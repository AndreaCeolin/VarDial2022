{"id": "1086437", "revid": "1699816", "url": "https://it.wikipedia.org/wiki?curid=1086437", "title": "Mayuri Kurotsuchi", "text": " \u00e8 un personaggio del manga e anime \"Bleach\". \u00c8 il Capitano della Dodicesima Divisione e il Presidente dell'Istituto di Ricerca degli Shinigami dopo Kisuke Urahara. Il suo luogotenente \u00e8 Nemu Kurotsuchi.\nAspetto e personalit\u00e0.\nMayuri Kurotsuchi \u00e8 un ricercatore, ed impersona lo stereotipo dello scienziato pazzo. \u00c8 uno dei personaggi pi\u00f9 sadici e crudeli dell'intera serie, sebbene comunque non sia un antagonista della storia. Vede gli altri non come esseri viventi, ma come vere cavie da analizzare, includendo comunque s\u00e9 stesso. Ha poco rispetto o riguardo per gli altri: addirittura ha trasformato i suoi stessi sottoposti in bombe umane allo scopo di catturare i due ryoka invasori Ury\u016b Ishida e Orihime Inoue, mentre \u00e8 arrivato a ferire gravemente il suo luogotenente Nemu Kurotsuchi per attaccare Ury\u016b Ishida.\nMayuri, il cui viso, per via del trucco simile ad una maschera, ricorda vagamente un teschio, ha l'aspetto meno umano tra tutti i personaggi umanoidi della serie. Le sue unghie sono tinte di blu e, ad eccezione dell'unghia del dito medio della mano destra, lunga proprio come un dito, le altre sono tenute corte. Sul capo porta una sorta di cappello bianco a due punte rivolto verso la sua destra, mentre, attorno al collo, un largo foulard color viola. A seguito dello scontro con Ishida, lo vediamo privo di maschera: la sua pelle \u00e8 color carne e i suoi capelli sono blu e a quanto pare, ogni volta che rigenera il suo corpo, le modifiche attuate su di esso spariscono, sebbene rimangano comunque numerose cicatrici. Sembra sia privo della normale struttura delle orecchie.\nNei pi\u00f9 recenti risvolti della storia, ha assunto un nuovo aspetto: il trucco presenta dei motivi differenti, sebbene i colori di quella originaria, bianco e nero, siano rimasti invariati, e il cappello a due punte \u00e8 stato sostituito da una nuova acconciatura, che mette in evidenza i capelli blu, sistemati a mo' di copricapo egiziano. I denti si presentano oro, ma il foulard attorno al collo \u00e8 rimasto lo stesso.\nL'ultimo look di Mayuri non \u00e8 ancora stato mostrato nell'anime. Presenta gli stessi colori sul viso ma con un fondo nero su cui sono disegnate delle righe bianche verticali. I denti sono sempre dorati e l'abbigliamento presenta una variazione unicamente nel copricapo: esso infatti non \u00e8 pi\u00f9 in stile egizio, bens\u00ec appare lungo fino a dietro la testa, che gli incornicia il viso terminando con due punte rivolte verso direzioni opposte nella parte del mento, \u00e8 di colore oro.\nStoria.\nSi conosce poco della storia di Mayuri, eccetto che \u00e8 succeduto a Kisuke Urahara nella guida dell'istituto di ricerca e nel ruolo di Capitano della Dodicesima Divisione del Gotei 13. Ha anche fatto esperimenti su 2661 Quincy, incluso S\u014dken Ishida, maestro e nonno di Ury\u016b, durante i suoi studi.\nNei capitoli inerenti al passato della Soul Society, quelli appartenenti alla Saga del Pendolo, Mayuri fa la sua apparizione in una cella della prigione per detenuti pericolosi conosciuta come \"Maggot's Nest\", in cui era tenuto incatenato in una cella in quanto detenuto pi\u00f9 pericoloso dell'intera prigione. Qui ha un breve scambio di parole con Urahara, che gli propone di diventare il suo vice-capitano all'interno dell'Istituto di Ricerca e Sviluppo Tecnologico; parla brevemente anche con Hiyori, che per\u00f2 si arrabbia furiosamente con lui perch\u00e9 Mayuri si \u00e8 rivolto a lei chiamandola \"ragazzo\". Si scopre dunque come sia diventato il capo del Reparto Ricerche agli ordini di Urahara, e di come abbia ereditato il posto di Capitano della 12\u00aa Divisione proprio da quest'ultimo.\nLa prima apparizione di Mayuri Kurotsuchi avviene alla riunione dei Capitani del Gotei 13, che si riuniscono per discutere dell'incontro di Gin Ichimaru con Ichigo Kurosaki e di come questi abbia fallito nell'ucciderlo. In seguito, il gruppo di Ichigo entra nella Seireitei, e Mayuri ordina alla sua Divisione di trovarli e di portarli a lui per usarli come cavie da esperimento. Quando Ichigo sconfigge Ikkaku Madarame, Mayuri interroga quest'ultimo nella speranza di scoprire qualcosa di pi\u00f9 sui ryoka, ma viene profondamente irritato dalle risposte di Ikkaku, che afferma di non sapere nulla al riguardo. Allora cerca di punirlo, ma Kenpachi Zaraki lo ferma in tempo e gli ricorda che lui non ha l'autorit\u00e0 per punire i membri di un'altra Divisione, e lo costringe cos\u00ec a ritirarsi.\nIn seguito, Mayuri riesce a trovare Ury\u016b Ishida e Orihime Inoue e, approfittando del fatto che siano stati fermati dallo shinigami dell'11\u00aa Divisione Makizo Aramaki, manda alcuni suoi subordinati per ingannare i due ryoka e portarli direttamente al suo cospetto. Per\u00f2 Ury\u016b capisce il trucco e fa allontanare Orihime dagli shinigami della Dodicesima: a quel punto Mayuri usa i suoi sottoposti come bombe umane, sebbene fallisca nel vero intento di uccidere i ryoka: Orihime, infatti, ha protetto se stessa, Ishida e Aramaki con i suoi poteri. Mayuri ne resta cos\u00ec affascinato e incuriosito da offrire a Orihime l'opportunit\u00e0 di essere la sua cavia da esperimenti, affermando che avrebbe ricevuto un trattamento privilegiato rispetto a quello che di solito riserva alle sue cavie. Ishida, assicuratosi che Orihime e Aramaki siano al sicuro, mostra le sue abilit\u00e0 di Quincy, cosa che per\u00f2 non interessa minimamente Mayuri, gi\u00e0 soddisfatto delle sue ricerche sui Quincy.\nCiononostante Ury\u016b comincia a combattere contro Mayuri. Questi dunque rilascia lo Shikai della sua Zanpakut\u014d per paralizzare Ury\u016b, e, utilizzando Nemu come scudo, in caso il ragazzo avesse mirato contro di lui, colpisce entrambi. Nemu viene quindi ferita gravemente, e chiede l'aiuto del suo Capitano. In tutta risposta, Mayuri, infastidito dal respiro pesante di Nemu, i cui polmoni sono probabilmente perforati, comincia a prenderla a calci e sputare ingiurie di ogni tipo. Ishida, basito da un simile comportamento, interviene dicendo che \u00e8 inconcepibile che un Capitano tratti cos\u00ec un suo subordinato. Mayuri risponde dicendo che una ferita cos\u00ec \"superficiale\" non pu\u00f2 creare simili danni, e che poi non accetta simili commenti da un estraneo. Nemu \u00e8 una sua creatura e nessuno pu\u00f2 giudicare le sue azioni nei suoi confronti. Inizia dunque a raccontare a Ishida le vicissitudini riguardo alle sue ricerche sui Quincy e rivela che l'ultima cavia su cui ha fatto esperimenti \u00e8 stata proprio Soken Ishida, nonno di Ury\u016b. Furioso, il ragazzo usa la sua abilit\u00e0 chiamata Rans\u014dtengai per controllare il suo corpo come un burattino, aggirando gli effetti della paralisi. Questo impressiona Mayuri, visto che nessuno dei 2661 Quincy che ha analizzato poteva utilizzare un'abilit\u00e0 simile. Il combattimento contro Ury\u016b ha ancora poca importanza per Mayuri, finch\u00e9 Ury\u016b non rompe il Guanto Sanrei, che aumenta temporaneamente il suo potere oltre i suoi limiti naturali. Mayuri, sfoderato il suo temibile Bankai, crede di aver finalmente vinto, ma purtroppo per lui l'attacco di Ishida si dimostra pi\u00f9 potente, e viene cos\u00ec sconfitto. Riesce comunque a salvarsi usando l'abilit\u00e0 speciale della sua Zanpakut\u014d, che gli permette di liquefare il suo corpo una volta trafittosi con la lama della spada. L'effetto ha una durata di diversi giorni, perci\u00f2 Mayuri resta fuori dai combattimenti per il resto della saga.\nMayuri, in seguito, appare nell'Hueco Mundo per aiutare Renji Abarai e Ury\u016b nel combattimento contro Szayel Aporro Grantz, con l'aiuto del suo Luogotenente. Ha un nuovo look, che ricorda vagamente quello di un faraone o di un baphomet (demone dedicato alle conoscenze proibite, in linea quindi con il personaggio). Durante questo scontro, si scopre che Mayuri aveva impiantato dei batteri nel corpo di Ishida: grazie ad essi, ha osservato il combattimento tra il Quincy e l'Espada, riuscendo a sostituire cos\u00ec i suoi organi interni con dei falsi. In questo modo, la bambola che Szayel fa a sua immagine, sebbene subisca danni, non influenza minimamente il vero Mayuri, che sfodera la sua Zanpakut\u014d e la rilascia, facendole divorare Szayel.\nAssiste quindi alla morte di sua figlia Nemu, usata come \"incubatrice\" dall'Espada, che rinasce sotto gli occhi attoniti dei presenti. Nonostante si trovi di fronte ad un'abilit\u00e0 spaventosa, Mayuri non si lascia prendere dal panico, ma anzi si mostra straordinariamente previdente: aveva infatti immesso del veleno speciale nel corpo di Nemu, veleno che ora scorre anche nel sangue di Szayel. Un veleno che dilata la percezione del tempo di milioni di volte, dando cos\u00ec la sensazione che un secondo duri cento anni. Con questa terribile ultima mossa, supera in crudelt\u00e0 ed intelligenza e sconfigge il suo incredulo avversario. Riesce quindi a riportare in vita il suo tenente in una scenetta comica dal vago sfondo sessuale e profana il laboratorio segreto di Szayel Aporro.\nProprio grazie alla scoperta del suddetto laboratorio, Mayuri riesce ad analizzare la struttura dei Garganta usati dagli Hollow dell'Hueco Mundo per spostarsi da una dimensione all'altra. In questo modo escogita un modo per aprire i Garganta, dando cos\u00ec la possibilit\u00e0 a Ichigo e ad Unohana di raggiungere gli altri membri del Gotei 13 nel mondo reale.\nDopo quasi due anni dalla sconfitta di S\u014dsuke Aizen, alcuni esseri incappucciati irrompono nella Soul Society mentre, nel mondo terreno, si registra una grande distruzione di Hollow che mette in allarme il Dipartimento di Ricerca e Sviluppo.\nChiedendosi come essi siano sopravvissuti, Mayuri informa tutti gli altri capitani che la Soul Society si trova ad affrontare di nuovo i Quincy dopo 200 anni. Questi ultimi, mentre tutti gli Shinigami si stavano per preparare alla battaglia, invadono imprevedibilmente la Seireitei e la distruggono.\nDopo l'arrivo della Guardia reale, si scoprir\u00e0 che Mayuri \u00e8 legato in qualche modo a Senjumaru Shutara. Ella afferma che la sicurezza nel Dipartimento di Ricerca e Sviluppo si \u00e8 molto alleggerita dai suoi tempi.\nSuccessivamente riappare assieme a Kenpachi Zaraki e affronta il braccio sinistro del re delle anime, il Quincy Pernida Parnkgjas. In questa occasione sfodera un nuovo Bankai, ma il nemico si rivela pi\u00f9 ostico del previsto e riesce a mettere il capitano alle strette. Salvato dalla sua luogotenente Nemu, pur affermando che non possa esserci niente di pi\u00f9 umiliante e vergognoso che dover lasciarla combattere al suo posto, non pu\u00f2 fare a meno di essere profondamente stupito e orgoglioso di quanto Nemuri dimostri di essersi spontaneamente evoluta e migliorata. Sebbene la luogotenente venga in seguito uccisa da Pernida, che ne divora i resti, Mayuri salva tempestivamente il suo cervello mantenendolo intatto, facendo s\u00ec che, divorando il corpo di Nemu senza il cervello, il Quincy subisca una continua autorigenerazione cellulare accelerata fino ad autodistruggersi. Messosi in una capsula di guarigione con in braccio il cervello di Nemuri, Mayuri rimane fuori dagli scontri fino alla fine della saga.\nRitroviamo il capitano della Dodicesima Divisione alla fine del manga, accompagnato da una Nemuri dall'aspetto di bambina di dieci anni: ella \u00e8 una nuova versione creata dal cervello sopravvissuto della precedente, Nemuri Hachigo.\nZanpakut\u014d.\nLa Zanpakut\u014d di Mayuri \u00e8 . Quando non \u00e8 rilasciata, la spada presenta diverse punte acuminate che sporgono dall'elsa e, al contrario degli altri Shinigami, che tengono la spada legata ad uno dei due lati della vita, la Zanpakut\u014d di Mayuri \u00e8 tenuta direttamente sul davanti.\nLo Shikai, attivato al comando , trasforma Ashisogi Jiz\u014d in una sorta di tridente deformato con lame rivolte verso l'esterno, una dritta al centro e due curve ai lati, la cui guardia assume la forma di testa di bambino con le mani giunte in preghiera (\u00e8 l'immagine con cui di solito viene rappresentato Ksitigarbha). Quando un avversario \u00e8 trafitto da Ashisogi Jiz\u014d, gli impulsi nervosi che partono dal cervello e comandano gli arti vengono interrotti, provocando quindi l'arresto degli arti stessi. Al contrario di una normale paralisi, questa non priva di sensibilit\u00e0 i punti colpiti, ma anzi, la vittima continua ad avvertire normalmente il dolore. Durante la Saga dei Bount, ci viene spiegato che guarire la ferita non rimuove in alcun modo la paralisi.\nIl Bankai, che prende il nome di , trasforma Ashisogi Jiz\u014d in un colossale bruco dalla testa di bambino, sulla cui nuca \u00e8 sospesa una grande aureola d'argento. Il fiato della bestia \u00e8 un puro concentrato di veleno, letale per chiunque lo respiri, tranne che per Mayuri e Nemu. Dal petto della creatura possono spuntare miriadi di lame affilate. Non \u00e8 ancora chiaro se l'abilit\u00e0 di liquefare il corpo di Mayuri, dopo essersi trafitto con Ashisogi Jiz\u014d al suo stato originario, sia una capacit\u00e0 intrinseca della spada stessa.\nDurante lo scontro con Pernida, Mayuri dimostra di aver riconfigurato il suo Bankai, affermando di essere in grado di trasmettergli tutte le informazioni raccolte sul nemico: in questo modo \u00e8 la spada stessa a modificare la propria forma, cos\u00ec da risultare in grado di annullare i poteri del proprio avversario.\nPoteri e abilit\u00e0.\nAl contrario delle invenzioni di Urahara, quelle di Mayuri risultano essere in secondo piano nella storia di \"Bleach\"; nonostante questo ci viene presentata una delle sue pi\u00f9 importanti creazioni, il luogotenente della Dodicesima Divisione nonch\u00e9 sua \"figlia\" Nemu Kurotsuchi, che altro non \u00e8 se non il risultato finale delle sue ricerche sui gigai e sulle anime modificate.\n\u00c8 inoltre implicito che Mayuri abbia fatto molte ricerche sulla modificazione dei corpi, come dimostrano le modifiche apportate al suo stesso corpo, inclusa l'abilit\u00e0 di rigenerare parti dello stesso attraverso l'iniezione di una sostanza non ben definita. Il suo braccio sinistro, ad esempio, pu\u00f2 estendersi fino ad una lunghezza indeterminata mentre dal suo orecchio sinistro pu\u00f2 tirare fuori una falce legata ad una fune organica che ha in tutto e per tutto l'aspetto di una kusarigama.\n\u00c8 in grado anche di mimetizzarsi con i colori e con gli elementi dell'ambiente circostante, nonch\u00e9 di liquefare il suo stesso corpo dopo essersi trafitto con la sua stessa Zanpakuto, evitando cos\u00ec di essere attaccato e di attaccare, ma essendo in grado di rigenerarsi completamente. Nella saga filler dell'anime riguardante i Bount ha anche creato un sensore per rilevarli che, sebbene non sia potente come quello che Urahara ha inserito nelle anime modificate, \u00e8 per\u00f2 molto pi\u00f9 efficace una volta calibrato a dovere. Secondo quanto detto da Nemu a Ishida, l'unico modo per uccidere Mayuri \u00e8 quello di tagliargli o comunque distruggergli la testa.\nIl capitano si pu\u00f2 quindi definire uno dei personaggi pi\u00f9 intelligenti dell'intero manga: la rapidit\u00e0 con cui funziona la sua mente, analizzando in poco tempo le caratteristiche dell'avversario e trovando altrettanto velocemente un modo per fermarlo, \u00e8 dimostrata, ad esempio, dalle modifiche geniali che apporta al proprio corpo per evitare di essere ferito mortalmente dalle tecniche voodoo di Szayel Aporro Grantz.\nDurante lo scontro con il braccio sinistro del Re delle Anime, dimostra di aver appreso la tecnica Quincy dell\"'Hirenkyaku\".\nNel \"libro delle anime\" di Bleach, il databook ufficiale della serie redatto da Tite Kubo, \u00e8 presente uno schema che riassume tutte le sue caratteristiche:"}
{"id": "1086445", "revid": "124123", "url": "https://it.wikipedia.org/wiki?curid=1086445", "title": "Veno Pilon", "text": "Pittore espressionista, nacque ad Ajdov\u0161\u010dina, quando questa apparteneva all'Austria-Ungheria. Dopo gli studi superiori a Gorizia partecip\u00f2 prima guerra mondiale, venendo fatto prigioniero dai russi. Descrisse quest'esperienza nel suo libro \"Na robu\" (\"Sul bordo\"). Ritornato ad Ajdov\u0161\u010dina nel 1919, inizi\u00f2 a dipingere. Si trasfer\u00ec poco pi\u00f9 tardi a Parigi dove scopr\u00ec la fotografia."}
{"id": "1086455", "revid": "125195889", "url": "https://it.wikipedia.org/wiki?curid=1086455", "title": "Massimo Dorati", "text": " \u00c8 celebre per aver anche scritto e interpretato le prime due sigle de \"I Cavalieri dello zodiaco\".\nBiografia.\nInizia a suonare pianoforte a cinque anni, spinto dal padre (che perde giovanissimo) e da un ambiente familiare a contatto con la musica. Si diploma al Conservatorio di Milano, ed inizia a muovere i primi passi componendo le musiche per i balletti moderni alla Scala di Milano. Viene scoperto da Vito Pallavicini (compositore di Azzurro con Paolo Conte, noto talent scout, tra gli altri, di Toto Cutugno), e a soli due esami dalla laurea in giurisprudenza, decide di abbandonare per entrare nel mondo della pubblicit\u00e0.\nLa multinazionale \"Procter &amp; Gamble\" lo assume per comporre un jingle per il caff\u00e8 \"Splendid\". Successivamente realizza numerosi altri jingle per il \"T\u00e8 Infr\u00e9\", \"Ice tea Lipton\", il sapone \"Nivea\" e la loro crema solare, \"Bonciok\", \"Standa\", \"Idee golose Colussi\", \"Dietorelle\", \"Conturella\" e molte altre.\nGli anni Odeon TV.\nNel 1988 viene contattato da Odeon TV per realizzare alcune sigle, tra cui \"Odeon la mia amica sei tu\" e \"Slurp\", sigla dell'omonimo programma per ragazzi. Inizia ad occuparsi anche dei promosoft, ovvero la promozione di rete e delle musiche istituzionali del network. Parallelamente inizia l'attivit\u00e0 di autore di programmi televisivi tra cui \"Caff\u00e8 Italia\", \"Una notte all'Odeon\", \"Telemeno\", \"Kappa O\", (con la Gialappa's Band), e \"Slurp\", un contenitore per bambini con la regia di Guido Spagnaro.\nSuccessivamente inizia a comporre le sigle dei cartoni animati sotto lo pseudonimo \"Odeon boys\", componendo i testi e le musiche insieme ad altri artisti tra cui Erika Papa, Massimo Crespini, e Chicco Santulli, che era l'arrangiatore. Tra le sigle composte ci sono \"L'allegro mondo di Talpilandia\", \"Il mio amico Guz\", \"Go! Gorilla force\", \"Min\u00f9\", \"Robocop\", \"Kate and Julie\" e \"I Cavalieri dello zodiaco\".\nGli anni Fininvest/Mediaset.\nGrazie al successo di quest'ultima, nel 1990 viene contattato da Alessandra Valeri Manera; Fininvest infatti, su spinta della \"Giochi Preziosi\", aveva comprato i diritti per la seconda serie dell'anime che sarebbe stato trasmesso sul circuito Italia 7 (all'epoca sotto la gestione Fininvest), ed era in cerca di altre sigle per alcuni nuovi cartoni animati della rete: una nuova per \"I Cavalieri dello zodiaco\" (che venne intitolata \"Il ritorno dei Cavalieri dello zodiaco\"), una per Tommy la stella dei Giants e una per Rocky Joe, il campione.\nDi queste sigle venne pubblicata solamente quella de \u201dIl ritorno dei Cavalieri dello zodiaco\u201d sulla compilation Fivelandia 9 \u2013 Le pi\u00f9 belle sigle originali dei tuoi amici in TV firmata col suo nome di battesimo. Era stato realizzato un provino per le \"Tartarughe Ninja\", ma venne scartato.\nIn seguito diventa un apprezzato autore televisivo per numerosi programmi Mediaset tra cui \"Festivalbar\", \"Karaoke\", \"Buona Domenica\", \"Scherzi a parte\", \"La sai l'ultima?\", \"Io canto\" e \"Colorado\".\nMuore improvvisamente all'et\u00e0 di 59 anni il 17 dicembre 2012; l'annuncio viene dato da Gerry Scotti attraverso il social network \"Twitter\"."}
{"id": "1086456", "revid": "1924342", "url": "https://it.wikipedia.org/wiki?curid=1086456", "title": "Toxic", "text": "Toxic \u00e8 un singolo della cantante statunitense Britney Spears, pubblicato il 13 gennaio 2004 come secondo estratto dal quarto album in studio \"In the Zone\".\nIl brano \u00e8 stato scritto da Cathy Dennis, Christian Karlsson, Henrik Jonback e Pontus Winnberg, \u00e8 stato prodotto dal duo Bloodshy &amp; Avant ed \u00e8 accompagnato da corde di Bollywood ad alta frequenza e da voci sospirate.\n\"Toxic\" ebbe successo non solo commercialmente, ma fu premiato anche da una parte della critica, cosa che aiut\u00f2 la Spears a vincere il suo primo Grammy nella categoria \"Grammy Award alla miglior registrazione dance\". di copie, diventando il secondo singolo di maggior successo nell'intera carriera della cantante (dopo \"...Baby One More Time\").\n\u00c8 stato il quarto singolo pi\u00f9 venduto nel 2004 a livello mondiale e del brano nel 2007 ne \u00e8 stata fatta una cover dalla cantautrice franco-israeliana Yael Naim e una dal produttore inglese Mark Ronson.\nIl brano.\n\"Toxic\" \u00e8 stato scritto da Cathy Dennis, Henrik Jonback, Christian Karlsson e Pontus Winnberg della squadra di produttori Bloodshy &amp; Avant, ed \u00e8 stato prodotto da questi ultimi due. Contiene un campionamento del brano indiano \"Tere Mere Beech Mein\" cantato da Lata Mangeshkar e S. P. Balasubrahmanyam e contenuto nel film del 1981 \"Ek Duuje Ke Liye\". Il brano fu originariamente offerto a Kylie Minogue per il suo nono album di inediti, \"Body Language\", ma la cantante australiana lo rifiut\u00f2. Minogue dichiar\u00f2 in seguito: \"Non mi sono arrabbiata quando le \u00e8 andata bene. \u00c8 stato un pesce che \u00e8 scappato. Ho solo dovuto accettarlo\".\nAccoglienza.\nIl brano \u00e8 stato molto acclamato sin dalla sua uscita. Heather Richels del sito \"The Paly Voice\" ha fatto enfasi sul ritornello e sulla sua strepitosa orecchiabilit\u00e0, e ha finito per definirla la canzone pi\u00f9 allettante dell'album. Nella sua recensione del The Onyx Hotel Tour, Pamela Sitt dal \"The Seattle Times\" l'ha definito il singolo pi\u00f9 forte dell'album. Eric Olsen del sito msnbc.com ha dichiarato che il brano potrebbe divenire la pi\u00f9 grande hit di \"In the Zone\" e l'ha definito \"pericolosamente assuefacente\".\nChristy Lemire dall'Associated Press ha affermato che \u00e8 una delle hit pi\u00f9 belle di Britney Spears, e l'ha definita \"orecchiabile fino alla follia\" e ha affermato che il ritornello \"ti fa venir voglia di dimenticare il video in stile \"Alias\" che accompagna la canzone\". Stephen Thomas Erlewine del sito AllMusic l'ha definito, insieme a \"Showdown\", una \"irresistibile delizia per le orecchie che lascia evincere quello che \u00e8 indubbiamente il pi\u00f9 ambizioso e avventuroso album di Britney sino ad ora\". In una recensione distinta di \"\", Erlewine l'ha selezionato fra gli \"apici musicali\" e l'ha definito \"una furia delirante e inebriante\". Sal Cinquemani di \"Slant Magazine\" ha detto che \"Toxic\" e \"(I Got That) Boom Boom\" \"vedono Britney dilettarsi nell'hip hop, ma \u00e8 chiaro che il suo cuore batta nelle discoteche\".\nVideo musicale.\nIl videoclip \u00e8 stato girato il 22 e il 23 dicembre 2003 a Los Angeles.\nBritney cambia spesso il colore dei capelli passando da bionda, a rossa, a mora; in alcune scene la si vede vestita di una tuta color carne tempestata di diamanti, distesa su un pavimento bianco-grigio. Il video \u00e8 stato diretto da Joseph Kahn, che aveva precedentemente collaborato con la Spears nel video di \"Stronger\" del 2000.\nIl video di \"Toxic\" comincia con l'inquadratura di uno stormo di corvi che sorvola una citt\u00e0. Nel cielo si stagliano nubi colpite da un raggio di luce; nella scena avanza un aeroplano futuristico. All'interno del velivolo troviamo la cantante in versione hostess bionda di spalle. Britney sta parlando al telefono in maniera provocante. A questo punto c'\u00e8 uno stacco su una stanza bianca, con il pavimento grigio, dove Britney balla a terra vestita con una tuta color carne tempestata di diamanti. Questa scena interverr\u00e0 ripetutamente nel corso del video. La scena torna sull'aereo, dove Britney balla seguita dalle altre hostess che chiudono gli sportelli dei bagagli. La cantante comincia ad avanzare con il carrello, continuando fino a che non prende un bicchiere e lo rovescia sui pantaloni di un passeggero. Il vino cade proprio sul cavallo dell'uomo, ma Britney senza indugio prende un fazzoletto e comincia ad asciugare il signore, che \u00e8 visibilmente imbarazzato. Abbandonato lo sventurato, si dirige verso un uomo obeso che mangia un panino. Appena lo raggiunge lo spinge nella toilette e ci si chiude dentro con lui. In un attimo i due cominciano a baciarsi: la Spears rimuove la maschera all'uomo (Matt Felker), il quale \u00e8 sedotto dalla provocante hostess. L'aereo fa un brusco movimento e la cantante coglie l'occasione per rubargli il telefonino e andarsene dopo averlo salutato. L'uomo esce dal bagno con uno sguardo ammiccante.\nLa scena successiva si svolge di notte, lungo le strade di una futuristica Parigi, con Britney rossa di capelli e vestita con un completo di pelle nera. \u00c8 seduta sul sellino del passeggero di una Ducati 999 rossa guidata a folle velocit\u00e0 da un uomo a torso nudo, Tyson Beckford. La scena \u00e8 ripresa di fianco, con la telecamera che procede alla stessa velocit\u00e0 della motocicletta. All'improvviso la moto si ferma e la telecamera continua la sua virtuale corsa ruotando centrata sul manubrio. La musica cambia di tonalit\u00e0. Britney abbandona la potente moto con un salto e si dirige decisa verso un edificio ultramoderno e supertecnologico recante la scritta \"Toxic\". Riesce ad introdursi in una stanza dove trova una pozione tossica. Dopo averla rubata si trova a dover attraversare un corridoio scuro pieno di laser rossi che ruotano. Scavalca con leggiadria gli ostacoli non senza mostrarsi in pose conturbanti e giunge davanti ad una finestra rotonda che colpisce sbriciolandola.\nOra \u00e8 la Britney mora che subentra, arrampicandosi su di un palazzo con il favore delle tenebre ed aiutandosi con delle ventose. Con una capriola si introduce in un appartamento dall'arredamento scuro e minimale. L'occupante, interpretato da Martin Henderson (che in \"Torque - Circuiti di fuoco\" guidava un'Aprilia RSV Mille) la guarda sbigottito. Britney non fa passare un istante e lo butta sul letto, per poi baciarlo al fine di avvelenarlo. Subito dopo abbandona l'appartamento, mentre la telecamera riprende la citt\u00e0. La scena torna ad essere a bordo dell'aereo, dove la Britney hostess si volta verso la telecamera e strizza l'occhio in segno di complicit\u00e0 con lo spettatore, che ora conosce il suo \"segreto\". Il ruolo di hostess sorridente \u00e8 una copertura che cela grandi doti di abilit\u00e0, destrezza, agilit\u00e0, efferatezza e coraggio. Il video si conclude con la camera che riprende il cielo dell'inizio del video, con l'aeroplano e gli uccelli, mentre l'obiettivo si oscura. Va notato come le uniche scene in cui non \u00e8 notte sono quella iniziale e quella finale, che corrispondono all'inizio e alla fine della \"missione\" di Britney: l'operazione segreta si svolge interamente di notte.\n L'11 maggio 2014 \u00e8 stato certificato da Vevo per aver raggiunto le 100.000.000 di visualizzazioni.\nEsibizioni dal vivo.\nLa popstar, oltre a cantare il brano in vari tv shows americani ed europei, lo ha eseguito durante il The Onyx Hotel Tour del 2004, durante il The M+M's Tour nel 2007, durante il del 2009, durante il Femme Fatale Tour del 2011 e nella residency a Las Vegas (2013-2017)"}
{"id": "1086465", "revid": "1573940", "url": "https://it.wikipedia.org/wiki?curid=1086465", "title": "Complesso di Santa Lucia Vergine al Monte", "text": "Il complesso di Santa Lucia Vergine al Monte \u00e8 un'importante struttura religiosa di Napoli; si erge in corso Vittorio Emanuele, nel centro storico della citt\u00e0.\nNacque come abbazia francescana nel XVI secolo.\nNel 1587 il papa Pio IV, con la bolla papale, assembl\u00f2 i frati francescani scalzi di Spagna, con i frati minori; in seguito questa unificazione avrebbe dato vita al loro monastero. La prosperit\u00e0 dell'edificio permise diversi rimaneggiamenti ed ingrandimenti a partire dalla seconda met\u00e0 del XVII secolo e poi nei due secoli avvenire.\nLo stile dominante \u00e8 quello barocco, anche se vi sono tracce architettoniche medioevali e rinascimentali che donano all'intero complesso un aspetto assai originale. La struttura fu abbandonata dopo la Controriforma e ritorn\u00f2 ad essere abitata da un gruppo di francescani spagnoli nel Seicento.\nLa struttura architettonica si \u00e8 sviluppata intorno alla chiesa, estendendosi lungo la collina di Sant'Elmo; la chiesa \u00e8 ricca di opere scultoree e pittoriche.\nStoria.\nNella prima met\u00e0 del XVI secolo, fr\u00e0 Agostino da Miglionico realizz\u00f2 una prima cella. Fra' Girolamo da San Agata trasform\u00f2 la piccola cella nella chiesa intitolata a santa Lucia Vergine e Martire.\nNel 1560 il gruppo di conventuali si increment\u00f2 fino ad una decina di unit\u00e0.\nLa fabbrica, sorta a met\u00e0 della collina di San Martino in un luogo isolato dalla citt\u00e0 detto \"la montagna\", consisteva allora nella chiesa con a lato un angusto convento e relativo appezzamento di terreno.\nNel 1610 il custode superiore e provinciale del convento acquist\u00f2 il suolo per la costruzione del noviziato. Nel 1619 Francesco di Mauro acquist\u00f2 una casa con giardino e sottostante \"grottone\" che, sotto la direzione di Cristoforo d'Aversa divenne l'infermeria del convento.\nNel 1647, durante la rivolta antispagnola di Masaniello, i popolari si impadronirono della chiesa per colpire con l'artiglieria composta da 4 cannoni i regi rinchiusi in Castel Nuovo.\nNel 1668 il convento pass\u00f2 dall'Ordine dei francescani barbanti agli scalzi di Spagna o \"alcantarini\" e il 4 maggio 1669 giunsero a Napoli, sotto la guida di Padre Michele Zebrian, 12 religiosi della provincia di San Pietro d'Alc\u00e1ntara di Granada per prendere possesso di Santa Lucia al Monte.\nNel 1722 con l'avvento degli austriaci e con il ritorno dei frati italiani, la casa religiosa riprese il suo ruolo di convento centrale della provincia alcantarina napoletana: divenne pertanto residenza del ministro provinciale.\nNel 1799, durante la Repubblica Partenopea e la successiva occupazione francese, il convento fu pi\u00f9 volte preso di mira dal cannoneggiamento francese del sovrastante Castel Sant'Elmo.\nCon la restaurazione Borbonica si ritrov\u00f2 finalmente calma e serenit\u00e0 nel complesso.\nIl 28 maggio del 1853 Ferdinando II di Borbone inaugur\u00f2 il tratto del corso Maria Teresa (poi ribattezzato dopo l'unit\u00e0 d'Italia corso Vittorio Emanuele) che terminava proprio dinanzi al convento di Santa Lucia al Monte, che ebbe pertanto in quell'occasione il suo momento di gloria per essersi fermata la famiglia reale a ricevere la benedizione eucaristica nella sua chiesa.\nIl 31 dicembre 1866, con la legge 3036 del 7 luglio 1866 che sanc\u00ec la definitiva chiusura dei conventi ed il loro abbandono da parte dei religiosi, fu determinato lo sgombero del complesso conventuale nel quale vi risiedevano 127 persone, delle quali vi rimasero solo 7 frati a servizio della chiesa.\nNel 1868 si registra la definitiva spartizione del convento tra Comune a cui and\u00f2 parte occupata dalle caserma delle guardie municipali e dei carabinieri e Provincia a cui fu annessa la chiesa e la rimanente parte del complesso.\nIl 23 ottobre 1880, a seguito di lavori di manutenzione e di abbellimento, la chiesa fu riconsacrata.\nNel 1894, padre Ludovico Palmentieri da Casoria riscatt\u00f2 dalla Provincia e dal Comune di Napoli quasi tutto il fabbricato; l'acquisizione fu poi completata da padre Giulio Saracino di Ges\u00f9 e Maria, Ministro della Provincia alcantarina napoletana, con la condizione che l'amministrazione provinciale potesse tenere in fitto per 15 anni i locali venduti. Rimase pertanto, fino al 1930, la caserma dei carabinieri che occupava l'attuale portineria ed il primo piano.\nLa fabbrica fu quindi nuovamente convertita ad uso convento; vennero realizzate diverse opere come il muro di sostegno e di contenimento del monte dell'ex infermeria.\nTra il 1902 e il 1913 la chiesa venne rinnovata e fu completamente trasformata, perdendo quindi l'impronta originaria autenticamente francescana.\nNel 1909, con la morte di padre Giulio Saracino, la propriet\u00e0 pass\u00f2 a padre Filomeno Barone e successivamente a padre Damaso Guglielmi, che ne risultava ancora proprietario nell'aprile del 1921.\nNel 1930 con l'abbandono da parte dei carabinieri dei locali portineria e primo piano, il complesso venne reso abitabile nella sua totalit\u00e0 dai frati.\nNel gennaio 1940, in occasione del centenario della canonizzazione di Giovan Giuseppe della Croce, venne realizzata l'attuale facciata a bastioni, insieme al Sacrario dei Servi di Dio.\nIl 15 dicembre 1957, padre Anselmo Chiacchio, inaugur\u00f2 il nuovo seminario realizzato dallo stato su progetto dell'ingegner Moselli.\nDal 1969 il chiericato fu sgomberato col rarefarsi delle vocazioni e i locali furono dati in uso a scuole statali.\nCon il Giubileo del 2000 i Frati Minori, attuali proprietari del convento lo adibiscono (in parte) a struttura ricettiva.\nNel 2001 l'ala sinistra dell'ex struttura conventuale di Santa Lucia al Monte \u00e8 stata completamente restaurata sulla base di un progetto di risanamento conservativo e di adattamento funzionale a struttura alberghiera e congressuale a firma dell'architetto Luciano Raffin, che ha riportato alla luce quanto ancora presente dell'originario spirito francescano.\nL'ala destra (ex lanificio) dell'ex abbazia francescana, definita dal cardinale Marcello Mimmi come il \"Pantheon Cristiano\", \u00e8 stata acquistata sul finire degli anni '80 dal gallerista Lucio Amelio con l'idea di impiantarvi un museo di arte contemporanea, e dal 2002 \u00e8 sede dalla Facolt\u00e0 di Giurisprudenza dell'Universit\u00e0 degli Studi Suor Orsola Benincasa."}
{"id": "1086466", "revid": "155613", "url": "https://it.wikipedia.org/wiki?curid=1086466", "title": "Chiesa e Complesso Conventuale di Santa Lucia al Monte", "text": ""}
{"id": "1086469", "revid": "104458", "url": "https://it.wikipedia.org/wiki?curid=1086469", "title": "Chiesa e Complesso Conventuale di Sant'Andrea delle Dame", "text": ""}
{"id": "1086470", "revid": "155613", "url": "https://it.wikipedia.org/wiki?curid=1086470", "title": "Complesso Conventuale di Santa Lucia al Monte", "text": ""}
{"id": "1086471", "revid": "77358", "url": "https://it.wikipedia.org/wiki?curid=1086471", "title": "Chiesa e Complesso Conventuale della &quot;Nunziatella&quot;", "text": ""}
{"id": "1086472", "revid": "146092", "url": "https://it.wikipedia.org/wiki?curid=1086472", "title": "Chiesa e Complesso Conventuale di Santa Maria della Misericordia", "text": ""}
{"id": "1086476", "revid": "339392", "url": "https://it.wikipedia.org/wiki?curid=1086476", "title": "Chiesa e Complesso Conventuale di San Francesco degli Scarioni", "text": ""}
{"id": "1086477", "revid": "486946", "url": "https://it.wikipedia.org/wiki?curid=1086477", "title": "Brit Awards", "text": ""}
{"id": "1086478", "revid": "12290", "url": "https://it.wikipedia.org/wiki?curid=1086478", "title": "Wizard (periodico)", "text": "Wizard o Wizard: The Guide to Comics (pi\u00f9 tardi rinominato Wizard: The Comics Magazine) \u00e8 una rivista sui fumetti, pubblicata mensilmente negli Stati Uniti dalla Wizard Entertainment. Include una guida ai prezzi di fumetti correnti e di valore, cos\u00ec come notizie sui fumetti stessi, su film, anime, notizie per collezionisti, interviste e anteprime. \u00c8 stata pubblicata dal 1991 al 2011 in forma cartacea. Prosegue le pubblicazioni online, in forma digitale, con il titolo \"WizardWorld\".\nStoria.\n\"Wizard\" \u00e8 stata fondata nel 1991 dallo studente di college Gareb Shamus, inizialmente come bollettino di informazioni per il negozio di fumetti dei suoi genitori, stimando il valore di fumetti \"caldi\", ovvero di fumetti con un'alta domanda nel mercato degli arretrati. L'interesse di Shamus nel commercio di fumetti proviene dalla sua amicizia con il disegnatore di fumetti Todd McFarlane e dall'aver lavorato nel negozio familiare.\nCon il numero 7, \"Wizard\" \u00e8 divenuto pi\u00f9 simile alla rivista che \u00e8 oggi, con carta patinata e stampa a colori. A differenza di altre pubblicazioni sui fumetti come \"Hero Illustrated\" o \"The Comics Journal\", \"Wizard\" si \u00e8 da sempre concentrato sui supereroi e sul lato prettamente economico del collezionare fumetti. \"Wizard\" ha sostenuto fermamente i nuovi editori Valiant Comics e Image Comics, pubblicizzando massicciamente le loro nuove uscite. Una caratteristica costante della rivista \u00e8 una lista dei \"10 maggiori Scrittori e Disegnatori\", che riporta i creatori pi\u00f9 famosi del mese in ogni categoria.\n\"Wizard\" ha sfruttato il boom speculativo dei primi anni novanta, salendo velocemente ad una posizione di comando tra i magazine sui fumetti.\nIl vecchio sito internet di Wizard Magazine, www.wizardworld.com, \u00e8 stato sede di un'attiva comunit\u00e0 su forum nei tardi anni novanta: questa viene solitamente considerata essere una delle pi\u00f9 grandi e pi\u00f9 influenti nella piccola comunit\u00e0 di forum su internet dedicati al mondo dei fumetti.\nIl periodico ha inoltre prodotto alcune riviste in corso dedicate a interessi simili come \"Toyfare\" per quanto riguarda i giocattoli e le action figures, \"InQuest Gamer\" per le carte da gioco collezionabili, \"Anime Insider\" per gli anime e i manga e \"Toy Wishes\" per gli appassionati dei principali giocattoli, in particolare per i bambini e i genitori. Nel 2006, la rivista \u00e8 stata rimodernata con un \"look\"pi\u00f9 grande e con pi\u00f9 pagine, passando dall'avere uno stile privo di argomenti commerciali a quello di una rivista tradizionale.\nNel novembre del 2006, il direttore e cofondatore di Wizard Pat McCallum \u00e8 stato licenziato, dopo oltre un decennio al seguito della societ\u00e0. Wizard si \u00e8 rifiutata di dichiarare il motivo del licenziamento. Il 21 febbraio 2007, \u00e8 stato annunciato che Scott Gramling \u00e8 il nuovo direttore.\nControversie.\nPer molte persone \"Wizard\" rappresenta il lato pi\u00f9 appariscente dell'industria di fumetti statunitense e ci\u00f2 provoca una quantit\u00e0 notevole di controversie. I critici accusano \"Wizard\" di discutere solamente di supereroi escludendo gli altri tipi di fumetto; comunque, questo tipo di fumetti \u00e8 il genere dominante tra la maggioranza di coloro che acquistano fumetti negli Stati Uniti.\nIl fumettista Frank Miller ha avuto una disputa molto nota con \"Wizard\", iniziata dal suo discorso agli Harvey Awards del 2001, durante il quale ha strappato una copia della rivista e l'ha gettata in un bidone dell'immondizia, apostrofandola come una \"bibbia scritta da Satana\", una \"volgarit\u00e0 mensile\" e un \"uccisore di alberi che sminuisce l'importanza e avvelena i nostri campi\". Le due parti si sono apparentemente riappacificate (in particolare dopo il film di Miller \"Sin City\") e Miller \u00e8 stato ospite d'onore al Wizard World tenuto a Chicago nel 2005.\nRiconoscimenti.\nLa rivista ha ricevuto il riconoscimento \"Comics Buyer's Guide\" dai fan come Pubblicazione Preferita Riguardante Fumetti nel 1992."}
{"id": "1086479", "revid": "146092", "url": "https://it.wikipedia.org/wiki?curid=1086479", "title": "Chiesa e Complesso Conventuale di Ges\u00f9 e Maria", "text": ""}
{"id": "1086480", "revid": "146092", "url": "https://it.wikipedia.org/wiki?curid=1086480", "title": "Chiesa e Complesso Conventuale di Santa Maria di Materdei", "text": ""}
{"id": "1086482", "revid": "146092", "url": "https://it.wikipedia.org/wiki?curid=1086482", "title": "Chiesa e Complesso Conventuale di Santa Maria dei Monti", "text": ""}
{"id": "1086492", "revid": "599013", "url": "https://it.wikipedia.org/wiki?curid=1086492", "title": "Claudia Coslovich", "text": "Biografia.\nClaudia Coslovich \u00e8 stata pi\u00f9 volte campionessa italiana nel lancio del giavellotto e partecip\u00f2 a due edizioni dei Giochi olimpici: a Sydney 2000 e ad Atene 2004. Primatista italiana della specialita con la misura di 65,30 metri, appartiene alla comunit\u00e0 slovena d'Italia."}
{"id": "1086495", "revid": "125363257", "url": "https://it.wikipedia.org/wiki?curid=1086495", "title": "Ushtria \u00c7lirimtare e Kosov\u00ebs", "text": "L'Ushtria \u00c7lirimtare e Kosov\u00ebs (U\u00c7K o UCK), nome albanese dell'Esercito di liberazione del Kosovo (ELK) e noto in inglese come \"Kosovo Liberation Army\" (\"KLA\"), \u00e8 stata un'organizzazione paramilitare kosovaro-albanese, inserita nel 1998 nella lista ONU delle organizzazioni terroristiche, che ha operato in Kosovo e nella vicina vallata di Pre\u0161evo, nella parte meridionale della Serbia centrale, prima dello scoppio della guerra del Kosovo.\nUn'organizzazione parallela, nota con la stessa sigla U\u00c7K o UCK (Ushtria \u00c7lirimtare Komb\u00ebtare, in italiano Esercito di liberazione nazionale), ha operato nella Repubblica di Macedonia tra la fine del 2000 e la primavera del 2001 durante i sanguinosi scontri che hanno coinvolto la minoranza albanese.\nStoria.\nI primi fermenti.\nNato nel 1992-1993 ma poco attivo fino al 1996, l'U\u00c7K oper\u00f2 prevalentemente in Kosovo. A met\u00e0 degli anni novanta vennero sferrati i primi attacchi armati da parte dell'U\u00c7K contro la polizia e le istituzioni statali, cittadini di etnia serba e albanese accusati di \"collaborazionismo\". A capo dell'U\u00c7K c'era il comandante Adem Jashari.\nLa guerriglia.\nTra il 1997 e il 1999 gli attentati dell'U\u00c7K e le repressioni serbe crebbero sempre pi\u00f9 in regolarit\u00e0 e gravit\u00e0, fino a quando scoppi\u00f2 tra il movimento indipendentista e il governo centrale una vera e propria guerra. Militarmente inferiore all'esercito regolare, fondava la sua strategia sull'appoggio popolare, la conoscenza del territorio e sulle tecniche di guerriglia.\nLa guerra del Kosovo e il periodo post-bellico.\nNel 1999 scoppi\u00f2 la guerra del Kosovo, tra l'U\u00c7K e la Repubblica Federale Jugoslava guidata dal presidente Slobodan Milo\u0161evi\u0107, ormai ridotta alle sole repubbliche di Serbia (comprese le due province autonome di Kosovo e Voivodina) e Montenegro. L'esercito serbo lanci\u00f2 una massiccia offensiva contro l'organizzazione paramilitare, sostenuta dal blocco occidentale, dopo i falliti accordi di Rambouillet.\nSempre nel 1999, terminata la guerra, l'U\u00c7K fu ufficialmente dissolto ma i suoi membri, nonostante gli accordi internazionali prevedessero il suo completo disarmo, andarono a costituire un nuovo gruppo armato smilitarizzato, denominato in inglese \"Kosovo Protection Corps\" (\"KPC\").\nNel 2014 \u00e8 stata annunciata l'acquisizione di prove largamente sufficienti a perseguire i vertici dell'organizzazione per gravi violazioni del diritto internazionale umanitario, tra cui crimini contro l'umanit\u00e0 e crimini di guerra.\nAspetti controversi.\nTerrorismo.\nSin dai primi sanguinosi attacchi condotti dai guerriglieri dell'organizzazione, le autorit\u00e0 della Repubblica Federale di Jugoslavia e, successivamente, quelle della Serbia, hanno sempre considerato l'U\u00c7K come un movimento terroristico.\nL'U\u00c7K \u00e8 stato considerato sin dai primi attacchi da esso condotti negli anni novanta come un'organizzazione terroristica da parte delle organizzazioni internazionali di polizia e di numerosi Paesi del mondo, incominciando dalla Jugoslavia e dagli stessi Stati Uniti d'America. Il Dipartimento di Stato USA incluse l'U\u00c7K tra i gruppi terroristici sino al 1998 e l'inviato speciale del presidente statunitense Bill Clinton per i Balcani, Robert Gelbard, descrisse nello stesso anno l'U\u00c7K come \"senza alcun dubbio un gruppo terroristico\".\nNel 1998, in vista degli accordi di Rambouillet, che si tennero presso l'omonima localit\u00e0 francese, per permettere la partecipazione alle trattative di esponenti politici del movimento, gli Stati Uniti, subito seguiti in tal senso dal Regno Unito, espunsero l'U\u00c7K dalla propria lista di organizzazioni terroristiche. I due Paesi incominciarono al contempo un'intensa campagna volta a costringere la Francia, ospite delle trattative, a espungere a propria volta l'U\u00c7K dalla propria lista di organizzazioni terroristiche. Gli Stati Uniti allacciarono quindi relazioni a livello diplomatico con l'U\u00c7K.\nLa Francia, ospite designata dei colloqui, resistette alle pressioni anglo-americane volte alla rimozione dell'U\u00c7K dalla propria lista di organizzazioni terroristiche sino alla fine del 1998. L'U\u00c7K rimane incluso come organizzazione terroristica presso il MIPT e come \"organizzazione terroristica non attiva\" dal National Consortium for the Study of Terrorism and Responses to Terrorism del Homeland Security..\nL'U\u00c7K si \u00e8 assunto la responsabilit\u00e0 dell'omicidio di cittadini kosovari di etnia albanese considerati come \"collaborazionisti\" delle autorit\u00e0 statali jugoslave quando il Kosovo era a tutti gli effetti e legittimamente una provincia jugoslava. Diversi leader dell'U\u00c7K, tra i quali Hashim Tha\u00e7i, sono stati inoltre accusati di aver intrapreso scalate al potere nell'ambito dell'organizzazione e della politica kosovara attraverso l'omicidio di potenziali rivali.\nNumerosi sono inoltre i casi di distruzione e danneggiamento dei monumenti serbi e dei luoghi sacri ortodossi di cui si sono resi responsabili, sia durante sia dopo la guerra, i miliziani dell'U\u00c7K (insieme con parte della stessa popolazione kosovaro-albanese).\nIn un'intervista concessa nel 1999 al quotidiano britannico Sunday Times, il capo dei servizi segreti albanesi, Fatos Klosi, rivel\u00f2 che l'U\u00c7K godeva di una rete di appoggio organizzata in Albania dal noto terrorista Osama bin Laden. Forti sospetti circa legami tra l'U\u00c7K e al-Q\u0101\u02bfida e altre organizzazioni terroristiche islamiche sono riemersi anche in seguito e successivamente agli attentati dell'11 settembre 2001.\nAccuse di traffico d'organi a danno di civili serbi.\nDurante l'estate del 1999, approfittando della ritirata delle forze serbe dal Kosovo sotto la pressione dei bombardamenti della NATO, i serbi del Kosovo sono stati sottoposti a vaste e indiscriminate violenze e sarebbero stati vittime di traffico d'organi umani. Secondo il magistrato Carla Del Ponte, procuratrice capo del Tribunale penale internazionale per l'ex-Jugoslavia dal 1999 al 2007, civili serbi, incluse donne e bambini, sono stati rapiti dall'U\u00c7K e sarebbero stati in seguito trasferiti a Burrel, in Albania, dove sarebbero stati tenuti prigionieri in attesa del prelievo dei propri organi diretti a cliniche turche specializzate in trapianti; alcuni sarebbero stati sottoposti a diversi prelievi successivi prima d'essere definitivamente uccisi e fatti sparire.\nNel maggio del 2008, Human Rights Watch (HRW) ha chiesto ufficialmente ai governi kosovaro e albanese di aprire delle \u00abinchieste indipendenti e trasparenti al fine di stabilire la sorte di circa 400 serbi scomparsi misteriosamente a seguito della guerra del 1999 che opponeva l'UCK, con il potente e decisivo sostegno aereo NATO, a Belgrado.\nQualche esponente delle autorit\u00e0 serbe ha successivamente manifestato alcuni dubbi. \"Io continuo a credere che \u00e8 successo qualcosa l\u00ec,\" ha esternato una fonte di Belgrado, vicina al tribunale per crimini di guerra \"ma nulla sulla scala di ci\u00f2 che \u00e8 stato suggerito... e forse nemmeno collegato all'UCK\".\nLa fine delle indagini sul presunto traffico di organi lascerebbe gli investigatori dei crimini di guerra con molto da fare. Una fossa comune \u00e8 stata trovata vicino alla citt\u00e0 serba di Raska; tre camion carichi di corpi \u2013 circa 250 in totale, forse albanesi uccisi dalle forze jugoslave in Kosovo \u2013 sono stati traslati l\u00ec ai primi di giugno del 1999. La terra rossa che ricopriva i cadaveri, secondo presunti testimoni oculari, farebbe pensare che gli stessi fossero stati inizialmente sepolti nella valle di Drenica del Kosovo, per poi essere trasferiti con lo scopo di distruggere le prove.\nNel giugno 2008, il Consiglio d'Europa ha aperto un'inchiesta su un traffico d'organi in Kosovo, incaricandone il politico svizzero Dick Marty. In base alla relazione di Marty, il 25 gennaio 2011 l'Assemblea Parlamentare di Strasburgo ha adottato una risoluzione, con una maggioranza di 166 voti contro 8. La risoluzione si appella alla comunit\u00e0 internazionale e ai governi di Belgrado, Pri\u0161tina, e Tirana, perch\u00e9 si \"prendano provvedimenti\" per mettere in luce tali crimini.\nTraffico di droga e legami con le mafie.\nSin dall'inizio del conflitto con la Jugoslavia di Tito, all'inizio degli anni ottanta del secolo scorso, i movimenti albanesi sono stati finanziati anche grazie al traffico di eroina proveniente dalla Turchia. Nel 1998, in Italia \u00e8 stato chiaramente stabilito dalla giustizia che l'U\u00c7K aveva legami con la mafia albanese, pesantemente implicata nei traffici di droga, armi, prostituzione e riduzione in schiavit\u00f9 e immigrazione clandestina. Oltre 100\u00a0kg d'eroina e numerose armi sono stati sequestrati dalla magistratura di Milano. Il BIS (servizio segreto della Repubblica Ceca) e l'Interpol segnalavano al contempo che l'U\u00c7K avrebbe fatto del Kosovo uno stato mafioso legato alle mafie italiane e segnatamente alla Camorra e alla Sacra corona unita. Ancora il 4 marzo 1999, il quotidiano tedesco \"Berliner Zeitung\", citando proprie fonti riservate presso i servizi segreti occidentali e l'Europol, affermava che circa la met\u00e0 dei fondi dei quali si avvaleva l'U\u00c7K all'epoca (pari a circa 900 milioni di marchi) fosse proveniente dal traffico di stupefacenti, essendo l'altra met\u00e0 raccolta in buona parte da donazioni di albanesi residenti all'estero o in Albania.\nUn'inchiesta coordinata da Dick Marty per il Consiglio d'Europa e svoltasi tra il 2008 e il 2010 ha identificato nel primo ministro kosovaro Hashim Tha\u00e7i la testa pensante di una rete di traffico internazionale di armi, droga e organi umani. L'attivit\u00e0 criminale avrebbe avuto inizio nel 1999 e sarebbe direttamente legata alle precedenti attivit\u00e0 dell'U\u00c7K. Secondo Marty, la comunit\u00e0 internazionale ha deciso di chiudere un occhio sui crimini dell'organizzazione paramilitare, mentre numerosi rapporti confidenziali da lui esaminati indicherebbero Tha\u00e7i e uomini del suo entourage come figure chiave dei traffici illeciti. L'inchiesta di Marty ha avuto inizio dopo che Carla Del Ponte, ex procuratore capo del Tribunale penale internazionale per l'ex-Jugoslavia, ha dichiarato di aver ricevuto pressioni perch\u00e9 non perseguisse alcuni tra i maggiori ufficiali dell'U\u00c7K. Il governo kosovaro ha contestato i risultati del rapporto Marty, sostenendo che risponderebbe all'intento di screditare la figura di Tha\u00e7i e indebolire il suo esecutivo.\nIl tribunale speciale dell'Aia.\nL'istituzione e l'avvio a rilento.\nNel 2015 il parlamento kosovaro approva l'istituzione di un tribunale speciale, con sede all'Aia, per giudicare i crimini di guerra contestati agli ex membri dell'organizzazione. Nel 2016 il consiglio dell'Unione europea stanzia a bilancio un importo di 29 milioni di euro per le sezioni specializzate del tribunale speciale, a cui segu\u00ec la nomina del procuratore capo del tribunale, prevedendo la piena operativit\u00e0 dello stesso entro l'inizio del 2017 ma, in ogni caso, non prima della ratifica da parte olandese dell'accordo istitutivo. Tra i primi indagati del tribunale ci sarebbe, tra gli altri, il presidente kosovaro Hashim Tha\u00e7i. Nel mese di febbraio del 2017 sono stati nominati i diciannove giudici dell'organismo; il tribunale speciale \u00e8 ufficialmente operativo dal 5 luglio 2017. Entro il mese di dicembre del 2017 lo stesso tribunale avrebbe dovuto annunciare le prime imputazioni.\nIl 15 settembre 2021 ha preso ufficialmente il via il primo processo del tribunale: imputato l'ex comandante Salih Mustafa, accusato di aver \"brutalizzato e torturato\", insieme ai suoi sottoposti, persone di etnia albanese tacciate di collaborazionismo con le autorit\u00e0 serbe.\nIl processo a Tha\u00e7i.\nIl 24 giugno 2020 Tha\u00e7i e altri nove ex combattenti dell'U\u00c7K (tra cui Kadri Veseli, capo del Partito Democratico del Kosovo) sono stati ufficialmente incriminati dal tribunale speciale con accuse di responsabilit\u00e0 in merito a centinaia di omicidi, rapimenti, persecuzioni e torture. Il successivo 5 novembre, in seguito alla conferma delle accuse da parte del giudice istruttore, Tha\u00e7i si dimette da presidente kosovaro e, in stato di arresto, viene trasferito all'Aia per il processo."}
{"id": "1086496", "revid": "133271", "url": "https://it.wikipedia.org/wiki?curid=1086496", "title": "Esercito di Liberazione del Kosovo", "text": ""}
{"id": "1086497", "revid": "111713200", "url": "https://it.wikipedia.org/wiki?curid=1086497", "title": "Ohasuta", "text": " \u00e8 un programma televisivo per bambini condotto da K\u014dichi Yamadera. Viene trasmesso in Giappone in diretta televisiva nei giorni feriali (dalle 7:05 alle 7:30), ed \u00e8 prodotto da TV Tokyo."}
{"id": "1086498", "revid": "125184205", "url": "https://it.wikipedia.org/wiki?curid=1086498", "title": "Marta Verginella", "text": "Biografia.\nNata in una famiglia appartenente alla comunit\u00e0 slovena di Trieste, laureatasi all'Universit\u00e0 di Trieste, continu\u00f2 gli studi all'Universit\u00e0 di Lubiana, dove ricevette il dottorato nel 1995.\nNegli anni ottanta lavor\u00f2 come professoressa nel liceo di lingua slovena a Trieste. Dal 1992 lavora all'Universit\u00e0 di Lubiana, dove insegna storia generale del XIX secolo e teoria della storia. Si occupa soprattutto di storia sociale e antropologia storica, storia di genere, \"national studies\", \"border studies\", come anche della problematica degli usi dei metodi storiografici. Nel 2005 \u00e8 stata visiting professor all'Universit\u00e0 di Valencia.\nCollabora con Istituto regionale per la storia del Movimento di liberazione nel Friuli-Venezia Giulia, con l'Laboratoire de D\u00e9mographie (EHESS, Paris), l'Institut f\u00fcr Ost-S\u00fcdosteuropaforschung der Universit\u00e4t (Vienna) e altre istituzioni. Fa parte delle redazioni o comitati scientifici di varie riviste scientifiche (\"Acta Histriae\", \"Qualestoria\", \"DEP\", \"Zgodovinski \u010dasopis\").\nMarta Verginella appartiene alla generazione che introdusse, agli inizi degli anni novanta, i procedimenti della antropologia storica nella storiografia slovena. Importante \u00e8 soprattutto il suo lavoro di ricerca sulla storia sociale nell'Istria dell'Ottocento e Novecento e sulla memoria storica degli sloveni della Venezia Giulia."}
{"id": "1086506", "revid": "1573940", "url": "https://it.wikipedia.org/wiki?curid=1086506", "title": "Buceros bicornis", "text": "Il bucero maggiore (Buceros bicornis ) \u00e8 un uccello della famiglia dei Bucerotidi originario dell'Asia meridionale. Pu\u00f2 superare il metro di lunghezza ed \u00e8 uno degli uccelli di foresta pi\u00f9 grandi del mondo. Come tutti i buceri, nidifica anch'esso nelle cavit\u00e0 degli alberi. La femmina trascorre i quattro mesi della stagione riproduttiva murata all'interno della cavit\u00e0 del nido, collegata all'aperto solo attraverso una stretta fessura. Durante questo periodo, lei e in seguito i nidiacei che escono dalle uova vengono nutriti dal maschio.\nA causa del bracconaggio e della distruzione dell\"habitat\" la specie viene oggi classificata come \u00abvulnerabile\u00bb (\"Vulnerable\").\nDescrizione.\nIl bucero maggiore misura tra i 96 e i 105 centimetri di lunghezza. Nel maschio il becco ha una lunghezza compresa tra 29 e 34 centimetri; nelle femmine questo \u00e8 un po' pi\u00f9 piccolo e raggiunge una lunghezza compresa tra 24,5 e 29,5 centimetri.\nIl casco che sovrasta il becco, presente in entrambi i sessi, \u00e8 molto grande. Il pi\u00f9 grande misurato finora era lungo 19,2 centimetri, largo 10,6 e alto 5,6. Questo \u00e8 costituito da ossa cave ed \u00e8 molto leggero. Probabilmente svolge la funzione di cassa di risonanza che amplifica il verso emesso dall'uccello.\nL'apertura alare \u00e8 di 162 centimetri. Il peso dei maschi \u00e8 compreso tra 2,6 e 3,4 chilogrammi. Le femmine pesano tra 2,1 e 3,35 chilogrammi. Il dimorfismo sessuale \u00e8 poco marcato. Esso consiste soprattutto nella differenza delle dimensioni e del colore dell'iride, rosso-bruno nel maschio e bianco nella femmina.\nMaschio.\nI maschi sono leggermente pi\u00f9 grandi delle femmine. Hanno il vertice, il collo e la parte alta del petto bianchi, e le guance, il mento, il dorso e la parte bassa del petto neri. Le parti posteriori, cos\u00ec come le piccole copritrici alari, presentano dei riflessi metallici. Le cosce, l'addome e le copritrici del sopraccoda e del sottocoda sono bianchi. Le remiganti primarie e secondarie e le piccole e medie copritrici secondarie hanno le estremit\u00e0 bianche. Queste formano un'ampia banda bianca sulle ali, che, cos\u00ec come le zone bianche di collo e petto, appare spesso giallastra: ci\u00f2 \u00e8 dovuto al fatto che il bucero maggiore si cosparge accuratamente il piumaggio, per renderlo impermeabile, con il grasso secreto dalla ghiandola dell'uropigio.\nLa coda \u00e8 bianca con un'ampia fascia nera al centro. Il becco \u00e8 di colore giallo brillante, ma si fa sempre pi\u00f9 arancio e rosso verso la punta. Lungo l'attaccatura del casco vi \u00e8 una linea nera; neri sono pure i margini taglienti del becco. La pelle nuda attorno all'occhio, contornato da lunghe ciglia, \u00e8 nera. Gli occhi sono rossi, mentre le zampe e i piedi sono verde oliva.\nFemmina e giovane.\nIl piumaggio della femmina \u00e8 simile a quello del maschio. Tuttavia, il casco \u00e8 di colore giallo-arancio, senza alcuna traccia di nero. La pelle nuda intorno all'occhio \u00e8 rossa e presenta lunghe ciglia nere. Gli occhi sono bianchi.\nAnche i giovani hanno un piumaggio identico a quello degli adulti. Hanno per\u00f2 il becco pi\u00f9 piccolo e il casco poco sviluppato. La pelle nuda intorno all'occhio \u00e8 di colore variabile dal carne al rosa, il becco \u00e8 color crema e gli occhi sono di un blu-grigio chiaro. Le zampe e i piedi sono di colore giallo-verdastro.\nNegli esemplari subadulti il casco inizia a svilupparsi a partire dal sesto mese di et\u00e0. Lo sviluppo si protrae per diversi anni e di solito si completa solo nel quinto anno di vita. Gli occhi dei maschi diventano rossi solo all'et\u00e0 di tre anni, dopo essere stati prima grigi, poi marroni e castani. Prima di diventare nera, la pelle nuda intorno agli occhi dei maschi subadulti \u00e8 grigia.\nSpecie simili.\nIl bucero maggiore condivide parte dell'areale con il bucero rinoceronte, di dimensioni simili. Tuttavia quest'ultimo ha il becco arancione e il casco nettamente incurvato all'ins\u00f9. Anche il piumaggio \u00e8 leggermente diverso, in quanto privo delle parti bianche su ali, collo e vertice.\nTassonomia.\n\u00c8 ancora oggetto di discussione se il bucero maggiore sia una specie monotipica o, al contrario, se ne possano riconoscere delle sottospecie. Alan Kemp, nella sua monografia sui buceri, sostiene che le differenze di dimensioni riscontrate tra le popolazioni dell'Asia continentale e quelle della penisola malese e di Sumatra siano il frutto di semplice variazione clinale. Di conseguenza, considera la sottospecie monotipica.\nAltri, invece, riconoscono due sottospecie, \"B. b. bicornis\" , della Thailandia, e \"B. b. homrai\" , dell'India e del Sud-est asiatico.\nDistribuzione e habitat.\nIl bucero maggiore occupa un vasto areale che si estende dall'India, attraverso la Cina meridionale, fino a Sumatra.\nIn India, la specie ha una distribuzione disgiunta. Una popolazione isolata vive nei Ghati occidentali, una catena montuosa lungo la costa occidentale del subcontinente. La gran parte della popolazione indiana, tuttavia, vive ai piedi dell'Himalaya, dall'Uttar Pradesh all'Assam. L'area di distribuzione si estende anche attraverso il Nepal meridionale e il Bangladesh settentrionale. La specie \u00e8 presente anche in Myanmar e su alcune isole ricoperte da fitte foreste dell'arcipelago di Mergui, nel settore settentrionale del mare delle Andamane, sulla costa occidentale del Myanmar affacciata sull'oceano Indiano. In Cina, il bucero si incontra nella parte occidentale (Yingjiang) e meridionale (Xishuangbanna) dello Yunnan. La specie \u00e8 presente inoltre in Vietnam, Laos, Cambogia e Thailandia. L'areale comprende anche la penisola malese, nonch\u00e9 alcune isole al largo. Una popolazione isolata vive a Sumatra.\nIl bucero maggiore vive nelle foreste umide sempreverdi primarie. \u00c8 particolarmente comune nelle foreste tra i 600 e i 1000 metri sul livello del mare. Ai piedi dell'Himalaya e nel nord della Thailandia si trova anche fino a 2000 metri. Vive anche nelle foreste in cui sono stati effettuati degli abbattimenti selettivi degli alberi. Tuttavia, in questo tipo di ambiente non \u00e8 cos\u00ec comune come altre specie di bucero pi\u00f9 piccole. Laddove il suo areale si sovrappone a quello del bucero rinoceronte, appartenente allo stesso genere, il bucero maggiore si incontra probabilmente ad altitudini pi\u00f9 elevate.\n\u00c8 una specie abbastanza comune nelle regioni in cui vi sono vaste aree di foresta contigue, ma \u00e8 un uccello raro nelle regioni forestali pi\u00f9 frammentate, come quelle dei Ghati occidentali.\nBiologia.\nComportamento.\nI buceri maggiori vivono in coppie o in piccoli gruppi familiari, ma occasionalmente si possono incontrare anche in gruppi che, durante la stagione dei monsoni, possono comprendere fino a 40 individui. Le bande sono spesso costituite da esemplari non ancora sessualmente maturi che di solito si spostano su una superficie molto ampia di territorio in cerca di cibo. Tuttavia, in alcuni casi sono stati visti radunarsi in prossimit\u00e0 di alberi da frutto particolarmente carichi fino a 200 esemplari.\nLe coppie, pur essendo fedeli alla propria zona di nidificazione, vagano su una vasta area quando sono alla ricerca di cibo. Spesso seguono percorsi regolari durante le loro incursioni. Occasionalmente, comunque, possono trascorrere un'intera giornata su un singolo albero carico di frutti. L'area di foraggiamento sfruttata dai maschi durante la stagione riproduttiva - quando devono tornare regolarmente alla cavit\u00e0 del nido per fornire cibo alla femmina e, successivamente, ai nidiacei - \u00e8 in media di 3,7 chilometri quadrati. I maschi non riproduttori vagano su aree di foraggiamento dalla superficie media di 14,7 chilometri quadrati. In Thailandia \u00e8 stato visto che un gruppo familiare si spostava su un'area di 608 chilometri quadrati.\nI buceri maggiori spesso trascorrono la notte insieme su alberi tranquilli, cui fanno ritorno per pi\u00f9 notti di seguito. Si avvicinano in silenzio a questi alberi al crepuscolo, di solito facendo lo stesso percorso, e usano i rami superiori come posatoio. Di solito non vi sono pi\u00f9 di tre o quattro uccelli su un singolo albero, ma su pi\u00f9 alberi vicini tra loro si pu\u00f2 radunare un numero maggiore di esemplari. I posatoi vengono nuovamente lasciati all'alba.\nPulizia del piumaggio e riposo.\nI buceri maggiori si bagnano nel fogliame umido delle cime degli alberi e poi si appollaiano sui rami con le ali aperte per asciugarsi. Prendono anche bagni di sole con le ali distese e le piume della coda ben aperte. Per tenersi al fresco, aprono il becco e tengono le ali leggermente sollevate.\nAl mattino si lisciano pi\u00f9 volte il piumaggio, cospargendolo con l'olio giallastro prodotto dalla ghiandola dell'uropigio, che fa diventare giallo il piumaggio bianco di collo e petto. Con il passare delle ore la tonalit\u00e0 gialla scompare man mano che l'olio si stacca dal piumaggio.\nQuesti uccelli dormono assumendo la posizione tipica dei buceri, con la testa affossata molto indietro sulle spalle. In questa posizione di riposo il becco punta leggermente verso l'alto.\nAlimentazione.\nI buceri maggiori trovano generalmente il loro cibo tra le cime degli alberi. Mentre mangiano, saltellano attraverso i rami con brevi movimenti laterali. Occasionalmente scendono anche a terra per raccogliere i frutti caduti.\nSi nutrono principalmente di frutti ricchi di polpa, in particolare di fichi. Nel corso di uno studio dettagliato effettuato in Thailandia, si \u00e8 visto che questi uccelli si nutrivano della frutta di 26 diverse specie di alberi. Oltre ai fichi, questi animali mangiavano i frutti degli alberi di \"Elaeocarpus\", \"Cinnamomum\", \"Litsea\", \"Aglaia\", \"Eugenia\" e alberi del pepe. In totale, la dieta degli esemplari esaminati era costituita per il 57% da fichi, per il 29% da altri frutti e per il 14% da sostanze di origine animale, mentre al di fuori della stagione riproduttiva \u00e8 probabile che la percentuale di proteine animali ingerite sia inferiore.\nSebbene i buceri maggiori si nutrano principalmente di frutta, cacciano attivamente anche piccoli animali. Generalmente il loro comportamento venatorio consiste nello strappare pezzi di corteccia e catturare gli insetti messi allo scoperto. Mangiano soprattutto insetti, come coleotteri, vespe, cavallette, grilli, scarafaggi e bruchi, ma anche granchi, lumache e lombrichi fanno parte della loro dieta. Inoltre catturano di tanto in tanto piccoli vertebrati, tra cui lucertole, rane, gechi, serpenti, pipistrelli e vari scoiattoli. Anche le specie pi\u00f9 piccole di uccelli, cos\u00ec come le loro uova e i loro nidiacei, cadono vittima del bucero maggiore. Tra gli uccelli predati figurano il barbuto piccolo verde, il succiacapre, il drongo del Paradiso, l'assiolo indiano e la civetta nana della giungla, nonch\u00e9 uova e nidiacei di bulbul e piccioni.\nA causa dell'elevato contenuto di acqua della loro dieta, i buceri maggiori non devono assumere alcun liquido aggiuntivo.\nRiproduzione.\nI buceri maggiori sono uccelli monogami che nidificano nelle cavit\u00e0 degli alberi. Ciascuna coppia difende un'area riproduttiva di circa 100 metri di raggio attorno alla cavit\u00e0 del nido: gli intrusi all'interno di quest'area vengono sfrattati anche se non viene effettuato alcun tentativo di riproduzione.\nComportamento pre-riproduttivo.\nI richiami dei maschi possono essere uditi soprattutto all'inizio della stagione riproduttiva. Nello stesso periodo i maschi combattono talvolta tra loro a colpi di becco e di casco. Sono stati osservati anche raggruppamenti di esemplari per lo pi\u00f9 gi\u00e0 accoppiati, che colpiscono i rami con il becco o fanno offerte di cibo ai \"partner\". Altre manifestazioni di aggressivit\u00e0 che sono state osservate consistono nel saltare su e gi\u00f9 su un ramo e nell'effettuare rapidi movimenti laterali con il becco. Non \u00e8 noto con esattezza come i buceri maggiori scelgano il proprio \"partner\".\nL'offerta di cibo alla femmina da parte del maschio \u00e8 uno dei comportamenti che vengono pi\u00f9 frequentemente osservati prima dell'inizio del periodo riproduttivo. Questa offerta ha luogo sempre in prossimit\u00e0 del nido.\nIl nido.\nLe cavit\u00e0 degli alberi che i buceri maggiori scelgono per nidificare sono di solito situate tra 8 e 25 metri dal suolo. Vengono preferite le cavit\u00e0 che presentano una lunga fessura verticale. Sebbene possano essere eletti a dimora anche alberi secchi, i nidi situati in alberi ancora in vita sono molto pi\u00f9 frequenti. I nidi si trovano spesso vicino ad alberi di fico carichi di frutta. Di 25 nidi rinvenuti in Thailandia, 20 erano situati nel fitto della foresta. Questi distavano tra loro da un minimo di 200 metri ad un massimo di 2,3 chilometri, con una distanza media di circa un chilometro. Nidi appartenenti ad altre specie di bucero si trovavano in alcuni casi a soli 30 metri dalla zona di nidificazione del bucero maggiore. Nelle cavit\u00e0 del nido esaminate in India, l'ingresso era alto 40 centimetri e largo 4 centimetri prima di essere sigillato dai buceri. Lo stesso nido viene utilizzato pi\u00f9 volte, anche nel caso esso sia stato razziato dai predatori.\nEntrambi i genitori sono coinvolti nella costruzione della parete che sigilla l'ingresso del nido. Nella maggior parte delle specie di buceri questo \u00e8 compito esclusivo della femmina: il maschio si limita a portare materiali che la femmina usa per chiudere la cavit\u00e0. Anche il maschio di bucero maggiore trasporta materiali al nido: spesso trasporta il necessario nel gozzo per poi rigurgitarlo in prossimit\u00e0 del nido. Esso partecipa alla costruzione della parete dall'esterno, mentre la femmina lavora all'interno della cavit\u00e0. Per la costruzione viene utilizzato un miscuglio di componenti alimentari, pezzi di legno e corteccia.\nDopo che la cavit\u00e0 del nido \u00e8 stata murata, rimane aperta solo una stretta fessura, attraverso la quale il maschio nutre la femmina e, successivamente, i nidiacei.\nAllevamento dei piccoli.\nL'intera stagione riproduttiva dura tra 113 e 140 giorni. Tra questi viene conteggiato anche il periodo variabile da uno a quattro giorni in cui la femmina \u00e8 gi\u00e0 chiusa nella cavit\u00e0 del nido ma non ha ancora iniziato a deporre le uova. Le uova vengono incubate per 38-40 giorni e l'allevamento dei piccoli dura tra 72 e 96 giorni. La femmina di solito lascia la cavit\u00e0 prima dei piccoli, ma trascorre fino a quattro mesi murata nel nido. In 15 femmine di bucero maggiore studiate, la durata della permanenza nella cavit\u00e0 di cova \u00e8 stata di 121 giorni. Nel caso degli esemplari allevati e nutriti in cattivit\u00e0 da mano umana, il periodo pi\u00f9 breve di permanenza nella cavit\u00e0 \u00e8 stato di 77 giorni e il pi\u00f9 lungo di 124.\nLa femmina di solito depone 2 uova, ma di solito solo uno dei piccoli raggiunge l'et\u00e0 dell'involo. Finora i casi in cui entrambi i nidiacei sono stati allevati con successo sono stati osservati solo in buceri maggiori allevati in cattivit\u00e0.\nIl maschio ritorna al nido circa tre o quattro volte al giorno, portando il cibo con s\u00e9. Principalmente si tratta di cibo ingoiato e rigurgitato all'ingresso del nido. Un esemplare \u00e8 stato visto rigurgitare 50 frutti delle dimensioni di un chicco d'uva, mentre un altro ha trasportato al nido 185 frutti di un albero della famiglia delle Lauracee delle dimensioni di un pisello. Occasionalmente il maschio trasporta nel becco anche frutti pi\u00f9 grandi e prede animali.\nQuando i giovani hanno completato lo sviluppo, dopo circa 16 settimane, la femmina apre la cavit\u00e0 rompendo la parete a colpi di becco. I giovani raggiungono la maturit\u00e0 sessuale all'et\u00e0 di 4 anni.\nIn cattivit\u00e0.\nI buceri maggiori sono ospiti relativamente rari dei giardini zoologici. A causa delle loro abitudini, necessitano di voliere ampie e alte. I primi esemplari si sono riprodotti con successo in cattivit\u00e0 nel 1953 e a partire dal 1996 esiste un apposito programma europeo di allevamento in cattivit\u00e0 della specie."}
{"id": "1086510", "revid": "765341", "url": "https://it.wikipedia.org/wiki?curid=1086510", "title": "Florenz Ziegfeld", "text": "Biografia.\nCominci\u00f2 a lavorare nel 1893, come manager del celebre culturista Eugen Sandow. Successivamente pass\u00f2 ad occuparsi dell'attrice teatrale Anna Held, che in seguito sarebbe divenuta sua moglie. Nel 1907 produsse a Broadway il suo primo spettacolo, \"The Follies of 1907\", ispirato alle Folies Berg\u00e8re di Parigi. Con questa rivista cominci\u00f2 la lunga e trionfale serie di spettacoli che va sotto il nome di \"Ziegfeld Follies\". Abile scopritore di talenti e dotato di un grande fiuto per ci\u00f2 che riguardava il gusto del pubblico, Ziegfeld lancer\u00e0 nomi del calibro di Will Rogers, Marilyn Miller, Bert Williams, Eddie Cantor, W. C. Fields, Fanny Brice, Paulette Goddard, Constance Bennett, Marion Davies e Joan Blondell. Questi spettacoli musicali continueranno col consenso della critica e del pubblico fino al 1931.\nProdusse inoltre commedie musicali di grande levatura artistica, come \"Sally\" (1920), \"Show Boat\" (1927), \"Rio Rita\" (1927), \"Whoopee!\" (1928) e \"Bitter Sweet\" (1929). Nel 1929 Ziegfeld sub\u00ec un duro contraccolpo finanziario a causa della Grande Crisi. Dopo il divorzio da Anna Held (il matrimonio dur\u00f2 dal 1897 al 1913), nello stesso anno spos\u00f2 l'attrice Billie Burke, dalla quale ebbe la figlia Patricia, nata nel 1916. Billie Burke rimase vedova di Ziegfeld quando l'impresario mor\u00ec all'et\u00e0 di sessantacinque anni il 22 luglio 1932."}
{"id": "1086512", "revid": "287204", "url": "https://it.wikipedia.org/wiki?curid=1086512", "title": "Billie Burke", "text": "Biografia.\nNata nel 1884 a Washington, era figlia di Blanche e William E. 'Billy' Burke, un famoso clown conosciuto a livello internazionale. Crebbe seguendo con il circo i genitori in tourn\u00e9e per l'America e per l'Europa, prima che questi mettessero le loro radici a Londra.\nNel 1903, all'epoca diciottenne, debutt\u00f2 in teatro in Inghilterra, acquisendo presto una certa popolarit\u00e0. Ma fu a Broadway che ottenne il vero successo: dal 1910 al 1913 brill\u00f2 per grazia e verve in pi\u00e8ce come \"Mrs. Dot\", \"Suzanne\", \"The Runaway\", \"The \"Mind-the-Paint\"\" Girl e \"The Land of Promise\". Lodata dal pubblico e dalla critica, divent\u00f2 a pieno titolo una \"star\" di Broadway quando nel 1914 spos\u00f2 il leggendario impresario Florenz Ziegfeld.\nNegli anni venti continu\u00f2 a mietere successi sulle scene, ma per aiutare suo marito, rimasto economicamente distrutto dalla Grande depressione del 1929, la Burke inizi\u00f2 a lavorare a Hollywood, interpretando soprattutto eccentriche e svanite signore dell'alta societ\u00e0, personaggi consoni alla sua vis comica ai quali l'attrice univa una voce dai toni volutamente acuti e sgraziati. Tra i film da lei interpretati, si ricordano due commedie dirette da George Cukor, \"Febbre di vivere\" (1932), con Katharine Hepburn, e \"Pranzo alle otto\" (1933), con Jean Harlow, ma soprattutto il musical \"Il mago di Oz\" (1939) di Victor Fleming, in cui, al fianco di Judy Garland, interpret\u00f2 splendidamente il personaggio di Glinda, la Strega del Nord.\nA partire dagli anni quaranta l'attrice dirad\u00f2 le sue interpretazioni cinematografiche, per dedicarsi alla radio e al teatro. All'inizio degli anni cinquanta apparve ancora nelle commedie \"Il padre della sposa\" (1950) e nel suo sequel \"Pap\u00e0 diventa nonno\" (1951), entrambi diretti da Vincente Minnelli, mentre il suo ultimo film fu il western \"I dannati e gli eroi\" (1960), diretto da John Ford.\nBillie Burke mor\u00ec per la malattia di Alzheimer il 14 maggio 1970, all'et\u00e0 di 85 anni."}
{"id": "1086513", "revid": "125358714", "url": "https://it.wikipedia.org/wiki?curid=1086513", "title": "Ford SAF", "text": "Ford SAF (Ford Soci\u00e9t\u00e9 Anonyme Fran\u00e7aise) fu la sussidiaria francese della casa automobilistica statunitense Ford, che ha avuto vari nomi tra il 1916 e il 1954, quando la Ford la vendette alla Simca.\nAutomobili Ford.\nLa compagnia fu fondata nel 1916 con il nome \"Automobiles Ford\" a Bordeaux dal barone Percival Perry, direttore della sede britannica della Ford. Come per le altre sussidiarie europee, la Automobiles Ford inizialmente assembl\u00f2 la Ford Modello T, produzione che continu\u00f2 a Bordeaux fino al 1925 e successivamente a Asni\u00e8res, vicino a Parigi, fino al 1927. La Ford Model A venne prodotta tra il 1927 e il 1931 e la Model Y dal 1932 al 1934. La compagnia import\u00f2 anche la Ford Model B, dotato di Motore V8, ma le tasse di importazione le rendevano troppo costose e quindi poco richieste sul mercato francese.\nMatford.\nNel 1934 Maurice Dollfuss, il capo della Automobiles Ford, stava cercando una fabbrica di dimensioni maggiori per la produzione e si accord\u00f2 con Emile Mathis per creare una joint venture con la Mathis, creando la \"Matford\" a Strasburgo. Il nome della compagnia venne cambiato da \" Automobiles Ford\" a SA Fran\u00e7aise Matford. Questo accordo continu\u00f2 fino al 1939, quando la fabbrica di Strasburgo fu chiusa e ne venne aperta una nuova a Poissy e la compagnia venne rinominata in Ford Soci\u00e9t\u00e9 Anonyme Fran\u00e7aise (SAF). Durante la seconda guerra mondiale, la fabbrica di Poissy fu occupata dalle truppe occupanti tedesche e fu impiegata per produrre autocarri ed equipaggiamento militare.\nFord SAF.\nDopo la guerra la compagnia reintrodusse i modelli da 2.2 litri con motore V8 della Matford. Questi furono poi rimpiazzati nel 1948 dal nuovo modello Ford Vedette, a cui si affianc\u00f2 nel 1952 il modello Vend\u00f4me e il coup\u00e9 sportivo Ford Com\u00e8te, auto che non furono condivise con le altre sussidiarie Ford.\nNel novembre 1954 Ford fuse la sede francese con la Simca in un primo tempo mantenendo il 15.2 % delle azioni dell'azienda, ma vendendole successivamente nel 1958. Oltre alla fabbrica la Simca acquist\u00f2 anche i progetti per un nuovo modello di Vedette, con un motore V8 da 2351\u00a0cm\u00b3, che fu prodotto fino al 1961 (con alcuni aggiornamenti nel 1958) come Simca Vedette (anche se in alcuni mercati fu venduto ancora per qualche tempo come Ford Vedette).\nIn ogni caso, la Ford SAF cess\u00f2 la sua attivit\u00e0 da costruttore, ma continu\u00f2 nel settore automobilistico unicamente per importare i modelli prodotti a Dagenham dalla Ford inglese, stavolta con pi\u00f9 successo.\nLa fabbrica di Poissy dopo essere stata incorporata nella Simca, venne mantenuta anche dopo l'acquisto di Simca da parte della Chrysler negli anni sessanta, e durante gli anni settanta produsse il primo (e unico) modello Chrysler prodotto in Francia,nelle varie versioni Chrysler 160/180/2l. Alla fine della decade, la Chrysler abbandon\u00f2 le proprie operazioni in Europa (compreso quindi anche lo stabilimento di Poissy) e le cedette alla PSA, che rimarchi\u00f2 la produzione di Poissy come Talbot. Dalla seconda met\u00e0 degli anni ottanta il marchio Talbot fu abbandonato e lo stabilimento di Poissy divenne uno dei pi\u00f9 importanti siti di produzione di modelli della Peugeot."}
{"id": "1086515", "revid": "123535", "url": "https://it.wikipedia.org/wiki?curid=1086515", "title": "Grande Piramide (Messico)", "text": ""}
{"id": "1086519", "revid": "287204", "url": "https://it.wikipedia.org/wiki?curid=1086519", "title": "Giuseppe O. Longo", "text": "Cibernetico, teorico dell'informazione, epistemologo, divulgatore scientifico, scrittore, attore e traduttore. Docente all'Universit\u00e0 di Trieste, ha introdotto la teoria dell'informazione nel panorama scientifico italiano (\"Teoria dell'informazione\", Boringhieri, 1980).\nSi interessa alla comunicazione in tutte le sue forme, e si occupa attivamente delle conseguenze sociali dello sviluppo tecnico e scientifico (\"Il nuovo Golem\", Laterza, 1998; \"Homo technologicus\", Meltemi, 2001; \"Il simbionte\", Meltemi, 2003); cruciale \u00e8 la figura del \"simbionte\", vale a dire dell'uomo integrato dalle sue \"protesi\" tecnologiche e inserito nella rete telematica.\n\u00c8 uno dei pi\u00f9 importanti traduttori scientifici, avendo fatto conoscere, in Italia, le opere di studiosi quali Bateson (sue tutte le traduzioni italiane presso Adelphi), Hofstadter, Dennett, Eibl-Eibesfeld, Einstein, Minsky (per la traduzione di \"La societ\u00e0 della mente\" ha ricevuto nel 1991 il Premio nazionale Monselice). Ha tradotto numerosi articoli dall'inglese, dal tedesco e dal francese per \"\"Le Scienze\" e per \"Technology Review\"\".\nBiografia.\nNasce a Forl\u00ec nel 1941, vive a Trieste dal 1955.\nA partire dal 1987 si dedica alla letteratura ed \u00e8 autore di romanzi, saggi e opere teatrali. \u00c8 docente per il corso di tecniche di scrittura al Master in comunicazione della scienza della SISSA (Scuola Internazionale Superiore di Studi Avanzati) di Trieste.\nOpere.\n\"Di alcune orme sopra la neve\", \u00e8 il romanzo d'esordio del quale \u00e8 protagonista Enrico Hecker, un giovane scienziato che viene chiamato a lavorare in un Centro nel quale presto ogni cosa e ogni incontro assumono per lui la curvatura lieve e inquietante del sogno. Gli incontri con personaggi ambigui e con possibili messaggeri di salvezza scandiscono il suo tentativo di ridisegnare la mappa del Centro, che subito gli appare deformata da lievi ma decisivi errori. L'Amministratore tuttavia lo ammonisce che \u00abla conoscenza porta in s\u00e9 il germe della dissoluzione\u00bb (p.\u00a0177) se vuol disvelare gli enigmi fondativi e incommensurabili della materia e del tempo. Quando Enrico sembra aver completato il primo foglio della sua nuova mappa, quando sembra che manchi soltanto la prospezione di un sentiero secondario e per esso si incammina andando al di l\u00e0 del recinto che delimita il Centro, si smarrisce. La scrittura alta e pacata, sobria e tesa esprime la consapevolezza -borgesiana e scientifica- che \u00abil vero smarrimento \u00e8 questa perlustrazione compiuta e definitiva\u00bb (p.\u00a0233), \u00e8 la compiutezza dell'essere stati.\nSono poi seguiti: \"L'acrobata\", Einaudi, 1994; \"La gerarchia di Ackermann\", Mobydick, 1998 (in francese per A la Crois\u00e9e, 2004) e dei racconti, alcuni tradotti in tedesco, francese, inglese, portoghese e gaelico. La traduzione francese dell\"Acrobata\", pubblicata da Gallimard, ha ricevuto nel 1996 il premio Laure Bataillon per il miglior romanzo tradotto.\nTra i leitmotiv della sua opera letteraria sono l'insufficienza della scienza e l'impotenza dello scienziato di fronte ai dilemmi essenziali e ineludibili dell'esistenza umana. Emblematica \u00e8 in questo senso la raccolta \"Il fuoco completo\" (Studio Tesi, 1986) nella quale l'estrema eleganza formale si coniuga a uno spessore filosofico che si interroga su temi quali la coscienza, la cibernetica, la condizione di gettatezza dell'umano, il tempo. \u00abColonizzare il tempo e dare agli uomini un'altra possibilit\u00e0\u00bb (\"Il fuoco completo\", p.\u00a0130) \u00e8 per Longo il vero obiettivo di tutta la scienza informatica, di tutto l'enorme lavoro computazionale che da decenni ormai tecnici, scienziati, filosofi compiono. Comprendere il tempo sembra quindi il senso di quel Simbionte del quale Longo parla in molti dei suoi testi, un ibrido fra le macchine e l'essere umano del quale i computer e le Intelligenze Artificiali costituiscono una forma particolare. \nNe \"Il nuovo Golem\" (Laterza 1998, quarta edizione 2003) l'Autore mostra come i computer stiano cambiando la nostra esistenza, specialmente attraverso la Rete telematica che avvolge il pianeta in un intreccio di informazione, comunicazione, vita: \u00abun soggetto connettivo che si sta formando a guisa di un immenso formicaio\u00bb (p.\u00a023), un soggetto che possiede molte qualit\u00e0 e potenzialit\u00e0 non solo di ulteriore espansione ma anche di miglioramento qualitativo. E tuttavia in esso non mancano certo gli aspetti problematici, a partire dalla riduzione del sapere e della ricerca alla frammentazione incoerente dei dati. Anche la dimensione \"democratica\" della Rete ha come effetto un intenso \"rumore\" che copre i contenuti significativi e potenzialmente liberatori con una massa indistinta di messaggi, tutti velocissimi, planetari, indistinti. Uno dei limiti di fondo dell'Intelligenza Artificiale (quanto meno di quella classica) \u00e8 per Longo la sua dimensione disincarnata, la pretesa di fare a meno della corporeit\u00e0. Credere di poter riprodurre l'intelligenza umana senza la conoscenza che il corpo ci d\u00e0 del mondo in cui siamo immersi, si rivela del tutto illusorio. \u00c8 il corpo, infatti, che garantisce non solo le reazioni immediate e istintive in vista della sopravvivenza (\"livello biologico\") ma anche l'acquisizione, la conoscenza e la rielaborazione dei \"significati\" che diamo agli enti, alle situazioni e al tempo (\"livello culturale\"). Il fallimento tanto clamoroso quanto prevedibile dei tentativi di traduzione automatica ha come causa la complessit\u00e0 semantica del parlato umano poich\u00e9 \u00abun testo, ogni testo, \u00e8 \"radicato\" nel mondo e tradurre un testo significa tradurre il mondo (o almeno un pezzo di mondo)\u00bb (p.\u00a068). \nIl tema della traduzione \u00e8 ripreso in alcuni saggi apparsi sulle riviste \"Prometeo\" (2006) e \"Mondo digitale\" (2009). L'intelligenza, infatti, \u00e8 qualcosa di sistemico, perch\u00e9 il singolo neurone non pensa e neppure l'insieme dei neuroni lo fa ma a pensare \u00e8 il complesso formato dai neuroni, dal cervello, dal corpo e dal mondo in cui neuroni, cervelli e corpi vivono e interagiscono.\nFra le sue opere pi\u00f9 recenti \"Il senso e la narrazione\" Springer Italia, 2008, in cui l'unit\u00e0-complessit\u00e0 della persona viene ricostruita a partire dall'interazione con la complessit\u00e0-unit\u00e0 del mondo. Vi si sostiene che anche le scienze sono forme dell'interpretazione. Il luogo da cui esse germinano \u00e8 infatti il soggetto nelle sue relazioni storiche, concettuali, professionali, economiche. Longo non dubita della fecondit\u00e0 di risultati e della potenza euristica del metodo galileiano ma sostiene che al di l\u00e0 degli ambiti e degli enti che le scienze quantitative sono in grado di cogliere e spiegare, c'\u00e8 il mondo qualitativo dei soggetti, delle sensazioni, delle passioni e delle storie. Un mondo che il linguaggio matematico \u00e8 per sua stessa definizione impossibilitato a indagare e sul quale quindi sono altri i linguaggi che possono far luce, mondi che vivono di tempo e che solo il narrare pu\u00f2 quindi spiegare. Il \"simbionte\" si rivela dunque come una metafora dell'orizzonte nel quale l'umano si inscrive, oggi. Un orizzonte caratterizzato dalla profonda ibridazione tra l'umano e i dispositivi da esso scaturiti e che lo plasmano: \u00abcome l'uomo fa la tecnologia, cos\u00ec la tecnologia fa l'uomo. Molte delle capacit\u00e0 del simbionte uomo-computer, per esempio, erano affatto imprevedibili e non \u00e8 improprio dire che l'unit\u00e0 cognitiva \u201cuomo-col-computer\u201d \u00e8 essenzialmente diversa dell'unit\u00e0 cognitiva \u201cuomo-senza-computer\u201d\u00bb (p. 173).\nL'opera e l'attivit\u00e0 di Longo si pongono alla confluenza di letteratura, scienze, filosofia e intendono oltrepassare gli specialismi coniugando il rigore della ricerca con la cura per la sua espressione scritta. Si inserisce in tale obiettivo il corso di tecniche di scrittura che lo studioso tiene al Master in comunicazione della scienza della SISSA (Scuola Internazionale Superiore di Studi Avanzati) di Trieste.\nUna visione olistica della natura e del posto che l'umano occupa in essa costituisce tuttora il vasto ambito di ricerca di questo narratore-scienziato.\nIl teatro.\nLongo si \u00e8 dedicato anche al teatro (\"Il cervello nudo\", andato in scena nel 1999, \"Lo spinato dev'essere grande\" nel 2001, \"Ma che Australia d'Egitto\" nel 2006, e il ciclo \"Le orme del sapere\", quattro drammi di teatro-scienza su Lucrezio, Pascal, Babbage e Einstein presentati in anteprima alla Triennale di Milano del 2007, e oltre una ventina di radiodrammi). \nNel dicembre 2007 ha messo in scena a Trento il dramma \u201cIl mandarino di Dio\u201d, dedicato alla figura del gesuita Martino Martini. Nella primavera 2008 ha portato sulla scena a Trieste il dialogo \u201cUn trapianto molto particolare\u201d con Maria Grazia Plos e Maurizio Zacchigna, regia di Francesco Macedonio, replicato nel marzo 2009."}
{"id": "1086532", "revid": "1388936", "url": "https://it.wikipedia.org/wiki?curid=1086532", "title": "Sub-nana bruna", "text": "Una sub-nana bruna \u00e8 un oggetto di massa planetaria la cui massa \u00e8 per\u00f2 minore della massa minima consentita per una nana bruna (circa 13 masse gioviane). A differenza delle nane brune vere e proprie, le sub-nane brune non hanno una massa sufficiente ad innescare le reazioni di fusione del deuterio; per questo motivo alcuni astronomi tendono a considerarle dei pianeti. Le sub-nane brune per\u00f2 si formano allo stesso modo delle stelle, e cio\u00e8 attraverso il collasso gravitazionale di una nube di gas, e non attraverso l'accrescimento o il collasso del nucleo di un disco circumstellare. La distinzione tra una sub-nana bruna ed un comune pianeta non \u00e8, perci\u00f2, univoca; tuttavia, gli astronomi tendono a considerare un connotato fondamentale per distinguere tra pianeta vero e proprio e sub-nana bruna il modo in cui esso si \u00e8 formato.\nSecondo altri astronomi la principale differenza tra pianeta e sub-nana bruna consiste nel fatto che la sub-nana bruna, pur avendo una massa minore di una nana bruna, e quindi dell'ordine di quella dei pianeti, non \u00e8 legata da vincoli gravitazionali ad alcuna stella; tuttavia questa definizione \u00e8 pi\u00f9 appropriata ai cosiddetti \"pianeti interstellari\". Sebbene sia meno diffusa tra gli studiosi, questa viene usata dalla \"IAU Extrasolar Planets\" come definizione provvisoria di pianeta."}
{"id": "1086534", "revid": "461603", "url": "https://it.wikipedia.org/wiki?curid=1086534", "title": "Ergotelis FC", "text": ""}
{"id": "1086535", "revid": "289247", "url": "https://it.wikipedia.org/wiki?curid=1086535", "title": "C.F. Estrela da Amadora", "text": ""}
{"id": "1086537", "revid": "4711", "url": "https://it.wikipedia.org/wiki?curid=1086537", "title": "Beira Mar", "text": ""}
{"id": "1086538", "revid": "4711", "url": "https://it.wikipedia.org/wiki?curid=1086538", "title": "SC Beira-Mar", "text": ""}
{"id": "1086540", "revid": "324090", "url": "https://it.wikipedia.org/wiki?curid=1086540", "title": "Tlemcen", "text": "Tlemcen \u00e8 una citt\u00e0 del nord-ovest dell'Algeria, a 520\u00a0km dalla capitale Algeri e a 76\u00a0km dalla citt\u00e0 marocchina di Oujda, situata a circa 800 metri d'altitudine. Capoluogo della provincia e del distretto omonimi, ha una popolazione stimata di 140.000 abitanti.\nEtimologia.\nLa parola Tlemcen () deriva dal berbero \"Tala Imsan\" ( in tifinagh) che significa \"la fonte secca\". Il nome viene anche trascritto \"Tlemsen\", \"Tlemsan\", oppure \"Tilimsen\".\nCultura.\nTlemcen ha una ricca storia culturale, facendone un centro importante di musica e arte. Nota per i suoi tessuti, artigianato e il suo elegante intrecciarsi di cultura islamica, berbera, andalusa e francese, Tlemcen \u00e8 un importante centro turistico per il suo clima gradevole e le circostanti montagne.\nTlemcen \u00e8 stata nominata capitale della cultura islamica per l'anno 2011.\nMonumenti e luoghi d'interesse.\nI suoi monumenti pi\u00f9 noti sono: \nEconomia.\nLa citt\u00e0 \u00e8 ubicata al centro di una regione dove si esercita l'olivicoltura e la viticoltura. Le attivit\u00e0 industriali interessano l'industria tessile, del cuoio e della moquette, i cui prodotti sono conferiti al porto di Rashgun per l'esportazione."}
{"id": "1086544", "revid": "554814", "url": "https://it.wikipedia.org/wiki?curid=1086544", "title": "Omicidio doloso", "text": "L'omicidio doloso (comunemente omicidio volontario) in diritto penale \u00e8 il delitto previsto dall'articolo 575 del codice penale che consiste nel provocare volontariamente la morte di un'altra persona. Si distingue in premeditato e non premeditato.\nElemento oggettivo.\nIl fatto \u00e8 rappresentato dall'evento morte di una persona diversa dal reo, con qualsiasi modalit\u00e0 questo venga realizzato. La sua verifica avviene con l'accertamento del nesso di causalit\u00e0 fra la condotta aggressiva e la morte.\nElemento soggettivo.\nIl coefficiente psicologico \u00e8 il dolo, tale deve sussistere al momento dell'azione e deve perdurare durante tutta la durata della stessa o finch\u00e9 la condotta aggressiva sia controllabile da parte dell'agente."}
{"id": "1086545", "revid": "767487", "url": "https://it.wikipedia.org/wiki?curid=1086545", "title": "Cerchio parelico", "text": "Un cerchio parelico \u00e8 un alone, un fenomeno ottico che appare come una linea orizzontale bianca alla stessa altitudine del Sole, o, raramente, della Luna. Se completo si stende per tutto il cielo anche se, pi\u00f9 comunemente, appare solo in sezioni.\nAnche le frazioni di cerchi parelici sono meno comuni dei cani solari e alone di 22\u00b0. Mentre i cerchi parelici sono generalmente di colore bianco, poich\u00e9 prodotti da riflessione, possono tuttavia mostrare un tono blu o verde attorno al parelio di 120\u00b0 ed essere pi\u00f9 sul rosso o viola attorno alle frange.\nI cerchi parelici si formano quando i raggi di luce solare vengono riflessi da cristalli di ghiaccio esagonali verticali o quasi verticali. La riflessione pu\u00f2 essere esterna (senza che la luce attraversi il cristallo), il che contribuisce al cerchio parelico vicino al sole, o interna (una o pi\u00f9 riflessioni all'interno del cristallo), il che crea molta parte del cerchio lontano dal sole. Siccome un maggior numero di riflessioni creano una rifrazione asimmetrica, una parte della separazione dei colori avviene lontano dal sole.\nI \"cani solari\" sono sempre allineati al cerchio parelico (ma non sempre all'alone di 22\u00b0)."}
{"id": "1086546", "revid": "235890", "url": "https://it.wikipedia.org/wiki?curid=1086546", "title": "Applicazione compatta", "text": ""}
{"id": "1086547", "revid": "76832", "url": "https://it.wikipedia.org/wiki?curid=1086547", "title": "Istigazione o aiuto al suicidio", "text": "L'istigazione o aiuto al suicidio \u00e8 un reato previsto dal codice penale italiano tramite l'articolo 580, che recita:\nIl suicidio nell'ordinamento penale italiano.\nIl suicidio non \u00e8 previsto come delitto nel codice penale italiano. Le ragioni sono di vario ordine. Prima di tutto ragioni pratiche, di inefficacia della pena. Poi per ragioni di opportunit\u00e0 di politica criminale, non cagionando il suicidio alcuna lesione se non all'autore. \nMa il fatto che l'ordinamento rinunci a prevedere un delitto a carico del soggetto attivo/passivo, non significa che rimanga indifferente a tale comportamento, punendo comportamenti che sono ad esso satellitari.\nElementi oggettivi.\nSoggetto attivo \u00e8 chiunque, quindi si tratta di un reato comune.\nLa condotta pu\u00f2 assumere tre modalit\u00e0:\nAnche se pi\u00f9 difficile da immaginare, la condotta pu\u00f2 assumere la forma omissiva.\nL'evento consiste:\nQuindi un comportamento istigatorio che non abbia alcuna conseguenza sulla vittima, non integra la fattispecie.\nOggetto giuridico \u00e8 la vita.\nElemento soggettivo.\nIl delitto \u00e8 sorretto da dolo, ed in particolare da dolo generico. Il soggetto attivo deve avere quindi coscienza e volont\u00e0 di determinare l'altrui suicidio. Non \u00e8 punita l'istigazione colposa.\nPerfezionamento.\nNel momento dell'atto suicidario o del suo tentativo. Non \u00e8 configurabile un tentativo di istigazione.\nAggravanti.\nIl reato \u00e8 aggravato se il soggetto passivo \u00e8\nIstigazione del minore di 14 anni o di incapace.\nL'ultima parte dell'articolo contiene una clausola di salvaguardia. L'istigazione di infraquattordicenne o di incapace \u00e8 equiparata ad una condotta di omicidio.\nRapporto con altri reati.\nIl delitto di istigazione o aiuto al suicidio si pone in termini tangenziali con il delitto di omicidio del consenziente, nel senso che sono fattispecie alternative, l'integrazione dell'una esclude l'integrazione della seconda, per\u00f2 le condotte possono assomigliarsi, in modo da rendere difficoltosa la distinzione in concreto. Il criterio fornito dalla giurisprudenza \u00e8 la qualit\u00e0 della condotta partecipativa. \nNel caso di omicidio del consenziente, la condotta del soggetto attivo si concreta nell'esecuzione dell'evento morte, mentre il soggetto passivo partecipa con il proprio consenso; nel delitto di istigazione il soggetto attivo non partecipa in alcun modo all'esecuzione materiale, che deve essere posta in essere completamente dal soggetto passivo (ad es. in caso di suicidio con barbiturici, metterli a disposizione del suicidario \u00e8 istigazione; portarli alla sua bocca, perch\u00e9 magari infermo, \u00e8 omicidio).\nGiudizio di incostituzionalit\u00e0 relativa della norma.\nCon sentenza n. 242 del 2019, la Corte costituzionale ha dichiarato l'illegittimit\u00e0 della norma per i casi di assistenza al suicidio che presentano quattro specifiche condizioni: patologia irreversibile, grave sofferenza fisica o psicologica, dipendenza da trattamenti di sostegno vitale, capacit\u00e0 dell'assistito di prendere decisioni libere e consapevoli.\nTali condizioni e le modalit\u00e0 di esecuzione devono essere verificate da una struttura pubblica del Servizio sanitario nazionale, previo parere del comitato etico territorialmente competente."}
{"id": "1086549", "revid": "753473", "url": "https://it.wikipedia.org/wiki?curid=1086549", "title": "Disciplina spirituale", "text": "Nell'ambito di alcune religioni e forme di spiritualit\u00e0, si definisce disciplina spirituale una specifica pratica od azione compiuta con regolarit\u00e0 al fine di ottenere il \"risveglio spirituale\" (denominato moksha nell'Induismo, bodhi nel Buddhismo, Satori nello Zen).\nTra le pratiche universalmente pi\u00f9 diffuse, eseguite individualmente o in gruppo, vi sono la preghiera, il canto devozionale, la meditazione, alcune arti marziali tradizionali giapponesi come l'Aikid\u014d e cinesi come il Tai Chi.\nInduismo.\nTra le varie fedi, quella che maggiormente ha \"sistemizzato\" e schematizzato la disciplina spirituale \u00e8 stata l'Induismo, presso cui il termine sanscrito Sadhana indica la disciplina spirituale: l'insieme di tutte quelle pratiche, rituali, austerit\u00e0 che vengono eseguite con regolarit\u00e0 e concentrazione, con lo scopo di ottenere Moksha, la liberazione. Chi intraprende una \"sadhana\" vene detto \"sadhaka\" (lett. \"aspirante spirituale\").\nL'obiettivo finale di qualunque \"sadhana\" rimane quello di conseguire la realizzazione della propria natura Divina; tuttavia, determinate pratiche possono essere intraprese con lo scopo di raggiungere obiettivi minori ben precisi, come lo sviluppare qualit\u00e0 che si ritengono importanti per la propria crescita spirituale, oppure lo sconfiggere una o pi\u00f9 tendenze interiori (ad es. la rabbia, la lussuria, ecc.) che ostacolano la stessa."}
{"id": "1086553", "revid": "73447", "url": "https://it.wikipedia.org/wiki?curid=1086553", "title": "Run dmc", "text": ""}
{"id": "1086554", "revid": "287204", "url": "https://it.wikipedia.org/wiki?curid=1086554", "title": "Chiesa di Santa Maria di Castello (Genova)", "text": "La chiesa di Santa Maria di Castello \u00e8 un edificio religioso cattolico del centro storico di Genova, situato lungo la salita omonima, nel quartiere del Molo. La sua comunit\u00e0 parrocchiale fa parte del vicariato \"Centro Est\" dell'arcidiocesi di Genova.\nSituata sulla collina di Castello, il primo luogo abitato di Genova nell'antichit\u00e0, la chiesa di Santa Maria di Castello \u00e8 uno dei pi\u00f9 antichi luoghi di culto cristiano di Genova ed una delle pi\u00f9 integre e suggestive architetture romaniche della citt\u00e0.\nStoria.\nLe origini.\nSecondo la tradizione un primo luogo di culto mariano in questo luogo sarebbe stato costruito per volere del re longobardo Ariperto nel 658, sulle rovine di un tempio longobardo, ma le prime notizie documentate risalgono all'XI secolo.\nLa chiesa sorgeva a poca distanza dal castello fortificato del vescovo, costruito fra il IX e il X secolo sulla sommit\u00e0 del colle, sul sito gi\u00e0 occupato da fortificazioni preromane, romane e bizantine. La presenza del castello vescovile, nei pressi del quale intorno all'XI secolo si era insediata anche la potente famiglia feudale degli Embriaci, fece di quest'area, al riparo dalle scorrerie dei saraceni grazie alla sua posizione arroccata, la sede del potere politico e religioso cittadino. Nel 1194 il papa Celestino III da mandato all'abate di San Colombano di Bobbio di costringere i chierici della chiesa di Santa Maria di Castello a rispettare gli accordi presi in merito alla controversia con il capitolo della Cattedrale di San Lorenzo riguardo alla chiesa di San Marco al Molo.\nLa chiesa attuale fu costruita nella prima met\u00e0 del XII secolo da maestranze antelamiche sui resti di quella pi\u00f9 antica, della quale nella cappella del battistero si conservano alcune sculture.\nLa nuova chiesa aveva tre navate con copertura a capriate lignee, transetto e tre absidi. Per la costruzione furono impiegati materiali di recupero come colonne in granito e capitelli corinzi di epoca romana, risalenti al III secolo, sapientemente integrati nel nuovo edificio dai maestri antelami.\nLa chiesa, consacrata nel 1237 da Geroldo di Losanna, Patriarca di Gerusalemme, era gi\u00e0 collegiata in epoca precedente alla ricostruzione e tale rimase fino al 1441, quando con una bolla del papa Eugenio IV fu assegnata ai Domenicani, che l'hanno officiata fino al 2015. I frati ne presero possesso solo il 13 novembre 1442, poich\u00e9 per oltre un anno i canonici, sostenuti dall'arcivescovo Giacomo Imperiale, si opposero all'arrivo dei Domenicani, ai quali erano state assegnate tutte le propriet\u00e0 e le rendite della chiesa.\nDopo l'arrivo dei Domenicani, nella seconda met\u00e0 del Quattrocento il complesso fu ampliato e divenne un importante polo culturale: acquistando propriet\u00e0 adiacenti alla chiesa fu costruito il convento e realizzati i tre chiostri e la sacrestia. A questo periodo risale la costruzione del primo chiostro (1453 -1462) con gli affreschi nella volta del loggiato e nelle pareti, di cui resta la celebre Annunciazione di Giusto d'Alemagna (1451). Inoltre i Domenicani trasformarono il tetto della chiesa, a capriate di legno, in una volta a crociere in muratura. Tra il XV e il XVII secolo numerose famiglie patrizie fecero costruire lungo le navate laterali le loro cappelle gentilizie, arricchite da opere d'arte dei maggiori artisti dell'area genovese.\nNel XVI secolo furono modificate le absidi e costruita la cupola, ma dalla seconda met\u00e0 del XVII secolo il complesso visse un periodo di declino e i Domenicani furono costretti ad affittare alcuni locali del convento. La chiesa sub\u00ec gravi danni per il bombardamento navale francese del 1684.\nNel 1801, quando i resti del papa Pio VI, morto prigioniero in Francia nel 1799, vennero traslati a Roma, il feretro sost\u00f2 nella chiesa di S. Maria di Castello, dove si tenne una solenne funzione. Il convento fu risparmiato dalle leggi di soppressione del 1797, ma nella prima met\u00e0 del XIX secolo si trovava in stato di degrado. Parzialmente espropriato dallo Stato nel 1859 a seguito della legge Rattazzi del 1855, parte del convento nel 1870 fu trasformata in appartamenti, sopraelevando anche i loggiati dei chiostri.\nNello stesso periodo fu affidato all'architetto Maurizio Dufour l'incarico di restaurare l'interno della chiesa, mettendo in luce le parti medioevali, coperte nel tempo da uno spesso strato di intonaco. Lo stesso Dufour realizz\u00f2 l'affresco nella volta del coro, raffigurante \"Dio Padre in gloria\".\nLa chiesa fu colpita da bombardamenti aerei durante la seconda guerra mondiale, una prima volta nel 1942, quando le macerie di un vicino edificio rovinarono sulla navata sinistra, ed ancora nel 1944, con danni alla copertura causati da spostamenti d'aria dovuti alle bombe cadute sul porto. I restauri vennero eseguiti nel dopoguerra sotto la direzione degli ingegneri Cesare Fera e Luciano Grossi Bianchi, riportando alla luce, con il recupero dei finestroni medioevali, anche l'originaria architettura romanica della facciata, in parte alterata dalle ristrutturazioni del XV e XVI secolo.\nL'intero complesso \u00e8 stato nuovamente oggetto di restauro nei primi anni duemila, quando venne risistemato ed ampliato anche l'annesso museo.\nNel convento di Santa Maria di Castello ha vissuto per molti anni Enrico di Rovasenda (1906-2007), sacerdote domenicano e cancelliere della Pontificia accademia delle scienze, che vi mor\u00ec ultracentenario il 15 dicembre 2007.\nNel 2015 i Domenicani hanno abbandonato il convento di Santa Maria di Castello e il complesso \u00e8 stato affidato ai sacerdoti della Societ\u00e0 delle missioni africane.\nDescrizione.\nIl complesso, costituito da chiesa, convento e chiostri, si presenta come un insieme complesso di volumi che si sviluppano lungo la salita che conduce verso la sommit\u00e0 del colle, antica sede del castello vescovile.\n La chiesa, in stile romanico, attraverso la concessione delle cappelle alle grandi famiglie della nobilt\u00e0 genovese ha incrementato durante i secoli il proprio corredo artistico, specie pittorico e scultoreo, con opere dei pi\u00f9 importanti artisti liguri che vanno dal Quattrocento al Settecento.\nEsterno.\nL'ampio prospetto romanico, tripartito da due grandi lesene che individuano la navata principale, \u00e8 coronato da archetti pensili; il portale principale, unico elemento decorativo della facciata, \u00e8 realizzato con un architrave romano del III secolo decorato con elementi fitomorfi e grifi.\nInterno.\nL'interno, ampio e luminoso, ha pianta basilicale romanica a tre navate con colonne e capitelli romani di reimpiego che sostengono gli archi romanici e un finto matroneo sopra gli archi. Il soffitto, in origine a capriate lignee, \u00e8 formato da volte con crociere a costoloni, realizzate intorno al 1468. Lungo ciascuna delle navate laterali si aprono cinque cappelle: quelle di sinistra furono realizzate nella seconda met\u00e0 del XV secolo, mentre le cinque di destra risalgono al XVI secolo. Tra la fine del XVI e l'inizio del XVII secolo furono modificate le absidi laterali, mentre quella centrale venne ampliata per contenere un grande coro.\nAl centro della controfacciata si trovava la statua in marmo di S. Domenico, di Francesco Maria Schiaffino (attualmente all'interno del Teatro Carlo Felice); alla sinistra, affresco di Lorenzo Fasolo (fine del XV secolo), raffigurante la \"Madonna col Bambino i santi Domenico e Pietro martire\", ed il beato Raimondo da Capua, proveniente dalla scomparsa chiesa di S. Domenico. Alla destra del portale una nicchia contiene un crocifisso ligneo quattrocentesco. Sopra le porte laterali sono collocate due tele del cremonese Francesco Boccaccino (1660-1750) (\"Il Crocifisso parla a san Pietro Martire\" e \"Miracolo di San Pietro\").\nUn recente restauro ha portato alla luce il portale interno originale romanico, al quale era stato sovrapposto il portale quattrocentesco d'accesso alla sacrestia, ricollocato ora sulla parete destra della chiesa.\nPresbiterio.\nNegli ultimi decenni del XVI secolo vennero ampliati il presbiterio e l'abside per adeguare la chiesa alle norme del concilio tridentino ed inserirvi gli stalli lignei del coro e alcuni monumenti funebri.\nL'altare maggiore, rifatto dopo il bombardamento del 1684, \u00e8 sormontato dal gruppo marmoreo dell\"Assunzione\" di Anton Domenico Parodi.\nIl pavimento dell'originaria zona presbiterale venne abbassato a livello del pavimento del transetto ed oggi vi \u00e8 collocato il moderno altare postconciliare, realizzato nel 1985 su disegno di Cesare Fera.\nIl \"Cristo moro\".\nAddossato ad un pilastro nei pressi del nuovo altare \u00e8 collocato un crocifisso ligneo trecentesco, di autore ignoto, detto il \"Cristo moro\", molto venerato dai fedeli. Nei secoli il crocifisso sub\u00ec vari rimaneggiamenti, con l'aggiunta di una folta barba e lunghi capelli, in origine del tutto assenti; un restauro eseguito negli anni settanta ha ripristinato lo stato originario. Tuttavia, poich\u00e9 i fedeli erano ormai abituati all'immagine del Cristo con barba e capelli, ne fu realizzata una copia, esposta in una cappella della chiesa.\nCappelle laterali.\nLungo ciascuna delle navate laterali si trovano cinque cappelle riccamente decorate e con un pregevole corredo di opere d'arte. Quelle nella navata di sinistra hanno dimensioni maggiori di quelle di destra, la cui profondit\u00e0 \u00e8 limitata dalla presenza del chiostro lungo la parete esterna ed hanno spazio sufficiente per contenere il solo altare. Oltre a queste, due cappelle chiudono sul fondo le navate facendo da corona all'altare maggiore. Gli altari vennero concessi in giuspatronato a note famiglie patrizie, che favorirono la realizzazione di opere d'arte di alta qualit\u00e0.\nOrgano a canne.\nNella chiesa si trova l'organo a canne Mascioni \"opus 889\", risalente al 1967, ricostruzione del precedente \"opus 333\" dell'anno 1915, a trasmissione pneumatica con 30 registri. Lo strumento odierno \u00e8 situato entro una nicchia sopraelevata alla sinistra del coro, con consolle a pavimento nell'abside dotata di due tastiere e pedaliera. Ha 34 registri \u00e8 a trasmissione elettrica.\nSacrestia.\nNella sacrestia (alla quale si accede dal transetto destro attraverso un piccolo atrio, gi\u00e0 cappella Grimaldi, con un'acquasantiera di Giovanni Gagini), arredata con armadi settecenteschi in noce, \u00e8 presente una pala del 1738 con \"San Sebastiano\", di Giuseppe Palmieri. Pregevole il cosiddetto \"portale maggiore\", opera di matrice toscana dovuta a Leonardo Riccomanni e allo stesso Gagini (1452); sopra, una lunetta gotica del XIV secolo con la \"Crocifissione\". Accanto al portale \u00e8 collocato un gruppo settecentesco in legno policromo raffigurante la \"Madonna col Bambino e san Bernardo\", proveniente dallo scomparso oratorio di Santa Maria, San Bernardo e santi Re Magi, che sorgeva poco distante dalla chiesa.\nDalla sacrestia si passa all'atrio della Loggia dell'Annunciazione, con affreschi di Giacomo Serfolio nella volta (\"San Pietro martire, il beato Raimondo e san Tommaso\"); sulla parete sinistra, \"Predicazione di S. Vincenzo Ferrer\", del XV secolo e una Madonna su ardesia del XVII secolo); a destra, disegno preparatorio dell'affresco di Carlo Braccesco che si trova nella biblioteca.\nCampanile.\nIl campanile della chiesa \u00e8 quello originario romanico, pesantemente modificato nel corso dei secoli. Dell'originale restano alla sommit\u00e0 una serie di archetti pensili.\nConvento e chiostri.\nIl convento adiacente alla chiesa si sviluppa intorno a tre chiostri. Il primo e il secondo chiostro vennero sopraelevati nell'Ottocento per costruirvi delle abitazioni, nel periodo in cui il convento fu espropriato dallo Stato.\nNel primo chiostro, costruito tra 1445 ed il 1452, si trovavano i locali di servizio del convento (refettorio, cucina, infermeria e al piano superiore i dormitori).\nIl secondo chiostro, coevo al primo, fu costruito sulle fondamenta di preesistenti case medievali acquisite dai Domenicani. Ospitava la sala capitolare, la biblioteca, la spezieria e i parlatori. Restaurato negli anni sessanta del Novecento, \u00e8 formato da un porticato a piano terreno su due lati e due loggiati ai piani superiori, la cui ricca decorazione, patrocinata dalla famiglia Grimaldi-Oliva, rappresenta uno straordinario esempio di pittura genovese del Quattrocento. \u00c8 quello pi\u00f9 conosciuto perch\u00e9 la loggia al primo piano conserva la celebre pittura murale dell'Annunciazione.\nIl terzo chiostro, pi\u00f9 piccolo dei precedenti, fu costruito tra il 1492 ed il 1513. Oggi \u00e8 inglobato in una residenza universitaria, per cui non \u00e8 visitabile. Sotto di esso esisteva una delle cisterne per la raccolta dell'acqua piovana di cui era dotato il convento, oggi trasformata in un salone per eventi e manifestazioni. La cisterna risaliva al IX secolo ed era stata realizzata con materiali di recupero, come testimoniano frammenti di colonne romane.\nDel complesso faceva parte un altro chiostro, pi\u00f9 antico dei precedenti, quello della collegiata, risalente all'XI secolo, oggi divenuto il cortile interno di un caseggiato adiacente alla chiesa.\nLoggia dell'Annunciazione.\nSi apre sul secondo chiostro ed \u00e8 raggiungibile dall'atrio, al primo piano si trova l\"Annunciazione\", pittura murale di Giusto d'Alemagna del 1451; sulla volta, crociere con \"foglie fiammeggianti\" e tondi con \"Sibille e Profeti\", anch'essa risalente al Quattrocento; sul fondo, portale d'ardesia con \"San Domenico che invita al silenzio\" nella lunetta; Dall'antiloggia si accede al refettorio, ove sono visibili lunette con \"Santi\" dell'antica abside sinistra della chiesa (met\u00e0 XVI secolo) e \"Crocifisso\" ligneo su tavola (XIV secolo).\nAl secondo piano, o Loggia superiore, all'interno della Cappella Grimaldi (gi\u00e0 Scriptorium) vi \u00e8 una statua della Vergine parte di una Annunciazione (autore Leonardo Riccomanno), l'Angelo \u00e8 attualmente esposto nel Museo di Praga; un tabernacolo marmoreo attribuito a Domenico Gagini (XV secolo); portale quattrocentesco con \"San Giorgio\" di Giovanni Gagini); una lapide in marmo del 1453 con cornice d'angeli anch'essa attribuita a Giovanni Gagini.\nIl museo di Santa Maria di Castello.\nIl museo fu realizzato da Gianvittorio Castelnovi nel 1959 per esporre quelle opere d'arte che per le trasformazioni subite dal complesso non avevano pi\u00f9 una loro collocazione. Rinnovato e ampliato nel 2001, il museo raccoglie in dodici sale del convento reperti archeologici che testimoniano la storia pi\u00f9 antica della citt\u00e0, dal II secolo fino al tardo medioevo, oltre alle opere d'arte di pertinenza della stessa chiesa, raccolte dai Domenicani a partire dal loro insediamento nel 1442 ed una raccolta di icone russe dell'Ottocento e del Novecento donate al convento da Enrico di Rovasenda.\nSono esposti marmi di varie epoche, dipinti, reliquiari, paramenti ed oggetti per uso liturgico, codici miniati, ex-voto (legati alla devozione per il Cristo Moro), ed inoltre quadri ed oggetti di uso quotidiano provenienti da monasteri soppressi delle suore domenicane.\"/&gt;\nTra le principali opere d'arte, la pala di \"Ognissanti\" di Ludovico Brea (1513), il polittico della \"Conversione di San Paolo\", della scuola dello stesso Brea, la \"Madonna col Bambino\" di Domenico Gagini, in marmo dipinto (XV secolo), e la statua lignea dell'Immacolata del Maragliano (XVIII secolo).\nL'annessa biblioteca contiene codici e incunaboli di notevole interesse, oltre ad un affresco raffigurante \"San Domenico che ritrova i suoi frati in Paradiso\", opera di Carlo Braccesco, risalente a fine Quattrocento."}
{"id": "1086555", "revid": "70647", "url": "https://it.wikipedia.org/wiki?curid=1086555", "title": "Skikda", "text": "Skikda (arabo: \u0633\u0643\u064a\u0643\u062f\u0629), nota durante la colonizzazione francese come \"Fort de France\" e in seguito \"Philippeville\", \u00e8 una citt\u00e0 costiera dell'Algeria del nord-est, ubicata nell'omonima divisione amministrativa.\nLa citt\u00e0 ha una popolazione di 152.355 abitanti ed \u00e8 uno dei principali centri industriali dell'Algeria (gas naturale, raffineria di petrolio, industria petrolchimica, acquedotto).\nNell'amministrazione algerina, \u00e8 identificata con il numero 21.\nStoria.\nL'odierna citt\u00e0 \u00e8 stata fondata dalla colonizzazione francese nel 1838 sul luogo di un'antica citt\u00e0 punico-fenicia.\nIn epoca romana la citt\u00e0 era stata un importante centro portuale della Numidia, chiamato \"Rusicadae\", nome che in lingua punica significava \"promontorio di fuoco\". Nel V secolo il porto romano fu distrutto dai Vandali.\nIl 3 agosto 1914, allo scoppio della prima guerra mondiale, il porto di Philippeville fu pesantemente bombardato dall'incrociatore da battaglia tedesco Goeben.\nUn'insurrezione armata nel 1955, durante la Guerra per l'indipendenza dell'Algeria, provoc\u00f2 la morte di 123 persone, per la maggior parte francesi o algerini sospettati di collaborazionismo. La rappresaglia dei Francesi avrebbe causato la morte di migliaia di persone, di cui 12.000 algerini e 1.200 francesi.\nSport.\nCalcio.\nA Skikda sorge lo Stade 20 Ao\u00fbt 1955, che ospita le partite interne del JSM Skikda."}
{"id": "1086557", "revid": "2056951", "url": "https://it.wikipedia.org/wiki?curid=1086557", "title": "Infanticidio in condizioni di abbandono materiale e morale", "text": "L'infanticidio in condizioni di abbandono materiale e morale \u00e8 un'ipotesi speciale attenuata di omicidio volontario, punita con la reclusione da 4 a 12 anni (rispetto ai 21 che costituiscono la pena minima per l'omicidio).\nStoricamente, l'ordinamento italiano ha conosciuto l'infanticidio per causa d'onore, venuto meno nel Codice Rocco per intervento della legge 442 del 5 agosto 1981.\nIn seguito all'abrogazione, l'art. 578 c.p. \u00e8 stato riformulato come segue.\nNe risulta una diversa fattispecie di reato proprio (che pu\u00f2 essere cio\u00e8 commesso solo da soggetti determinati, in questo caso la sola madre). La norma tiene conto delle particolari circostanze del parto, suscettibili di determinare un grave turbamento emotivo nella puerpera.\nCi\u00f2 spiega sia il minor rigore della legge nei confronti della donna, sia perch\u00e9 tale minor rigore non si applichi invece ai concorrenti nel reato. Essi non condividono, ovviamente, le condizioni che giustificano l'attenuazione di pena. Oltre il limite temporale breve segnato dallo stato di alterazione emotiva, anche la donna incorre per\u00f2 nel pi\u00f9 grave reato di omicidio doloso.\nIn linea teorica, si pu\u00f2 distinguere l'ipotesi di infanticidio vero e proprio dal feticidio, a seconda che il fatto sia commesso rispettivamente dopo o durante il parto. Il secondo caso \u00e8 per\u00f2 molto pi\u00f9 infrequente nella pratica."}
{"id": "1086558", "revid": "125728929", "url": "https://it.wikipedia.org/wiki?curid=1086558", "title": "Infanticidio", "text": "Il termine infanticidio indica genericamente l'uccisione di un neonato.\nStoria.\nL'omicidio di un neonato o di un bambino ha avuto trattamenti diversi nel corso della Storia. In particolare si nota una distinzione fra l'omicidio di un neonato, spesso assimilato all'aborto volontario, e quello di un bambino pi\u00f9 grande. \nL'infanticidio \u00e8 considerato criminale nelle societ\u00e0 moderne, mentre \u00e8 stato invece pratica comune nel passato per motivi diversi. Un primo caso era quello del sacrificio rituale, mentre un secondo caso, pi\u00f9 comune, era quello dell'abbandono, anche chiamato \"esposizione\".\nInfanticidio rituale.\nBekhorot (, \u201cPrimogenito\u201d) si riferisce al primogenito umano o animale secondo la Bibbia ebraica, dove Dio comand\u00f2 a Mos\u00e8 nel Libro dell'Esodo \"Consacrami ogni primogenito, il primo parto di ogni madre tra gli Israeliti - di uomini o di animali -: esso appartiene a Me\".. In antropologia culturale questo rituale \u00e8 chiamato \"offerta delle primizie\" o \"sacrificio delle primizie\" ed \u00e8 comune a molte religioni. Da secoli, l'ebraismo ha sostituito l'infanticidio rituale con la pratica del \"riscatto del primogenito\" (\"Pidyon HaBen\"): poich\u00e9 il primo nato apparterrebbe a Dio, per riaverlo il padre lo \"ripaga\" con la somma simbolica di cinque sicli.\nIl Wa'd al-banat, cio\u00e8 \"seppellimento delle figlie\" (,) era una pratica sacrificale umana, diffusa nella Penisola araba preislamica, che prevedeva che un padre seppellisse viva una propria figlia finch\u00e9 non fosse sopraggiunta la morte. Non si conoscono precisamente le spiegazioni e cause di questo rito. L'avvento dellIslam mette fine a questa pratica, che i teologi musulmani hanno sempre considerato barbara.\n\"Esposizione\" dei neonati indesiderati.\nNell'antichit\u00e0 abbandonare figli indesiderati era uso diffuso presso diverse popolazioni. Gli ebrei ad esempio ne vietavano l'uccisione, ma permettevano l'abbandono o la vendita degli illegittimi.\nNell'Antica Grecia di Solone e Licurgo l'uccisione del feto o del neonato (\u03b2\u03c1\u03b5\u03c6\u03bf\u03ba\u03c4\u03bf\u03bd\u03af\u03b1, \"brefokton\u00eca\")veniva distinta dall'abbandono dei neonati indesiderati. L'abbandono veniva chiamato \"esposizione\", in greco \u1f14\u03ba\u03b8\u03b5\u03c3\u03b9\u03c2(\"ekthesis\"), o anche \u1f10\u03b3\u03c7\u03c5\u03c4\u03c1\u03b9\u03c3\u03bc\u03cc\u03c2 (\"enchytrism\u00f2s\"): quest'ultima deriva da \u03c7\u03cd\u03c4\u03c1\u03b1 (\"chytra\") cio\u00e8 la pentola dove si usava spesso mettere i neonati. La pratica dell'abbandono riguardava in maggioranza i neonati con malformazioni e le figlie femmine. Il mito di Atalanta racconta come il padre l'avesse abbandonata in cima a un monte in quanto figlia femmina, e fosse stata salvata da un'orsa. Per secoli si \u00e8 pensato, dando credito a Plutarco, che genitori spartiati fossero obbligati dallo Stato a uccidere i loro figli disabili; tuttavia, delle ricerche molto recenti smentiscono le sue affermazioni.\nIl diritto romano non aveva un proprio termine tecnico per l'infanticidio. \"Infanticidium\" e \"infanticida\" vengono dal tardo latino. Presso i romani, il padre aveva diritto assoluto di decidere quali e quanti bambini avrebbero fatto parte della famiglia: se lo riconosceva come proprio, compiva il gesto di sollevarlo da terra (da cui il termine \"allevare\"); se invece non lo riconosceva, gli era consentito di portarlo alla \"columna lactaria\" esponendolo alla piet\u00e0 di chi passava e pi\u00f9 spesso alla sorte di morire di fame o essere fatto schiavo. Questo destino riguardava in generale le figlie femmine, ad eccezione della primogenita: si \u00e8 notato infatti che \u00e8 molto raro trovare accenni a famiglie in cui ci fosse pi\u00f9 di una figlia, e si \u00e8 dedotto che i genitori abbandonassero le figlie a partire dalla secondogenita. \"Tutti i giuristi hanno notato la cosiddetta sparizione forzata delle figlie minori\". L'esposizione dei maschi era meno frequente di quella delle femmine, ma era possibile quando fossero malformati oppure in \"soprannumero\": pare infatti che i Romani favorissero le famiglie con tre figli. Come scrivono dei testimoni dell'epoca, fra cui il filosofo cristiano Giustino, i bambini indesiderati che non morivano di stenti venivano raccolti da mercanti di schiavi o prostitute.Durante l'impero romano, Germani, Egizi ed Ebrei allevavano tutti i loro figli, in contrasto con la pratica romana.\nRuota degli esposti.\nCos\u00ec come nella penisola araba l'Islam mette fine al sacrificio delle femmine, in Europa la condizione dei neonati indesiderati cambia radicalmente con l'avvento del Cristianesimo. \nNel II secolo, Minucio Felice mette a confronto la morale pagana con quella cristiana e si rivolge ai pagani ponendo sullo stesso piano aborto, infanticidio ed esposizione dei neonati \nL'imperatore Costantino I sancisce nel 315 che una parte del fisco sia utilizzata per il soccorso degli infanti abbandonati e per i figli delle famiglie povere. Nel 318 una legge prevede la pena di morte per l'infanticidio ma non sanziona chi vende i propri figli. Soltanto nel VI secolo Giustiniano punir\u00e0 l'abbandono considerandolo come infanticidio. \nTuttavia, la pratica dell'abbandono dei neonati non cessava, e in particolare pare vi facessero ricorso le donne adultere e probabilmente le famiglie troppo povere per mantenere il bambino. Cos\u00ec l'arciprete Dateo di Milano descrive le pratiche di infanticidio a cui ricorrevano le donne adultere nell'VIII secolo d.C.:\nLa ruota degli esposti era funzionale ad accogliere i neonati in forma anonima. Era una bussola girevole di forma cilindrica, di solito costruita in legno, divisa in due parti chiuse per protezione da uno sportello: una verso l'interno ed un'altra verso l'esterno che, combaciando con un'apertura su un muro, permettesse di collocare, senza essere visti dall'interno, gli esposti, i neonati abbandonati. Facendo girare la ruota, la parte con l'infante veniva immessa nell'interno dove, aperto lo sportello si poteva prendere il neonato per dargli le prime cure.\nDiritto moderno.\nVaria \u00e8 la considerazione giuridica e criminologica dell'infanticidio, a seconda del soggetto che compie l'azione delle circostanze temporali e di altre condizioni. In diritto penale, l'uccisione di un bambino si considera il pi\u00f9 delle volte un omicidio comune. L'infanticidio si potrebbe quindi intendere in senso etimologico (uccisione dell\"'infante\", colui che non sa ancora parlare), ma non \u00e8 esattamente cos\u00ec: per varie ragioni, gli ordinamenti considerano meno gravi, rispetto all'omicidio, i reati speciali individuati come \"infanticidio\", e le delimitano in un ambito molto stretto. L'\"Infanticide Act\" britannico, ad esempio, chiama \"infanticidio\" un delitto specifico, che pu\u00f2 essere commesso solo dalla madre nel primo anno di vita del bambino. \nInfanticidio per causa d'onore.\nNel Codice penale Zanardelli, l'articolo 369 prevedeva le circostanze attenuanti nel caso in cui un neonato fosse illegittimo, cio\u00e8 se fosse figlio di una relazione adultera. Si considerava che l'assassino fosse mosso dal desiderio di salvare l'onore, cio\u00e8 la propria reputazione sociale o quella di una delle sue parenti femmine:\nQuesta clausola venne abolita nel 1930 dal Codice Rocco, tuttora in vigore.\nInfanticidio in condizioni di abbandono materiale e morale.\nL'attuale codice penale italiano all'art. 578 prevede oggi una pena pi\u00f9 lieve (da 4 a 12 anni di reclusione) solo in ragione delle particolari condizioni di abbandono materiale e morale in cui si trova la madre puerpera. In tutti gli altri casi, l'uccisione di un bambino \u00e8 semplicemente reato di omicidio. Le attenuanti riguardano comunque solo la madre puerpera, infatti il trattamento di favore non si estende a coloro che eventualmente concorrano nel reato, puniti con la stessa pena prevista per l'omicidio: \nAnaloga soluzione \u00e8 accolta da altri ordinamenti, come quello brasiliano attuale (art. 123 c.p.). In alcuni paesi (ad esempio di lingua spagnola) hanno rilevato o rilevano ulteriori elementi. Pu\u00f2 essere disposto un preciso limite temporale (24 ore, 72 ore, 7 giorni) dal parto oppure, soprattutto in passato, sono stati inclusi nella previsione altri consanguinei (oltre alla madre), specie in relazione a motivi d'onore.\nAnalisi sociologiche.\nNeonaticidio e figlicidio.\nNella legge italiana il termine \"infanticidio\" designa l'omicidio di un neonato nel primissimo periodo dopo il parto. Il termine \"neonaticidio\" quindi si sovrappone di fatto al termine infanticidio. \n\"Figlicidio\" \u00e8 un neologismo che indica l'uccisione di uno o pi\u00f9 figli da parte di uno o entrambi i genitori naturali o adottivi. Il concetto di \"figlicidio\" \u00e8 pi\u00f9 ampio di quello di infanticidio in quanto include i figli gi\u00e0 cresciuti; \u00e8 individuabile nelle aggravanti degli artt. 576 e 577 del codice penale italiano, che peraltro corrispondono al concetto pi\u00f9 generale di parricidio.\nUna classificazione del figlicidio \u00e8 quella proposta da Resnick nel 1969, a seguito di una ricerca effettuata fra il 1951 e il 1967 su figlicidio per mano di madre. La classificazione \u00e8 basata su cause e motivazioni del delitto. Anche Resnick sottolinea che il periodo pi\u00f9 a rischio per il minore \u00e8 quello fino ai sei mesi. Resnick propone 5 categorie:\nLe statistiche di diversi istituti mostrano come il figlicidio sia pi\u00f9 frequente nei primi mesi di vita. In Italia tra il 2004 e il 2008 le vittime sotto i dieci anni rappresentavano il 56,7%, quelle con meno di un anno il 24,8% del totale. In Canada tra il 1997 e il 2006, circa un quarto (26%) dei bambini uccisi da un familiare avevano meno di un anno. I dati del \u201cCentre for Justice Statistics\u201d relativi al 2003, indicano che tra gli omicidi di bambini sotto i 12 anni esaminati il 42% \u00e8 avvenuto nel primo anno di vita. In Germania tra il 1996 ed il 2005 il numero di bambini sotto i sei anni uccisi all\u2019anno oscilla tra 75 e 106. L'indice \u00e8 di 1,93 ogni 100.000 bambini uccisi sotto i sei anni, mentre si abbassa a 0,63 tra i sei e i tredici anni (tra 26 e 65 casi annui).\nIn merito al sesso dell'autore, a un primo sguardo i dati non sono uniformi. In generale si pu\u00f2 affermare che le madri uccidono soprattutto neonati, mentre pi\u00f9 si alza l'et\u00e0 della vittima, pi\u00f9 diviene rilevante la quota di padri che uccidono i figli. Una distinzione in base al sesso dell'autore del delitto ha quindi senso solo se differenziata in base all'et\u00e0 della vittima.\n\"Genericidio\" o infanticidio delle femmine.\nSe nei paesi cristiani e musulmani l'infanticidio delle femmine \u00e8 una pratica generalmente abbandonata, questa resiste in alcuni paesi dell'Asia, in particolare Afghanistan, Subcontinente indiano cio\u00e8 Bangladesh, India, Pakistan, nonch\u00e9 in Cina.\nIn questi paesi, per\u00f2, l'infanticidio viene gradualmente sostituito dall'aborto selettivo.\nSi tratta di gesti operati in primo luogo da donne. In quanto eliminazione fisica di una donna per motivi di genere, a livello internazionale il fenomeno viene spesso fatto rientrare in questa fenomenologia e nelle relative statistiche. Si \u00e8 parlato a questo proposito di \"genocidio femminile\" o di \"genericidio\".\nIn India, si considera che il figlio maschio \u00e8 la \"luce della casa\" perch\u00e9 ci si aspetta che porti avanti il nome della famiglia e si crede che nell'oltretomba solo l'anima di un figlio maschio possa prendersi cura dell'anima del padre. C'\u00e8 inoltre una ragione strettamente economica, cio\u00e8 la pratica della dote: \u00e8 tradizione che sia la sposa a portare la dote di un matrimonio, e la famiglia della sposa spesso si indebita per questo. Quindi, dare alla luce una bambina \u00e8 considerata una disgrazia o pi\u00f9 banalmente, come \"annaffiare un fiore nel giardino del vicino di casa\" secondo un proverbio tamil.\nUna pratica diffusa prima degli anni Ottanta era quella di avvelenare le neonate, poi con la diagnostica prenatale si \u00e8 passati all'aborto selettivo dei feti femmina.\nSi \u00e8 calcolato che sommando gli aborti selettivi, gli infanticidi delle femmine, gli omicidi legati alla dote e la mancanza di cure per la madre nel periodo dopo il parto, in India mancano all'appello circa 50 milioni di donne solo fino agli anni 2000.\nIn Cina \u00e8 l'uomo che porta la dote alla sposa, ciononostante la preferenza dei ragazzi rispetto alle ragazze risale al Confucianesimo. La pratica dell'infanticidio e aborto selettivo \u00e8 aumentata considerevolmente con la \"politica del figlio unico\" iniziata nel 1979 dalla Repubblica Popolare Cinese: per ridurre lo sviluppo demografico della Cina, il governo viet\u00f2 a tutte le famiglie di avere pi\u00f9 di un figlio. Dato che per la societ\u00e0 cinese avere un figlio maschio \u00e8 considerato preferibile ad avere una femmina, le famiglie hanno boicottato la nascita di figlie femmine, ricorrendo fra l'altro all'infanticidio.&lt;/br&gt;\nLa politica del figlio unico \u00e8 stata abbandonata nel 2015 e ha portato a un importante deficit demografico di donne nel paese."}
{"id": "1086559", "revid": "125529080", "url": "https://it.wikipedia.org/wiki?curid=1086559", "title": "Discoring", "text": "Discoring \u00e8 stata una trasmissione musicale in onda sulla Rete Uno (l'odierna Rai 1), creata da Gianni Boncompagni, in onda dal 20 febbraio 1977 al 26 maggio 1989; originariamente era collocato all'interno di \"Domenica in\".\nStoria.\nLa prima puntata venne trasmessa il 20 febbraio 1977. La formula prevedeva l'esibizione di gruppi e cantanti italiani ed internazionali (quasi sempre in playback) e la rassegna della classifica dei dischi pi\u00f9 venduti (33 e 45 giri). Il programma poteva essere considerato l'analogo del celebre \"Top of the Pops\" inglese.\nNegli anni si successero alla conduzione diversi presentatori: Gianni Boncompagni (coadiuvato prima da Antonella Giampaoli e successivamente da Roberta Manfredi), Awana Gana, Claudio Cecchetto, il trio Anna Pettinelli-Isabel Russinova-Emanuela Falcetti, Jocelyn coadiuvato da Gianni De Berardinis ed Elisabetta Bartolomei, Kay Rush, Sergio Mancinelli, Carlo Conti e Mauro Micheloni.\nLa prima sigla si chiamava \"Superdance\" ed era eseguita da un gruppo da studio di registrazione a nome Bus Connection, guidato dal musicista e direttore d'orchestra Paolo Ormi. Nella seconda edizione la sigla cambi\u00f2 con \"Guapa\" (\"bona\" in spagnolo), sempre suonata dai Bus Connection ma in cui si pu\u00f2 sentire la voce dello stesso Boncompagni ripetere il titolo per tutta la durata del brano. La ragazza che compariva nel video della sigla, Gloria Piedimonte, ebbe un breve periodo di popolarit\u00e0 salvo poi scomparire nel nulla.\nA partire dalla stagione 1986/87 il programma fu spostato al primo pomeriggio del Venerd\u00ec (intorno alle 14:15) e sostituito, all'interno del celebre contenitore domenicale, da \"Pinky\", ideato e condotto da Red Ronnie. Le ultime due edizioni, rispettivamente del 1988 e del 1988/89 confermarono la programmazione di Venerd\u00ec pomeriggio.\nIl programma ebbe una certa popolarit\u00e0 per anni e rimase in palinsesto fino al 1989, quando ne fu decisa la soppressione: l'ultima puntata fu trasmessa il 26 maggio 1989.\nFu una delle ultime trasmissioni della Rai a passare dal bianco e nero al colore: and\u00f2 in onda in b/n per le prime due stagioni ed inizi\u00f2 ad essere trasmesso a colori a partire dalla puntata speciale estiva del 3 agosto 1978. Fu d'altro canto una delle prime ad avere una sigla realizzata con tecniche di grafica tridimensionale computerizzata (stagione 1983-84)."}
{"id": "1086560", "revid": "1318658", "url": "https://it.wikipedia.org/wiki?curid=1086560", "title": "Penisola di Kanin", "text": "La penisola di Kanin () \u00e8 una penisola della Russia europea artica, compresa amministrativamente nel Circondario Autonomo dei Nenets, che si protende per circa 300 chilometri in direzione nord fra il mar Bianco ad ovest e il mare di Barents ad est; ha una superficie di circa 10.500 km2 ed \u00e8 situata ad una latitudine di circa 68\u00b0N.\nLa penisola delimita a nord-est il golfo del Mezen' e racchiude con la sua costa orientale la baia della \u010c\u00eb\u0161a.\nLa sua punta estrema a nord-ovest \u00e8 capo Kanin. Vicino alla costa nord-orientale si trovano delle lingue di sabbia e delle isole sabbiose: le Kambal'nickie Ko\u0161ki e l'isola Korga. L'estremo punto orientale \u00e8 capo Mikulkin (\u043c\u044b\u0441 \u041c\u0438\u043a\u0443\u043b\u043a\u0438\u043d) . La costa ovest della penisola \u00e8 detta \"Kaninskij bereg\" (\u041a\u0430\u043d\u0438\u043d\u0441\u043a\u0438\u0439 \u0431\u0435\u0440\u0435\u0433), cio\u00e8 \"costa del Kanin\". \nSulla penisola scorrono vari fiumi di modeste dimensioni. Vi sono alcuni villaggi, tra cui: \u010ci\u017ea, \u0160ojna, Nes' e Kija, abitati da nenci e da russi."}
{"id": "1086561", "revid": "13833", "url": "https://it.wikipedia.org/wiki?curid=1086561", "title": "Guerra d'indipendenza dell'Algeria", "text": ""}
{"id": "1086562", "revid": "59912", "url": "https://it.wikipedia.org/wiki?curid=1086562", "title": "Omicidio del consenziente (ordinamento italiano)", "text": "L'omicidio del consenziente \u00e8 un reato disciplinato dall'articolo 579 del Codice penale italiano.\nContesto giuridico.\nSi tratta di una fattispecie di omicidio che implica il consenso da parte della persona uccisa, e che per questo \u00e8 punita nell'ordinamento giuridico italiana con una pena ridotta che, a seconda dei casi, va dai 6 ai 15 anni di reclusione.\nTale fattispecie non trova riscontro nell'abrogato codice Zanardelli e costituisce un autonomo titolo di reato (art. 579 ) rispetto all'omicidio (art. 575 cod. pen.).\nIl consenso della vittima non rende applicabile l'art. 50 : il consenso non scrimina l'omicidio, essendo testualmente previsto che:\nIl delitto \u00e8 punibile a titolo di dolo generico, e l'elemento volitivo deve investire anche il consenso della vittima. Tale consenso, inoltre, deve essere manifestato; la forma di estrinsecazione \u00e8 indifferente, ma deve perdurare fino al momento in cui l'agente commette il fatto.\nSe il consenso non sussiste, ma l'agente lo riteneva sussistente per errore (cd. consenso putativo), si applicher\u00e0 comunque l'art. 579 in virt\u00f9 della previsione del secondo comma dell'art. 47 cod. pen., poich\u00e9 l'errore \u00e8 caduto su un elemento essenziale del fatto.\nIrrilevanti sono i motivi dell'agente, e tra questi anche quelli che mirano a liberare (con la morte) dalla malattia e dalla sofferenza. Solo in pochissimi casi, la giurisprudenza ha fatto rientrare l'eutanasia nella previsione dell'omicidio del consenziente, mentre la stragrande maggioranza di essi ricade sotto la sanzione dell'omicidio doloso comune (art. 575 cod. pen.)."}
{"id": "1086563", "revid": "80339", "url": "https://it.wikipedia.org/wiki?curid=1086563", "title": "Taymyr", "text": ""}
{"id": "1086568", "revid": "1776051", "url": "https://it.wikipedia.org/wiki?curid=1086568", "title": "Trasporti in El Salvador", "text": "Questa voce raccoglie le principali tipologie di Trasporti in El Salvador.\nTrasporti su rotaia.\nReti ferroviarie.\nIn totale: 547\u00a0km con scartamento ridotto di 914 mm (dati 1998)\nReti metropolitane.\nIn El Salvador non esistono sistemi di metropolitana.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 10.029\u00a0km (dati 1999)\nReti filoviarie.\nAttualmente in El Salvador non esistono filobus. \nAutolinee.\nNella capitale salvadoregna, San Salvador, ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di fiumi parzialmente navigabili, come il Rio Lempa.\nTrasporti aerei.\nAeroporti.\nIn totale: 75 (dati 2006)\na) con piste di rullaggio pavimentate: 4\nb) con piste di rullaggio non pavimentate: 71\nEliporti.\nIn totale: 1 (dati 2006)."}
{"id": "1086570", "revid": "38120", "url": "https://it.wikipedia.org/wiki?curid=1086570", "title": "Le avventure del barone di M\u00fcnchhausen", "text": ""}
{"id": "1086571", "revid": "287204", "url": "https://it.wikipedia.org/wiki?curid=1086571", "title": "Arco tangente superiore", "text": "Un arco tangente superiore \u00e8 un alone, un fenomeno ottico atmosferico che appare sopra l'alone di 22\u00b0 centrato sul Sole ed \u00e8 tangente ad esso.\nLa forma di un arco tangente superiore varia con l'altezza del Sole; quando il Sole \u00e8 basso (a meno di 29-32\u00b0) appare come un arco sul Sole che forma un angolo stretto. Quando il Sole si alza, le ali incurvate dell'arco si abbassano verso l'alone di 22\u00b0 mentre si allungano gradualmente; quando esso supera i 29-32\u00b0, l'arco superiore tangente si lega all'arco tangente inferiore per formare l'alone circoscritto.\nEntrambi gli archi tangenti, superiore ed inferiore, si formano quando i cristalli di ghiaccio simili ad aste esagonali nei cirri hanno il loro lungo asse orientato orizzontalmente, anzich\u00e9 ruotato in un'altra direzione. Questo particolare orientamento dei cristalli produce anche gli altri aloni, incluso l'alone di 22\u00b0 e i cani solari, ma un orientamento orizzontale predominante dei cristalli \u00e8 necessario per produrre un arco tangente superiore definito. Come molti altri aloni, gli archi superiori tangenti hanno un bordo interno rosso che diventa gradualmente blu all'esterno, dato che la luce rossa \u00e8 rifratta maggiormente rispetto alla luce blu."}
{"id": "1086575", "revid": "21079", "url": "https://it.wikipedia.org/wiki?curid=1086575", "title": "Esacontaedro trapezoidale isomero", "text": ""}
{"id": "1086583", "revid": "2126794", "url": "https://it.wikipedia.org/wiki?curid=1086583", "title": "Tokat", "text": "Tokat \u00e8 una citt\u00e0 della Turchia capoluogo dell'omonima provincia.\nStoria.\nLa citt\u00e0 venne fondata dagli Hittiti. Dopo la battaglia di Manzicerta pass\u00f2 sotto il controllo dell'Impero selgiuchide.\nCaratteristiche.\nSituata nell'omonima provincia, la citt\u00e0 si presenta con molti spazi verdi ed \u00e8 costeggiata dal fiume \nYe\u015fil \u0131rmak (Fiume Verde)."}
{"id": "1086591", "revid": "1543377", "url": "https://it.wikipedia.org/wiki?curid=1086591", "title": "Le Kef", "text": "Le Kef (nome francese; in arabo: \u0627\u0644\u0643\u0627\u0641 \"al-K\u0101f\") \u00e8 una citt\u00e0 della Tunisia, capoluogo dell'omonimo governatorato. La citt\u00e0, che ha una popolazione di 45.000 abitanti, sorge a 780 m di altitudine su un colle dal quale domina la regione circostante e si trova a 40\u00a0km dalla frontiera algerina.\nStoria.\nAlcuni ritengono che Le Kef sorga sul luogo della antica citt\u00e0 di Cirta, capitale della Numidia. Certo \u00e8 che durante l'impero romano vi sorse la citt\u00e0 di \"Sicca Veneria\", cos\u00ec chiamata per la presenza di un importante tempio dedicato a Venere, dove veniva praticata la prostituzione sacra."}
{"id": "1086599", "revid": "2048388", "url": "https://it.wikipedia.org/wiki?curid=1086599", "title": "Arco tangente inferiore", "text": "Un arco tangente inferiore \u00e8 un alone osservabile raramente, un fenomeno ottico che appare sotto e tangente ad un alone di 22\u00b0 centrato attorno al Sole.\nCome l'arco tangente superiore, la forma di un arco tangente inferiore dipende dall'altitudine del Sole. Quando il Sole supera la linea dell'orizzonte, l'arco tangente inferiore forma un angolo acuto a forma di ala sotto al Sole. Quando quest'ultimo si alza sull'orizzonte, l'arco prima si piega su s\u00e9 stesso e poi prende la forma di un arco largo. Quando il Sole raggiunge i 29-32\u00b0 sopra l'orizzonte, l'arco finalmente comincia ad allargarsi e ad unirsi con l'arco tangente superiore per formare l'alone circoscritto. L'arco tangente inferiore si vede raramente ed appare solo quando l'altezza del Sole supera i 22\u00b0. Molte di queste osservazioni sono state fatte da punti di osservazione elevati come montagne e aerei.\nPer produrre gli archi tangenti inferiori \u00e8 necessario che i cristalli di ghiaccio con la forma di aste esagonali abbiano il loro lungo asse allineato orizzontalmente."}
{"id": "1086600", "revid": "287204", "url": "https://it.wikipedia.org/wiki?curid=1086600", "title": "Ivan Juric", "text": ""}
{"id": "1086602", "revid": "6923", "url": "https://it.wikipedia.org/wiki?curid=1086602", "title": "Chrysler 180", "text": ""}
{"id": "1086604", "revid": "287204", "url": "https://it.wikipedia.org/wiki?curid=1086604", "title": "Goran Visnjic", "text": ""}
{"id": "1086606", "revid": "767487", "url": "https://it.wikipedia.org/wiki?curid=1086606", "title": "The Tornadoes", "text": "Carriera.\nThe Tornadoes, provenienti da Redlands, in California, furono la prima banda surf a ricevere un'attenzione internazionale per lo stile nuovo che si andava delineando. La canzone che li port\u00f2 al successo fu \"Bustin' Surfboards\", realizzata nel 1962 sull'etichetta 'Aertaun Records', e da allora \u00e8 diventata una delle pietre miliari del genere surf. Una delle sue caratteristiche era il fatto che la canzone iniziava con il suono dell'oceano (che continuava durante tutta la canzone), creando cos\u00ec una sensazione molto simile a quella di stare in spiaggia per davvero. L'album con lo stesso nome venne realizzato nel 1963. La band, comunque, non continu\u00f2 il successo, la loro canzone \"Shootin' Beavers\" venne censurata dalle stazioni radio a causa del suo titolo suggestivo. La band cambi\u00f2 momentaneamente il suo nome in \"The Hollywood Tornadoes\", a causa del fatto che la band inglese, \"The Tornados\", stava scalando le classifiche con \"Telstar\".\n\"Bustin' Surfboards\" venne inclusa nella colonna sonora di \"Pulp Fiction\" del 1994, rinnovando l'interesse per la band. I membri sono i fratelli Gerald (al basso) e Norman \"Roly\" Sanders (prima chitarra), i loro cugini Jesse Sanders (seconda chitarra), Leonard Delaney (batteria) e George White (sassofono).\nNel 2005 hanno realizzato un nuovo CD chiamato \"Now and Then\" per l'etichetta Crossfire Publications che ha 29 tracce tra cui registrazioni live dalla loro performance al festival Zappanale in Germania nel 2003, tagliate da un cd del 1998 e 2 nuove tracce.\nNel novembre 2008, attraverso il loro sito web, la band annuncia lo scioglimento definitivo ed il ritiro a vita privata dei propri membri."}
{"id": "1086608", "revid": "436907", "url": "https://it.wikipedia.org/wiki?curid=1086608", "title": "Somewhere Else (Marillion)", "text": "Somewhere Else \u00e8 il quattordicesimo album in studio del gruppo musicale britannico Marillion, pubblicato 9 aprile 2007 dalla Intact Records.\nDescrizione.\nProdotto da Michael Hunter, l'album venne registrato nel corso del 2006 al Racket Club nel Buckinghamshire, ad eccezione del brano \"Faith\", scritto e registrato l'anno prima.\nIl titolo dell'album doveva essere inizialmente \"14\" ed una copertina con questo numero era gi\u00e0 stata preparata. In seguito venne scelto il titolo \"Somewhere Else\" ed utilizzata una nuova copertina progettata da Carl Glover con un visualizzatore di panorami con binocolo a gettoni.\nIl primo singolo estratto dall'album \"See It Like a Baby\", pubblicato per il download digitale il 26 marzo, ha raggiunto la posizione numero 45 della Official Singles Chart. Il singolo successivo \"Thankyou Whoever You Are/Most Toys\" fece meglio, raggiungendo la quindicesima posizione nel Regno Unito, dando ai Marillion la terza Top 20 degli anni 2000 ed il loro secondo miglior singolo da \"Incommunicado\" del 1987."}
{"id": "1086612", "revid": "123585621", "url": "https://it.wikipedia.org/wiki?curid=1086612", "title": "De legibus", "text": "De legibus (\"Le Leggi\") \u00e8 un testo di Marco Tullio Cicerone scritto in forma di dialogo intorno al 52 a.C.\nDei cinque libri di cui probabilmente era composta quest'opera, ne rimangono tre. Si ispira all'omonima opera di Platone. Cicerone aderisce alla dottrina stoica secondo cui le leggi non sono il frutto di semplici convinzioni, ma hanno il loro fondamento nel Diritto naturale, basato sulla ragione innata di tutti gli uomini. Quest'opera era stata concepita in difesa delle vecchie leggi costituzionali, interpretate con spirito rigidamente conservatore, dove ogni legge ed ogni istituzione era giustificata, mirando a mantenere il potere nelle mani della classe dirigente. Dal resto dell'opera si stacca la parte introduttiva, che tratta della legge e del diritto naturale, intesa come voce intima della coscienza ed esaltando la fratellanza tra gli uomini. I personaggi della vicenda sono:\nLa scena si svolge nella villa ad Arpino di Cicerone stesso. Le argomentazioni dei tre libri sono cos\u00ec suddivise:\nla giustizia \u00e8 eterna, mentre le leggi sono transitorie. Per tale motivo le leggi non sono perfette e si devono avvicinare il pi\u00f9 possibile alla giustizia.\nContesto storico.\nIl \"De legibus\" si inquadra nella produzione ciceroniana come un'opera filosofico-politica in forma di dialogo, scritta intorno agli anni 52-51 a.C.\nLa fase di elaborazione e meditazione del \"De legibus\" abbraccia gli anni forse pi\u00f9 drammatici della vicenda ciceroniana collocandosi nel periodo delle ultime, violente trasformazioni che caratterizzarono l'ultimo secolo della \"res publica\".\n\u00a7 53 a.C.\nIl 53 a.C., un anno prima che Cicerone si apprestasse alla stesura del \"De legibus\", fu segnato infatti dalla scomparsa del console Marco Licinio Crasso che per\u00ec durante lo scontro contro i Parti presso la citt\u00e0 di Carre in Mesopotamia. I \u201cdinasti\u201d superstiti rimanevano dunque Cesare e Pompeo il quale \u201cvenne proposto, sebbene senza successo, come dittatore\u201d. Tale predilezione pu\u00f2 essere indicativa del definitivo accostamento di Pompeo verso l'aristocrazia senatoria.\nTuttavia \u00e8 degno di nota che nel 53, anno in cui non si riusc\u00ec ad eleggere i consoli, Cicerone entr\u00f2 \u201ca far parte del collegio degli \u00e0uguri, in et\u00e0 di 54 anni\u201d.\n\u00a7 20 gennaio 52 a.C.- estate del 52 a.C.\nAnalogamente nel 52, le rispettive candidature di Milone per il consolato e Clodio per la pretura, portarono a scontri sempre pi\u00f9 accesi tra le opposte bande per le vie di Roma, a tal punto che \u201cnell'impossibilit\u00e0 di un regolare svolgimento dei comizi, anche il 52 incominci\u00f2 senza che i consoli fossero stati eletti\u201d.\nIl 20 gennaio del 52 gli endemici disordini urbani culminarono nello scontro armato tra Clodio (leader politico della fazione dei populares) e Milone (leader politico della fazione degli optimates) lungo la via Appia in cui Clodio rimase ferito, ma Milone, forse temendone la successiva vendetta, \u201cordin\u00f2 ai suoi di assalire l'osteria in cui si era rifugiato, e di finirlo\u201d.\nAlla vista del corpo straziato del loro leader, le masse popolari scatenarono violenti tumulti; la mattina del 19 gennaio trasportarono il corpo esanime nel Foro e lo deposero nella \u201cCuria Hostilia\u201d. \u201cQui il cadavere fu cremato e le fiamme della pira finirono per bruciare l'intero edificio, simbolo del senato e del potere repubblicano, danneggiando l'intera zona circostante.\u201d A tal proposito in (leg. 17,42) Cicerone, alludendo alla morte di Publio Clodio, riferisce che:\n\u201c(\u2026) i caporioni di questi delitti ed empi pi\u00f9 d'ogni altro verso ogni culto, non solo furono colpiti in vita &lt;da ignominia&gt; e da disonore, ma ancora furono privi di sepoltura e di onoranze funebri\u201d.\n\"(\u2026) scelerum principes fuerant et praeter ceteros in omni religione inpii, non solum vita &lt;ignominia&gt; cruciati atque dedecore, verum etiam sepultura et iustis exsequiarum caruerunt.\"\n(Ferrero L., Zorzetti N., M. Tullio Cicerone. Opere politiche e filosofiche, Vol. I Lo Stato, Le leggi, I doveri, ed. UTET, Torino, 2009, p.\u00a0507).\nNel febbraio del 52 a.C., in una situazione di estrema tensione sociale, il senato accord\u00f2 i pieni poteri a Pompeo nominandolo \"consul sine collega\" (console senza collega), una nuova magistratura che mascherava di fatto una vera e propria forma di governo personale. Infatti, al fine di provvedere all'ordine interno di Roma, egli fu autorizzato dal senato ad effettuare leve di truppe in Italia. Era l'inizio della fine per la repubblica dal momento che, con il conferimento dei pieni poteri a Pompeo, era stata violata non soltanto la collegialit\u00e0 di una carica amministrativa ma anche uno dei princ\u00ecpi fondamentali della costituzione repubblicana, (che Cicerone nella sua opera \"De re publica\" aveva richiamato a rifondare), la quale escludeva tradizionalmente il ricorso \u201call'uso di truppe regolari entro la cerchia della citt\u00e0.\u201d \n\u00c8 possibile supporre che il conferimento a Pompeo dei pieni poteri, determinando l'emergere di una prevalenza del fattore militare a Roma, apr\u00ec progressivamente la strada alla guerra civile.\nPompeo, dunque, per ottemperare allo scopo per il quale era stato insignito della nuova magistratura, procedette, attraverso l'emanazione delle leggi \u201c\"de vi e de ambitu\"\u201d al ripristino di quell'ordine che era stato a lungo sconvolto da violenti torbidi.\nLe leggi che egli fece approvare portarono \u201cnei primi giorni del mese di aprile\u201d al perseguimento in giudizio di Milone reo di aver assassinato il leader della fazione dei populares, Clodio.\nLa difesa di Milone fu affidata a Cicerone, in virt\u00f9 del loro legame di amicizia (non a caso l'Arpinate aveva precedentemente appoggiato la sua candidatura al consolato per il 52), ma soprattutto come segno di riconoscenza per il suo essersi prodigato in favore dell'amico affinch\u00e9 fosse richiamato dall'esilio.\nNonostante questo, l'arringa di Cicerone si mostr\u00f2 debole a causa dell'atmosfera ostile che accompagn\u00f2 il processo scandito dai violenti tumulti dei \"populares\".\u201cIl tribunale lo giudic\u00f2 colpevole 38 voti contro 13 e lo condann\u00f2 all'esilio.\u201d \n\u201cMilone fu dunque condannato per i voti di 12 senatori su 18, 13 \"equites\" su 17 e 16 tribuni dell'erario su 19, e costretto a ritirarsi in esilio a Marsiglia\u201d.\nIl processo contro Milone ebbe inizio il 4 aprile del 52 a.C. e si concluse l'8 dello stesso mese. A tal proposito \u00e8 interessante notare che, proprio in quel medesimo anno, lo scrittore si apprest\u00f2 ad avviare la stesura del trattato intitolato \"De legibus\" pubblicato solo pi\u00f9 tardi.\n\u00c8 probabile che Cicerone abbia avviato la composizione del dialogo a partire dall'estate del 52 a.C. e che pertanto l'estate in cui il dialogo si svolse era la stessa di quando lo stendeva. Se infatti la composizione fosse caduta in un periodo successivo non si spiegherebbe come Pompeo vi figuri, anacronisticamente, come ancora vivo.\nPer giunta nell'Arpinate \u00e8 ancora vivo il ricordo (\"leg\". 2,6) del processo del filopompeiano Tito Ampio Balbo (tribuno nel 63 a.C. e proconsole in Asia nel 58 a.C.) tenutosi nel 52 a.C., in difesa del quale intervennero sia Pompeo che Cicerone il quale pronunzi\u00f2 un'orazione in favore dell'interessato.\nA riprova di quanto affermato, la presenza di numerosi accenni ad avvenimenti pubblici e personali immediatamente precedenti gli anni '50 e comunque mai posteriori all'uccisione di Clodio, lasciano supporre che l'opera sia stata scritta tra il 52 e il 51 e pubblicata solo successivamente quando l'autore non era pi\u00f9 in vita. Tale ipotesi \u00e8 in linea con quanto asserito dalla maggior parte degli studiosi concordi \u201cnel collocare la composizione del \"De legibus\" tra la primavera del 52 e quella del 51 a.C.\u201d\nDa questa prospettiva si ricava l'impressione che fosse precipua intenzione dell'Autore ambientare il dialogo al presente al fine di conferire all'opera una dimensione di pi\u00f9 marcata attualit\u00e0.\n\u00a7 Estate del 51- 25 settembre 47 a.C.\nNel 51 a.C., partendo per la Cilicia, Cicerone lasci\u00f2 probabilmente incompiuto il dialogo \"De legibus\". Essendo stato designato in forza delle norme che discendevano dalla legge di Pompeo \"de provinciis\" del 52 a.C. al governo della Cilicia in qualit\u00e0 di proconsole \u201cdall'estate del 51 all'estate del 50\u201d, Cicerone si trov\u00f2 fuori Roma durante i diciotto mesi che precedettero lo scoppio della guerra civile. A tal proposito sia il Narducci che il Carpitella sono concordi nell'affermare che nonostante lo scrittore latino si fosse rassegnato \u201cdi mala voglia ad allontanarsi da Roma\u201d avendo considerato questo incarico con \u201corrore, come un secondo esilio\u201d, egli tuttavia fu un governatore \u201cgiusto anche se non di polso\u201d.\nCicerone fece ritorno a Roma nel novembre del 50 cos\u00ec fu travolto dal vortice della guerra civile.\nDall'epistolario dell'Arpinate si evince che, durante la guerra civile tra Cesare e Pompeo (49-45 a.C.), sebbene si fosse schierato dalla parte di quest'ultimo seguendolo in Oriente, non manc\u00f2 di \u201caccusare Pompeo e il senato di aver favorito, in definitiva, l'ascesa di Cesare\u201d. D'altronde Cicerone non giunse mai a stabilire con Pompeo quello stretto rapporto cui aspirava.\nPer giunta, nel corso del conflitto, egli prese progressivamente coscienza che Pompeo e gli ottimati non fossero del tutto pronti, tanto sul piano politico quanto su quello militare, a sostenere il confronto con Cesare.\nNel 48 a.C. difatti Cesare sconfisse Pompeo a Fars\u00e0lo; il trionfatore fu nominato console, poi dittatore.\nAl termine del conflitto, Cicerone rientrato in Italia, ottenne a Brindisi il perdono di Cesare. Da quel momento in poi l'Arpinate andr\u00e0 incontro ad un progressivo isolamento politico come testimoniato nell'opera De natura deorum in cui Cicerone \u201csi rammarica del forzato ozio impostogli dalla dittatura di Cesare prima, e dalle torbide condizioni politiche seguite alla sua morte\u201d.\nA tal proposito \u00e8 interessante notare che, secondo quanto affermato da Carpitella, fu proprio il graduale isolamento politico di Cicerone che vide accrescere in lui l'importanza dello stretto legame col cavaliere T. Pomponio Attico, uomo di grande cultura nelle due lingue, suo banchiere, consigliere finanziario, editore e amico generosissimo e paziente.\nStruttura dell'opera.\nIl trattato Sulle leggi, originariamente composto da cinque libri \u2013 come indicherebbe una citazione del V libro fatta dal filosofo e scrittore romano Macrobio \u2013 \u00e8 stato trasmesso ai posteri in soli tre libri. L'opera \u00e8 esposta in forma di dialogo tra tre interlocutori Cicerone, suo fratello Quinto ed il caro amico Attico; tuttavia essendo rimasta incompleta fu pubblicata postuma.\nL'autore, sulla falsariga di Platone, ritenuto il pi\u00f9 grande tra i filosofi greci \u2013 il quale, nell'opera N\u00f2moi, aveva esposto un programma legislativo applicabile allo stato ideale da lui precedentemente teorizzato nella Polit\u00e8ia - ide\u00f2 il De legibus come coronamento del lavoro iniziato con il De re publica; perci\u00f2, dopo aver trattato dello stato per eccellenza, quello romano, si propose di spiegarne l'ordinamento normativo e di chiarire l'origine del diritto.\nIl De legibus, secondo il punto di vista espresso da Filippo Cancelli, \u00e8 \u201cil pi\u00f9 platonico o l'unico veramente platonico tra tutti i dialoghi ciceroniani\u201d. I punti di contatto con l'Ateniese sono riconducibili a tre elementi essenziali riguardanti l'impianto tecnico-letterario:\nSe da un lato, come abbiamo visto, si pu\u00f2 parlare di talune analogie tra l'opera di Cicerone e quella del grande filosofo greco, dall'altro non si possono certo tralasciare le discordanze contenutistiche tra i due. Lo stato utopico e perfetto dell'opera platonica si contrappone nettamente allo stato reale al quale fa riferimento lo scrittore latino. Il progetto di Cicerone \u00e8 infatti quello di superare la pura speculazione filosofica del suo modello ellenico, per approdare ad un lavoro che, partendo da teorie universali, giungesse a fornire un esempio concreto da seguire per ripristinare l'antica gloria della res publica. Nel pi\u00f9 classico pragmatismo romano, Cicerone rivolge la sua attenzione ai problemi che attanagliano Roma e la societ\u00e0 romana, senza curarsi troppo \u2013 o affatto \u2013 dell'essere umano in s\u00e9 e del destino della sua anima (platonicamente intesa).\nDivisione dei libri.\nIl Professor Andrew Roy Dick, docente di Lettere Classiche presso l'Universit\u00e0 della California e tra i primi a condurre studi approfonditi sul De legibus \u0336 troppo spesso adombrato dal pi\u00f9 celebre \"De re publica\" \u0336 ha efficacemente delineato, nel suo \"A commentary on Cicero\", \"De legibus\" pubblicato nel 2004, una struttura schematica dei contenuti dell'opera ciceroniana riassumibile grosso modo come segue:\nLiber I\nI. Cornice e definizione del tema principale (\"leg\". 1,17):\nA La presunta \u201cQuercia Mariana\u201d e la differenza tra storia e poesia (\"leg\". 1,1; 1,5).\nB. La storiografia come possibile campo per future trattazioni ciceroniane (\"leg\". 1,5-12).\nAttico esorta Cicerone alla stesura di un'opera storica, ma l'Arpinate declina l'invito, sostenendo la necessit\u00e0 di essere \u201clibero da preoccupazioni e occupazioni\u201d (\"leg\". 1, 8) per potersi dedicare completamente ad un cos\u00ec grande lavoro.\nC. Definizione dell'oggetto dell'opera (\"leg\". 13-17), efficacemente sintetizzata dall'Autore in (\"leg\". 1,17):\n\"(\u2026)in hac disputatione tota causa est universi iuris ac legum, ut hoc civile, quod dicimus, in parvum quendam et angustum locum concludatur. Natura enim iuris explicanda nobis est eaque ab hominis repetenda natura(\u2026).\"\n(Ferrero L., Zorzetti N., M. Tullio Cicerone. Opere politiche e filosofiche, Vol. I Lo Stato, Le leggi, I doveri, ed. UTET, Torino, 2009, p.\u00a0427).\nII. I \"principia iuris\" (\"leg\". 1,18-35):\nA. \"Exordium\" sulla definizione del termine \u201clegge\u201d (\"leg\". 1,18-19):\nCicerone chiarisce significato della parola \u201clegge\u201d facendo riferimento al suo doppio etimo, greco e latino: la derivazione del vocabolo greco \u03bd\u03cc\u03bc\u03bf\u03c2, \u201clegge\u201d, da \u03bd\u03ad\u03bc\u03b5\u03b9\u03bd, \u201cdistribuire\u201d, richiama, nell'ottica ciceroniana, il concetto di equit\u00e0, inteso come ripartizione giusta; invece, il termine latino \"lex\", provenendo da \"l\u0115g\u0115re\", nel significato di \"scegliere\", rimanda alla scelta tra giusto e sbagliato operata dall'uomo saggio.\nEntrambe le accezioni sono ritenute dall'autore proprie della legge.\nB. Formulazione della premessa (\"leg\". 20-21):\nCicerone fissa le radici del diritto nella natura e chiede all'amico Attico di ignorare per un momento la sua fede epicurea e di concedergli di introdurre il proprio discorso, partendo dall'assunto che l'universo sia governato e retto da una qualche divinit\u00e0.\nC. \"Praemunitio\" sulla derivazione dello \"ius\" dal diritto naturale (\"leg\". 1,22-35).\nA tal proposito Cicerone afferma che (\"leg\". 1,22):\n\u201cL'uomo \u00e8 stato generato dal sommo dio in una certa privilegiata condizione; fra tanti generi e specie di esseri animati \u00e8 infatti il solo partecipe della ragione e del pensiero (\u2026) Che cosa infatti non vi \u00e8, non dir\u00f2 nell'uomo, ma nel cielo tutto e sulla terra di pi\u00f9 divino della ragione?\u201d\n(Ferrero L., Zorzetti N., M. Tullio Cicerone. Opere politiche e filosofiche, Vol. I Lo Stato, Le leggi, I doveri, ed. UTET, Torino, 2009, p.\u00a0431).\nLa ragione, dunque, \u00e8 posta dall'autore a fondamento della relazione tra uomo e divinit\u00e0, la ratio \u00e8 identificata con la legge stessa che accomuna tutti gli uomini. Solo colui che sar\u00e0 in grado di cogliere questo legame e di vivere secondo il principio divino insito in ogni essere umano, potr\u00e0 elevarsi al di sopra dei vizi e aprirsi alla virt\u00f9, vale a dire \u201cla natura stessa portata al culmine della perfezione\u201d (\"leg\". 1,25).\nE. come la ragione \u00e8 comune a tutti gli uomini, cos\u00ec il diritto \u2013 che in essa risiede \u2013 \u00e8 dato a tutti.\nIII. Scopi e metodi della discussione che sta per aprirsi (\"leg\". 1,36-39):\nA. Volont\u00e0 di adottare il metodo \u201cmoderno\u201d degli Stoici (\"leg\". 1,36).\nB. Elenco dei gruppi che approverebbero o no le argomentazioni ciceroniane (\"leg\". 1,37-39).\nIV. Rifiuto della teoria utilitaristica del diritto (\"leg\". 1,40-52):\nSecondo Cicerone \u00e8 sbagliato ritenere il comportamento dei giusti derivante dalla possibilit\u00e0 di un eventuale guadagno. Se cos\u00ec fosse, nessuno dovrebbe essere considerato buono, quanto piuttosto furbo: la giustizia, al contrario, risiede nell'onest\u00e0. (\"leg\". 1,40-41). Altro grave errore, per l'Arpinate, \u00e8 \u201cil considerare giusto tutto quanto si trova nel costume e nelle leggi dei popoli\u201d (\"leg\". 1,42).\nV. Digressione a riguardo del \"finis honorum\" (\"leg\". 52-57):\nA. Lucio Gellio come mediatore tra le scuole filosofiche (\"leg\". 1,53).\nB. Cicerone come mediatore nella disputa tra l'antica Accademia e il pensiero di Zenone (\"leg\". 1,53-55).\nC. Intervento di Quinto (\"leg\". 1,56-57).\nVI. Elogio della saggezza, \"sapientia\", (\"leg\". 1,58-62):\nA. Enunciazione della massima \u201cconosci te stesso\u201d (\"leg\". 1,58-59)\nB. Etica (\"leg\". 1,60)\nC. Fisica (\"leg\". 1,61)\nD. Dialettica e Retorica (\"leg\". 1,62).\nVII. L'importanza della filosofia ed il suo legame con Cicerone.\nLiber II\nI. Dialogo introduttivo sull'amenit\u00e0 del luogo (l'isola che \u00e8 nel Fibreno, \"leg\". 2,1-7).\nII. Premessa filosofica per introdurre l'enunciazione delle leggi (\"leg\". 2,7-14).\nIII. Il \"proemium legis\" (\"leg\". 2,14-16).\nIV. Alcune ulteriori osservazioni (\"leg\". 2,17-18).\nA. La relazione con Platone.\nB. Il linguaggio delle leggi.\nV. Le leggi (\"leg\". 2,19-22):\nA. Il modo di approcciarsi agli dei (\"leg\". 2,19-\"vindex erit\").\nB. Gli dei leciti ed i loro templi (\"Separatim nemo\" \u2013 \"vitiorum\").\nC. I riti sacri e la loro organizzazione (\"Sacra solleoni\" \u2013 \"leg\". 2,20 \"providento\").\nD. I funzionari religiosi (\"Divisque &lt;alii&gt; aliis sacerdotes\" \u2013 \"leg\". 2,21 \"obstita pianto\").\nSi fa riferimento a coloro che presiedono le cerimonie pubbliche, agli \u00e0uguri, ai feziali e agli ar\u00f9spici.\nE. Disposizioni varie (\"Nocturna mulierum\" \u2013 \"leg\". 2,22):\nVI. Commento sulle consuetudini (leg. 2,23-45).\nVII. Appendice: esame delle leggi esistenti (leg. 2,46-68).\nVIII. Passaggio al tema delle magistrature (leg. 2,69).\nLiber III\nI. Platone come riferimento (\"leg\". 3,1).\nII. L'elogio della legge (\"leg\". 3,2-5).\nIII. Enunciazione delle leggi (\"leg\". 3,6-11):\nA. L'autorit\u00e0 dei magistrati ed i loro limiti (\"leg\". 3,6;1-4 \"ius ratumque esto\").\nB. I magistrati (\"leg\". 3,6-5 \u2013 \"leg\". 3,7-10: \"Minoris magistratus\" \u2013 \"eique ius coerandi dato\"):\n1. Magistrature minori (\"leg\". 3,6-5):\na. Questori.\nb. \"Triumviri capitales\".\nc. \"Triumviri aere argento auro flando feriundo\".\nd. \"Decemviri stlitibus iudicandis\".\n2. Magistrature maggiori (\"leg\". 3,7.1-9):\na. Edili (\"leg\". 3,7-1).\nb. Censori.\nc. Pretori (\"leg\". 3,8-1).\nd. Consoli.\ne. La \"lex annalis\".\nf. Il \"dictator\" e il \"magister equitum\".\ng. L\"interregnum\".\nh. Le ambascerie.\ni. Tribuni della plebe.\nl. \"Auspicia et iudicia\" spettano a tutti i magistrati (\"leg\". 3,10-1).\n3. Il Senato:\na. Composizione.\nb. Validit\u00e0 dei decreti da esso emanati.\nc. Esempio per gli altri ordini.\n4.Il voto: scritto ma accessibile agli ottimati.\n5.Magistrature straordinarie.\nC. Assemblee, proposte e delibere.\nD. Disposizioni varie (\"leg\". 3,11).\nIV. Dialogo introduttivo all'argomento successivo (\"leg\". 3,12).\nQuinto nota che la distribuzione di tutti i magistrati, precedentemente esposta, \u201c\u00e8 quasi quella della nostra citt\u00e0 (\u2026)\u201d (\"leg\". 3, 12), Cicerone dopo aver dato conferma di ci\u00f2 si appresta a parlare dei tipi di Stato, le cui differenze sono determinate dalla distribuzione delle magistrature.\nV. Il tema dello Stato trattato dai filosofi greci.(\"leg\". 3,13-17 + lacuna).\nVI. Dibattito circa l'ordinamento dello Stato Romano (lacuna + \"leg\". 3,18-47).\nVII. Appendice: \"de iure populi\" (\"leg\". 3,47-49 + lacuna).\nI Luoghi.\nCicerone persever\u00f2 nell'emulazione di Platone non solo facendo seguire alla composizione del \"De re publica\" quella del \"De legibus\" (\"leg\".1,15) ma anche conferendo alla cornice del dialogo un'ambientazione dai toni lirici che richiamava l'atmosfera di alcuni dialoghi platonici come ad esempio \"Le Leggi\" e il \"Fedro\".\nIl \"De legibus\" si apre senza proemio ed \u00e8 ambientato nella villa di Cicerone presso Arpino.\n\u00c8 interessante notare che secondo quanto affermato da Mario Carpitella \u201cCicerone non fu mai veramente ricco, possedeva otto residenze di campagna, in Campania, ad Arpino, a Formia e a Tuscolo (\u2026), a Roma andava fiero della sua casa sul Palatino, che aveva comprato nel 62 per tre milioni e mezzo di sesterzi (\"Fam\". V 6,2)\u201d.\nAlla luce di questo, \u00e8 probabile che la scelta di Cicerone di ambientare il \"De legibus\" nella campagna di Arpino sia da ricercare nelle sue numerose analogie paesaggistico-morfologiche con i luoghi prescelti da Platone come cornice dei suoi dialoghi.\nIl dialogo si svolge in una giornata d'estate ed ha come sfondo l'amena campagna della valle del Liri precisamente l\u00e0 dove le acque del Fibreno confluiscono in quel fiume: da questo punto \u00e8 possibile intravedere in lontananza il bosco sacro e in primo piano, la quercia divenuta ormai celebre nel paesaggio di Arpino per la sua annosit\u00e0.\nAll'interno di questa cornice \u00e8 racchiuso l'incipit del primo libro del \"De\" \"legibus\" (\"leg\". 1,1-14).\nLe diverse affinit\u00e0 che in primo luogo si riscontrano tra il dialogo ciceroniano e il Fedro platonico emergono pi\u00f9 chiaramente nel primo libro a partire da (\"leg\".1, 14-63), ricorrendo costantemente fino alla parte finale (\"leg\". 1,63). In particolare, una prima affinit\u00e0 tra le due opere si evince nella proposta avanzata da Cicerone in (\"leg\". 1,14) e da Socrate in (\"Phaedr\". 229a) di proseguire la conversazione con i loro rispettivi interlocutori lungo la riva del fiume Liri, nel primo caso, e lungo quella dell'Illisso nel secondo, come segue:\n\"MARCUS \u2012 Quin igitur ad illa spatia nostra sedesque pergimus, ubi, cum satis erit ambulatum, requiescemus, nec profecto nobis delectatio derit aliud ex alio quaerentibus.\"\n\"ATTICUS \u2012 Nos vero, et hac quidem ad Lirem, si placet, per ripam et umbram\".\n(Ferrero L., Zorzetti N., M. Tullio Cicerone, Opere politiche e filosofiche, UTET, Torino, 2009, vol. I., p.\u00a0424).\n\u03a3\u03a9\u039a\u03a1\u0391\u03a4\u0397\u03a3 \u0394\u03b5\u1fe6\u03c1' \u1f10\u03ba\u03c4\u03c1\u03b1\u03c0\u03cc\u03bc\u03b5\u03bd\u03bf\u03b9 \u03ba\u03b1\u03c4\u1f70 \u03c4\u1f78\u03bd \u1f38\u03bb\u03b9\u03c3\u1f78\u03bd \u1f34\u03c9\u03bc\u03b5\u03bd, \u03b5\u1f36\u03c4\u03b1 \u1f45\u03c0\u03bf\u03c5 \u1f02\u03bd \u03b4\u03cc\u03be\u1fc3 \u1f10\u03bd \u1f21\u03c3\u03c5\u03c7\u03af\u1fb3 \u03ba\u03b1\u03b8\u03b5\u03b4\u03bf\u1fe6\u03bc\u03b5\u03b8\u03b1.\n(Reale G., Platone, Fedro, ed. Rusconi Libri, Milano, 1993, p.\u00a012).\nAlla proposta di Cicerone e Socrate fa parallelamente seguito quella loro rivolta dagli interlocutori Attico e Fedro di soffermarsi in un luogo ben preciso in cui poter proseguire tranquillamente la loro conversazione: il primo suggerisce di sostare presso una salubre e amena isola situata nel fiume Fibreno (\"leg\". 2,1; 2,3), il secondo invece indica un altissimo platano all'ombra del quale \u00e8 possibile trovare erba su cui sedere e una brezza moderata (\"Phaedr\". 229b), come segue:\n\"ATTICUS \u2012 Sed visne, quoniam et satis iam ambulatum est et tibi aliud dicendi initium sumendum est, locum mutemus et in insula, quae est in Fibreno (\u2026).\"\n\"MARCUS \u2012 Ego vero, cum licet pluris dies abesse praesertim hoc tempore anni, et amoenitatem hanc et salubritatem [hanc] sequor, raro autem licet.\"\n(Ferrero L., Zorzetti N., M. Tullio Cicerone, Opere politiche e filosofiche, UTET, Torino, 2009, vol. I., p.\u00a0466).\n\u03a6\u0391\u0399\u0394\u03a1\u039f\u03a3 \u038c\u03c1\u1fb7\u03c2 \u03bf\u1f56\u03bd \u1f10\u03ba\u03b5\u03af\u03bd\u03b7\u03bd \u03c4\u1f74\u03bd \u1f51\u03c8\u03b7\u03bb\u03bf\u03c4\u03ac\u03c4\u03b7\u03bd \u03c0\u03bb\u03ac\u03c4\u03b1\u03bd\u03bf\u03bd ;\n\u03a3\u03a9\u039a\u03a1\u0391\u03a4\u0397\u03a3 \u03a4\u03af \u03bc\u03ae\u03bd ;\n\u03a6\u0391\u0399\u0394\u03a1\u039f\u03a3 \u1f18\u03ba\u03b5\u1fd6 \u03c3\u03ba\u03b9\u03ac \u03c4' \u1f10\u03c3\u03c4\u1f76\u03bd \u03ba\u03b1\u1f76 \u03c0\u03bd\u03b5\u1fe6\u03bc\u03b1 \u03bc\u03ad\u03c4\u03c1\u03b9\u03bf\u03bd, \u03ba\u03b1\u1f76 \u03c0\u03cc\u03b1 \u03ba\u03b1\u03b8\u03af\u03b6\u03b5\u03c3\u03b8\u03b1\u03b9 \u1f22 \u1f02\u03bd \u03b2\u03bf\u03c5\u03bb\u03ce\u03bc\u03b5\u03b8\u03b1 \u03ba\u03b1\u03c4\u03b1\u03ba\u03bb\u03b9\u03bd\u1fc6\u03bd\u03b1\u03b9.\n\u03a3\u03a9\u039a\u03a1\u0391\u03a4\u0397\u03a3 \u03a0\u03c1\u03bf\u03ac\u03b3\u03bf\u03b9\u03c2 \u1f04\u03bd.\n(Reale G., Platone, Fedro, ed. Rusconi Libri, Milano, 1993, p.\u00a012).\nUn altro importante richiamo del dialogo ciceroniano a quello platonico affiora non appena l'Arpinate e Attico giungono nel luogo prescelto.\nAttico infatti, nel corso della discussione, fa riferimento ad una particolare azione compiuta da Socrate nel Fedro di Platone quando, passeggiando in riva all'Ilisso, ne tasta le fresche acque con il suo piede (\"Phaedr\". 229a), allo stesso modo Attico dichiara di non aver mai tastato un'acqua pi\u00f9 piacevolmente fredda di quella del Liri, l\u00e0 dove esso confluisce nel Fibreno (\"leg\". 2,3):\n\"ATTICUS \u2012 (\u2026) nec enim ullum hoc frigidus flumen attigi, cum ad multa accesserim, ut vix pede temptare id possim, quod in Phaedro Platonis facit Socrates.\"\n(Ferrero L., Zorzetti N., M. Tullio Cicerone, Opere politiche e filosofiche, UTET, Torino, 2009, vol. I., p.\u00a0470-472).\n\u03a6\u0391\u0399\u0394\u03a1\u039f\u03a3 \u0395\u1f30 \u03ba\u03b1\u03b9\u03c1\u03cc\u03bd, \u1f61\u03c2 \u1f12\u03bf\u03b9\u03ba\u03b5\u03bd, \u1f00\u03bd\u03c5\u03c0\u03cc\u03b4\u03b7\u03c4\u03bf\u03c2 \u1f63\u03bd \u1f14\u03c4\u03c5\u03c7\u03bf\u03bd\u00b7 \u03c3\u1f7a \u03bc\u1f72\u03bd \u03b3\u1f70\u03c1 \u03b4\u1f74 \u1f00\u03b5\u03af. \u2018\u03a1\u1fb7\u03c3\u03c4\u03bf\u03bd \u03bf\u1f56\u03bd \u1f21\u03bc\u1fd6\u03bd \u03ba\u03b1\u03c4\u1f70 \u03c4\u1f78 \u1f51\u03b4\u03ac\u03c4\u03b9\u03bf\u03bd \u03b2\u03c1\u03ad\u03c7\u03bf\u03c5\u03c3\u03b9 | \u03c4\u03bf\u1f7a\u03c2 \u03c0\u03cc\u03b4\u03b1\u03c2 \u1f30\u03ad\u03bd\u03b1\u03b9, \u03ba\u03b1\u1f76 \u03bf\u1f50\u03ba \u1f00\u03b7\u03b4\u03ad\u03c2, \u1f04\u03bb\u03bb\u03c9\u03c2 \u03c4\u03b5 \u03ba\u03b1\u1f76 \u03c4\u03ae\u03bd\u03b4\u03b5 \u03c4\u1f74\u03bd \u1f65\u03c1\u03b1\u03bd \u03c4\u03bf\u1fe6 \u1f14\u03c4\u03bf\u03c5\u03db \u03c4\u03b5 \u03ba\u03b1\u1f76 \u03c4\u1fc6\u03db \u1f21\u03bc\u03ad\u03c1\u03b1\u03c2.\n(Reale G., Platone, Fedro, ed. Rusconi Libri, Milano, 1993, p. 12).\nIn primo luogo \u00e8 interessante notare come il tema della veridicit\u00e0 storica del mito venga introdotto in modo analogo in entrambi i dialoghi.\nNel dialogo platonico \u00e8 la vista delle acque dell'Ilisso, del quale Fedro si era apprestato ad elogiarne la freschezza, ad indurre quest'ultimo a chiedere a Socrate se nei pressi del luogo in cui si erano soffermati in quel momento Borea avesse rapito la nereide Orizia (\"Phaedr\". 229b). Fedro prosegue asserendo di aver dedotto questo poich\u00e9 acque cos\u00ec limpide e incantevoli, quali quelle che solcavano l'Ilisso, non avrebbero potuto non costituire dimora pi\u00f9 appropriata per i giochi delle fanciulle.\nUna domanda non dissimile per affinit\u00e0 di argomento \u00e8 quella rivolta da Attico a Cicerone in apertura del I libro del \"De legibus\".\nIn questo caso l'interrogativo prende le mosse dalla vista di una quercia (\"quercus\") collocata nei pressi del bosco in cui si accingevano a sostare.\nL'annosit\u00e0 dell'arbusto in questione induce Attico a riflettere sulla possibilit\u00e0 che tale quercia possa effettivamente essere quella di cui aveva spesso letto nel Mario, il poemetto epico-storico redatto da Cicerone in lode del proprio concittadino (\"leg\". 1,1).\nIn secondo luogo \u00e8 degno di nota evidenziare che, ai due analoghi quesiti che Fedro e Attico rivolgono ai loro interlocutori nel Fedro e nel \"De legibus\", corrispondono simmetricamente due risposte altrettanto analoghe avanzate rispettivamente da Socrate e Cicerone.\nNel dialogo platonico Socrate risponde positivamente al quesito posto da Fedro (\"Phaedr\". 229c) precisando che il luogo esatto in cui avvenne il mitico rapimento si trova \u201c\u03ba\u03ac\u03c4\u03c9\u03b8\u03b5\u03bd \u1f45\u03c3\u03bf\u03bd \u03b4\u03cd' \u1f22 \u03c4\u03c1\u03af\u03b1 \u03c3\u03c4\u03ac\u03b4\u03b9\u03b1 (\u2026) \u03c0\u03bf\u03cd \u03c4\u03af\u03db \u1f10\u03c3\u03c4\u03b9 \u03b2\u03c9\u03bc\u1f78\u03db \u03b1\u1f50\u03c4\u03cc\u03b8\u03b9 \u0392\u03bf\u03c1\u03ad\u03bf\u03c5\u201d.\nIn seguito Fedro approfondisce ulteriormente la domanda iniziale chiedendo al suo interlocutore se crede nella veridicit\u00e0 del racconto circa il rapimento della nereide Orizia (\"Phaedr\". 229c).\nSocrate offre una spiegazione razionale non impegnandosi tuttavia in una risposta definitiva: egli necessiterebbe di maggior tempo libero (\u03c3\u03c7\u03bf\u03bb\u03ae) per esaminare l'argomento appropriatamente, pertanto gli appare ridicolo trattare \u1f00\u03bb\u03bb\u03cc\u03c4\u03c1\u03b9\u03b1 (argomenti non pertinenti) o (altri argomenti) non essendo ancora in grado, come tutti coloro che si definiscono sapienti, di giungere ad una piena coscienza di s\u00e9 (\"Phaedr\". 229c-230a).\nAnalogamente nel dialogo ciceroniano Attico, proprio come Fedro, indaga ulteriormente in merito all'argomento preso in esame, domandando a Cicerone se confida nella veridicit\u00e0 storica del mito secondo cui Gaio Mario avrebbe dedotto un fausto presagio dall'involarsi di un'aquila (\"nuntia fulva Iovis miranda visa figura\") dalla quercia presso la quale si erano soffermati durante la loro passeggiata nel bosco di Arpino (\"leg\". 1,2).\nCicerone risponde puntualizzando che il suo tentativo di inserire argomenti di tradizione mitologica all'interno del Mario non deve essere letto dai contemporanei alla luce di quella verit\u00e0 e di quel rigore che si \u00e8 soliti esigere dai testimoni diretti, ma piuttosto come il tentativo di un poeta di illustrare le vicende storiche in lode di un proprio concittadino (\"leg\". 1,2). Per tali ragioni, ne consegue che, secondo lo scrittore latino, le leggi da osservare in una poesia (\"po\u00ebmate leges\") sono ben differenti da quelle da osservare nella storia (\"historia leges\"), dal momento che \"in illa\" (nella storia) \"omnia ad veritatem referantur\", \"in hoc\" (nella poesia) \"ad delectationem pleraque\" , (\"leg\". 1,5).\nPassi di importanza fondamentale sono quelli in cui Attico volge il dibattito sulla possibilit\u00e0 dell'Arpinate di scrivere una historia (\"leg\".1,5-7). \u00c8 degno di nota che la risposta di Cicerone a questa proposta fa da eco alla lamentela di Socrate sulla mancanza di tempo libero (\"Phaedr\". 229c-230a) sebbene ci\u00f2 che riempie il tempo di Cicerone non \u00e8 il tentativo di conoscere s\u00e9 stesso, ma le preoccupazioni (\"cura\") e le occupazioni (\"negotia\"): le arringhe da trascrivere e pronunziare in Senato (\"leg\". 1,12).\nDall'analisi delle frequenti affinit\u00e0 e simmetrie che intercorrono tra il \"Fedro\" platonico e il \"De\" \"legibus\" di Cicerone, concernenti essenzialmente la cornice e l'ambientazione, si ricava l'impressione che quest'ultimo sia ricorso per la stesura della sua opera alla struttura portante dei dialoghi platonici sebbene abbia alterato la scena e compiuto rispettivi adattamenti dell'argomento mitologico pervenendo, ad ogni modo, ad una creazione autonoma e per certi aspetti originale in cui la figura di Attico assume il ruolo di Fedro e quella di Cicerone il ruolo di Socrate in un continuo gioco di scambi intertestuale.\nInfine il \"De\" \"legibus\" presenta vistose analagie testuali anche con un altro importante dialogo platonico: i \"N\u03ccmoi\", le \"Leggi\".\nLa scena si svolge sull'isola di Creta e vede come protagonisti tre anziani uomini, un Ateniese (sotto le cui spoglie \u00e8 facile identificare Platone stesso), un cretese di nome Clinia e infine uno spartano, Megillo. La conversazione, che ha luogo in una lunga giornata di met\u00e0 estate, si sviluppa essenzialmente dalla contrapposizione tra due differenti sistemi costituzionali; da un lato quello aristocratico di stampo dorico, sostenuto da Clinia e Megillo, dall'altro quello democratico ateniese, sostenuto dall'ospite Ateniese che fin dall'inizio sembra adempire quella funzione svolta da Socrate in molti dei precedenti dialoghi.\nAncora una volta le affinit\u00e0 con il dialogo ciceroniano sono inerenti tanto la cornice quanto l'ambientazione in cui vengono inquadrate le due opere.\nIn primo luogo, un riferimento diretto ai \"N\u00f2moi\" di Platone pu\u00f2 essere individuato nel passo (\"leg\".1,15) del \"De\" \"legibus\" in cui Cicerone, rivolgendosi ad Attico, suggerisce di avviare una trattazione su ci\u00f2 che concerne la pratica forense (\"forensis\" \"usus\") passeggiando fra \"procerissimas populos in viridi opacaque ripa inambulantes\" emulando volutamente l'Ateniese, il cretese Clinia e lo spartano Megillo i quali, in un giorno d'estate - prosegue Cicerone - presero a discorrere \"in cupressetis Gnosiorum et spatiis silvestribus\" sulle istituzioni politiche (\"de\" \"institutis rerum publicarum\") e delle migliori legislazioni (\"optimis legibus\").\n\u00c8 degno di nota che tale riferimento \u00e8 chiaramente paragonabile ad un passo presente nell'incipit del Libro I dei \"N\u00f2moi\", precisamente (\"leg\". 625a-b) in cui l'Ateniese, rivolgendosi ai propri interlocutori, avanza per primo l'idea di discutere di costituzioni politiche e di leggi, (\u03c0\u03b5\u03c1\u03af \u03c4\u1f70 \u03c0\u03bf\u03bb\u03b9\u03c4\u03b5\u03af\u03b1\u03c2 \u03ba\u03b1\u1f76 \u03bd\u03cc\u03bc\u03c9\u03bd), sostando lungo la via che porta, \u201c\u1f10\u03ba \u039a\u03bd\u03c9\u03c3\u03bf\u1fe6 \u1f41\u03b4\u1f78\u03c2 \u03b5\u1f30\u03c2 \u03c4\u1f78 \u03c4\u03bf\u1fe6 \u0394\u03b9\u1f78\u03c2 \u1f02\u03bd\u03c4\u03c1\u03bf\u03bd \u03ba\u03b1\u1f76 \u1f31\u03b5\u03c1\u03cc\u03bd (\u2026)\u201d, \u00abda Cnosso alla grotta e al tempio di Zeus\u00bb, poich\u00e9, prosegue l'Ateniese, \u201c\u03ba\u03b1\u03c4\u1f70 \u03c4\u1f74\u03bd \u1f41\u03b4\u03cc\u03bd, (\u2026) \u1f10\u03bd \u03c4\u03bf\u1fd6\u03c2 \u1f51\u03c8\u03b7\u03bb\u03bf\u1fd6\u03c2 \u03b4\u03ad\u03bd\u03b4\u03c1\u03b5\u03c3\u03af\u03bd \u03b5\u1f30\u03c3\u03b9 \u03c3\u03ba\u03b9\u03b1\u03c1\u03b1\u03af (\u2026)\u201d, \u00ablungo la strada vi sono alti alberi ombrosi\u00bb.\nClinia accoglie positivamente la proposta del compagno, elogia pertanto la bellezza e l'amenit\u00e0 del posto invitando i suoi interlocutori ad avanzare ulteriormente nel bosco sacro poich\u00e9 vi sono cipressi (\u03ba\u03c5\u03c0\u03b1\u03c1\u03af\u03c4\u03c4\u03c9\u03bd) di straordinaria statura e bellezza e prati (\u03bb\u03b5\u03b9\u03bc\u1ff6\u03bd\u03b5\u03db) dove riposare tranquilli indulgendo al piacere della conversazione, come segue:\n\u039a\u039b. \u039a\u03b1\u1f76 \u03bc\u1f74\u03bd \u1f14\u03c3\u03c4\u03b9\u03bd \u03b3\u03b5, \u1ff6 \u03be\u03ad\u03bd\u03b5, \u03c0\u03c1\u03bf\u03ca\u03cc\u03bd\u03c4\u03b9 \u03ba\u03c5\u03c0\u03b1\u03c1\u03af\u03c4\u03c4\u03c9\u03bd \u03c4\u03b5 \u1f10\u03bd \u03c4\u03bf\u1fd6\u03db \u1f04\u03bb\u03c3\u03b5\u03c3\u03b9\u03bd \u1f55\u03c8\u03b7 \u03ba\u03b1\u1f76 \u03ba\u03ac\u03bb\u03bb\u03b7 \u03b8\u03b1\u03c5\u03bc\u03ac\u03c3\u03b9\u03b1, \u03ba\u03b1\u1f76 \u03bb\u03b5\u03b9\u03bc\u1ff6\u03bd\u03b5\u03db \u1f10\u03bd \u03bf\u1f36\u03c3\u03b9\u03bd \u1f00\u03bd\u03b1\u03c0\u03b1\u03c5\u03cc\u03bc\u03b5\u03bd\u03bf\u03b9 \u03b4\u03b9\u03b1\u03c4\u03c1\u03af\u03b2\u03bf\u03b9\u03bc\u03b5\u03bd \u1f04\u03bd.\n(Ferrari F, Poli S., Platone. Le Leggi, ed. BUR, Milano, 2005 p.\u00a082).\nConcludendo la presente trattazione \u00e8 possibile affermare che i luoghi in cui Cicerone ambienta il dialogo \"De legibus\" (in particolare la \u201cquercia mariana\u201d), fanno un indiscusso riferimento a due passi di Platone (\"Phaedr\". 229a-b e \"Leg\". 625a-b) nei quali il \"locus amoenus\" \u00e8 rappresentato dallo spazio all'ombra di un albero, in particolare da un platano, nel \"Fedro\", e da alti cipressi nelle \"Leggi\".\nIn quest' ottica, per Cicerone, la caratterizzazione del \"locus amoenus\" risulta essenziale per perseguire un duplice fine: da una parte, perseverare nell'emulazione del modello platonico, dall'altra, offrire una rappresentazione realistica delle conversazioni oggetto del dialogo in grado di ispirare tanto i protagonisti per la costruzione dei loro discorsi quanto i lettori contemporanei nella prosecuzione della lettura.\nL'ambientazione del dialogo ciceroniano, cos\u00ec come la cornice dei due dialoghi platonici, sembra come calata in un tempo mitico e rivestita di un'aura semidivina, solenne annunciatrice del tono dell'argomento che gli interlocutori si apprestano di volta in volta ad introdurre.\nTale \u00e8 la forza simbolica del paesaggio ciceroniano che, consentendo di evocare illustri personaggi del passato, \u00e8 pertanto depositario e custode della loro storia da trasmettere ai posteri in funzione pedagogica come nel caso della quercia di Mario che, richiamando alla mente dei passanti il ricordo del generale, invita a trarne insegnamento quale \"exemplum\" di rispetto del \"mos maiorum\".\nI Personaggi.\nIl trattato \"De legibus\", cos\u00ec come concepito da Cicerone, si sviluppa nei suoi tre libri attraverso il dialogo fra tre diversi interlocutori:\n\u2022 Tito Pomponio Attico, (110-32 a.C.),\n\u2022 Marco Tullio Cicerone (106- 43 a.C.),\n\u2022 Quinto Tullio Cicerone (102-43 a.C.).\nLa caratterizzazione dei singoli personaggi, tutti contemporanei all'Autore, emerge progressivamente all'interno del \"De legibus\" nel corso dell'ideale conversazione che Cicerone ambienta nell'amena campagna della villa di Arpino, presso il fiume Liri.\nDurante la passeggiata la vista della cosiddetta \u201cquercia di Mario\u201d, \"quercus Mariana\" (\"leg\". 1,2), ispira gli interlocutori ad intraprendere un dibattito sull'epica storica e sulla storiografia.\n\u00a7 Tito Pomponio Attico\nLetterato romano, profondo estimatore della cultura greca, seguace della filosofia epicurea nacque a Roma nel 109 a.C. da una nobile famiglia di ceto equestre.\nIl suo soprannome \u201cAttico\u201d gli fu affibbiato in quanto era solito intrattenersi per lunghi periodi ad Atene, ove visse \u201cdall'86 al 65 a.C., allorch\u00e9 le lotte civili e l'instaurata dittatura di Silla resero pericolosa e per lui personalmente e per il suo patrimonio la residenza a Roma\u201d.\n\u00c8 degno di nota che Attico fu legato a Cicerone da una profondo e duraturo legame di amicizia, risalente al 79 a.C., testimoniato dalla loro nutrita corrispondenza epistolare (68-44 a.C.) raccolta nei XVI libri delle \"Epistulae ad Atticum\" indirizzate al dotto amico che aveva curato come editore alcune opere ciceroniane. Inoltre Cicerone dedic\u00f2 all'amico Attico due opere composte rispettivamente nel 44 a.C.: il \"Laelius de amicitia\" e il \"Cato Maior de Senectute\".\nSecondo quanto affermato da Andrew Dyck, il quale ha condotto ricerche e studi approfonditi intorno a tale opera, la figura di Attico si configura, all'interno del \"De legibus\", come \"catalyst and motor of dialogue\" (catalizzatore e motore del dialogo), un \"common pattern\" dei dialoghi ciceroniani.\nA riprova di questo il primo libro del \"De legibus\" si apre con l'invito rivolto da Attico a Cicerone di dedicarsi alla stesura di un'opera storica, \"historia\" (leg. 1,2) , affinch\u00e9 in questo genere i romani non restino \u201cper nulla inferiori alla Grecia\u201d.\nL'Arpinate risponde (\"leg\". 1,8-9) che gli manca il tempo libero (\"otio\") da cura (preoccupazioni) e \"negotia\" (occupazioni) senza il quale \"res tanta suscipi potest\", (un cos\u00ec grande lavoro non pu\u00f2 essere intrapreso).\nA questo punto Attico suggerisce all'amico di far seguire al \"De re publica\" un'opera sulle leggi. Perseverando nell'emulazione di Platone che dopo la \"Polit\u00e8ia\", la \"Repubblica\", aveva scritto i \"N\u00f2moi\", le \"Leggi\", (\"leg\".1,15) Cicerone accoglie dunque di buon grado l'offerta dell'amico.\nDopo aver dato avvio al dialogo, Attico, secondo quanto riferito da Dyck, \"takes on the role of moderator\"(assume il ruolo di \u201cmoderatore\u201d).\nA testimonianza del ruolo di cui \u00e8 stato investito, Attico conduce la conversazione dei propri interlocutori intorno a diverse problematiche la prima delle quali, di natura essenzialmente giuridica, concernente la contrapposizione tra la doppia patria: quella naturale e quella di diritto (\"leg\". 2,5).\nATTICO \u2012 Ma come sta tuttavia il fatto, (\u2026), cio\u00e8 che questo luogo, Arpino, sarebbe la vostra naturale patria? Forse che ne avete due, di patrie? O quella sola \u00e8 la patria comune?\nMARCO \u0336 Per Ercole, io penso che tanto egli come tutti i municipali abbiano due patrie, una quella natu\u02c2rale, l'alt&gt;ra quella giuridica; e come quel Catone, nato a Tusculo, fu assunto nella cittadinanza romana; cos\u00ec, essendo Tuscolano di nascita, e Romano per diritto di cittadinanza, ebbe l'una come patria naturale, l'altra di diritto (\u2026) cos\u00ec noi consideriamo patria e quella in cui siamo nati, \u02c2e quella da cui&gt; fummo \u02c2accolti&gt;. Ma \u00e8 necessario amare specialmente quella in grazia della quale il nome dello Stato \u00e8 comune a tutti i cittadini; per la quale dobbiamo morire ed alla quale dedicarci interamente ed in cui porre tutti i nostri interessi e quasi consacrarveli; ma quella che ci ha generato \u00e8 poi dolce in grado non molto diverso da quella che ci ha accolto. Perci\u00f2 io mai negher\u00f2 essere questa appunto la mia patria, pur essendo maggiore di essa quell'altra, e questa sia compresa in quell'altra \u02c2dalla quale ciascun municipale&gt; riceve \u02c2il diritto&gt; di una seconda cittadinanza e che considera l'unica patria.\n\"ATTICUS \u2012 Sed illud tamen quale est, (\u2026), hunc locum, id enim ego te accipio dicere Arpinum, germanam patriam esse vestram? Numquid duas habetis patrias? An est una illa patria communis?\"\n\"MARCUS \u0336 Ego mehercule et illi et omnibus municipibus duas esse censeo patrias, unam natu\u02c2rae, alte&gt;ram civitatis; ut ille Cato, quom esset Tusculi natus, in populi Romani civitatem susceptus est, ita, quom ortu Tusculanus esset, civitate Romanus, habuit alteram loci patriam, alteram iuris (\u2026), sic nos et eam patriam dicimus, ubi nati, \u02c2et illam, a qua excepti&gt; sumus. Sed necesse est caritate eam praestare, qua rei publicae nomen universae civitatis est, pro qua mori et cui nos totos dedere et in qua nostra omnia ponere et quasi consecrare debemus; dulcis autem non multo secus est ea, quae genuit, quam illa, quae excepit. Itaque ego hanc meam esse patriam prorsus numquam negabo, dum illa sit maior, haec in ea contineatur \u02c2ex qua quisque municeps ius alterius&gt; habet civitatis et unam illam civitatem putat.\"\n(Ferrero L., Zorzetti N., M. Tullio Cicerone. Opere politiche e filosofiche, Vol. I Lo Stato, Le leggi, I doveri, ed. UTET, Torino, 2009, pp.\u00a0469\u2013471).\nAltri esempi che testimoniano il ruolo di moderatore che la figura di Attico \u00e8 chiamata a ricoprire all'interno dell'opera, indirizzando di volta in volta la conversazione su questioni di varia natura, possono essere rintracciati rispettivamente nei passi (\"leg\". 2,24 e 2,32) all'interno del secondo libro del \"De legibus\".\nNel primo dei due passi (\"leg\". 2,24) Attico invita Cicerone ad illustrare, dopo la dettagliata esposizione delle leggi \"sacrate\" (493 a.C.), \u201cla consuetudine dei padri, che aveva allora forza di legge\u201d (\"more maiorum, qui tum ut lex valebat\"). Nel secondo passo (\"leg\". 2,32). invece, Attico chiede espressamente a Cicerone di esprimere il proprio punto di vista in merito al diritto e all'autorit\u00e0 del collegio degli \u00e0uguri introducendo un nuovo argomento di dibattito.\n\u00c8 interessante notare che il ruolo di moderatore assunto da Attico nei tre libri del \"De legibus\" emerge anche da una serie di fattori.\nIn primo luogo dalle numerose richieste di chiarimento che di volta in volta egli rivolge a Cicerone in merito ad argomenti di vario genere come riportato nei seguenti passi (\"leg\". 1,1; 1,4; 1,22; 1,63; 3,33).\nIn secondo luogo Attico, nel corso del dibattito o a seguito della sua conclusione, fornisce agli interlocutori un breve riassunto sulla questione affrontata evidenziando il punto di vista espresso da Cicerone (\"leg\".1.17; 1.35), commentando talvolta la sua origine e le sue implicazioni (\"leg\".1.28; 1,63).\nOltre a distinguersi per il suo compito di moderatore del dialogo tra i tre interlocutori, la figura di Attico, risulta di grande interesse poich\u00e9, come indicato da Dyck, egli assume anche \"the role of stage-manager\" (il ruolo di \u201cdirettore d'orchestra\u201d) dal momento che egli \"suggests a place for the interlocutors to sit\" (suggerisce per gli interlocutori un luogo in cui sostare) come si evince chiaramente nell'incipit del secondo libro (\"leg\". 2,1) in cui Attico propone a Cicerone di proseguire la nuova conversazione \u201cseduti nell'isola che \u00e8 nel Fibreno\u201d(\u2026 \"locum mutemus et in insula, quae est in Fibreno, \u2026, sermoni reliquo demus operam sedentes?\") .\nLa presenza di Attico, oltre alla duplice funzione di introdurre la discussione e conferire forma e struttura all'argomento fornendo agli interlocutori una possibile chiave di lettura, ha anche lo scopo di accordare (\u2026) \"a liveliness and vitality to this dialogue that make it scenically the most attractive of all of Cicero's contributions to the genre\", (una vivacit\u00e0 e vitalit\u00e0 a questo dialogo rendendolo scenicamente il pi\u00f9 affascinante fra tutti i contributi di Cicerone al genere).\nNel corso del dialogo Attico mette pi\u00f9 volte in risalto le qualit\u00e0 di Cicerone sia come letterato professionista, l'unico in grado di realizzare un'opera storica capace di sostenere il confronto su tale genere con i greci (\"leg\". 1,2), sia come oratore ricordando l'elogio che Pompeo gli aveva tributato in tribunale quando insieme a lui difese il tribuno Tito Ampio Balbo (\"leg\". 2,6) alludendo perfino alla possibilit\u00e0 che Cicerone possa essere, fra tutti gli uomini del suo tempo, eccellente tanto negli studi scientifici quanto nel governo dello Stato (\"leg\". 3,14).\nA fronte di questo l'Arpinate non lesina parole di lode nei confronti della casa che Attico possedeva sia a Roma che ad Atene impreziosendo la digressione su quest'ultima con una reminiscenza omerica (\"leg\". 1,2-3).\nDa questa prospettiva non \u00e8 dunque un caso che Cicerone nell'incipit del terzo libro (\"leg\". 3,1) tesse le fila di un vero e proprio elogio nei confronti dello stile di vita e di linguaggio perseguito del suo amico Attico che, agli occhi dell'Arpinate, sembra aver conseguito \"difficillimam illam societatem gravitatis cum humanitate\" ossia \u201cquella difficilissima unione della seriet\u00e0 con la gentilezza\u201d.\nA tal proposito Dyck avanza l'ipotesi che proprio l'elogio tributato da Cicerone ad Attico \"may be a clue that De Legibus was meant to be dedicated to Atticus in recognition not least of his loyal support during Cicero's exile .\"\nAlla luce dell'analisi effettuata intorno alla costruzione e all'articolazione della complessa figura di Attico e delle sue molteplici funzioni che si esplicano nel corso dei tre libri del \"De legibus\", Dyck sostiene, in ultima analisi che: \" \"It is above all the presence of Atticus that makes De Legibus a real dialogue; and the banter between Atticus and Marcus strikes one as the most natural and unforced in the entire corpus of Ciceronian dialogues (\u2026);\"\u201d dunque \u00e8 soprattutto la presenza di Attico che rende il \"De legibus\" un dialogo reale; e il bonario scambio di battute tra Attico e Marco colpisce come uno dei pi\u00f9 naturali e spontanei nell'intero \"corpus\" dei dialoghi ciceroniani.\nIn definitiva \u00e8 probabile che la vitalit\u00e0 dell'intero dialogo tragga origine dal cosiddetto \"give-and-take\" (nel senso di \u201ccompromesso\u201d, \u201cdare e avere\u201d) di Attico con Cicerone che permette all'autore in tal modo di perseguire il duplice obiettivo di conferire originalit\u00e0 e dinamicit\u00e0 al dialogo delineando al contempo il profilo esisteziale politico e filosofico del personaggio storico di Attico.\n\u00a7 Marco Tullio Cicerone\nMarco Tullio Cicerone (Arpino 3 gennaio 106 a.C.- Formia 7 dicembre 43 a.C.) autore del dialogo De legibus, introduce se stesso fra gli interlocutori quale protagonista e \u201cmoderatore (\"principatus\")\u201d degli altri due, alternandosi in questo compito con Attico.\nL'Arpinate \u00e8 inoltre il catalizzatore dell'attenzione degli interlocutori fin dall'inizio dell'opera.\nD'altronde Cicerone gi\u00e0 nel corso del primo libro, risalendo alle sorgenti del diritto, ricerca con acutezza nella filosofia il fondamento della dottrina giuridica (\"leg\". 1,19: \"ea est enim naturae vis, ea mens ratioque prudentis, ea iuris atque iniuriae regula\") cos\u00ec come lui stesso riferisce anche nel (\"leg\". 1,18):\nMARCO \u2012 (\u2026) Piacque dunque ai pi\u00f9 versati nella materia di partire dalla legge, non so poi se con ragione, a condizione che, secondo la loro stessa definizione, la legge consista nella norma suprema inerente alla natura, la quale ordina ci\u00f2 che si deve fare, e proibisce il contrario. Questa norma medesima, quando \u00e8 resa evidente ed impressa nella mente umana, \u00e8 la legge.\n\"MARCUS \u2012 (\u2026) Igitur doctissimis viris proficisci placuit a lege, haud scio an recte, si modo, ut iidem definiunt, lex est ratio summa, insita in natura, quae iubet ea, quae facienda sunt, prohibetque contraria. Eadem ratio cum est in hominis mente confirmata et perfecta, lex est.\"\n(Ferrero L., Zorzetti N., M. Tullio Cicerone. Opere politiche e filosofiche, Vol. I Lo Stato, Le leggi, I doveri, ed. UTET, Torino, 2009, p.\u00a0429).\nNel secondo e nel terzo libro, l'autore passa invece in rassegna con analoga maestria le leggi da cui gli stati devono essere retti invitando in prima persona a considerare i principi e gli ordinamenti stabiliti e codificati presso i vari popoli, ed in particolare le istituzioni giuridiche e civili del popolo romano (\"leg\".1, 17).\n\u00c8 interessante notare come fin dalle prime pagine del dialogo emergono le principali caratteristiche distintive che concorrono a delineare la personalit\u00e0 di Cicerone.\nUn primo indizio in tal senso \u00e8 fornito dal fatto che essendo l'unico membro del gruppo ad essere di rango consolare, \"well awere of his dignity\", ben consapevole della propria dignit\u00e0, \"he is careful to see that the subject is framed in such a way as to be worthy of him\", \u00e8 attento a badare che l'argomento sia incorniciato in modo tale che sia degno di lui.\nA riprova di quanto affermato, Cicerone precisa ai suoi interlocutori che il discorso sul diritto che si propone di affrontare verter\u00e0 sul \u201cdiritto generale\u201d (\"universus ius\") piuttosto che sul \u201cdiritto civile\u201d (\"ius civile\") trattando quest'ultimo di argomenti \"humiliora\" (inferiori) rispetto a quelli che ha intenzione di esporre (\"leg\". 1,14).\nAccogliendo la proposta del suo amico Attico (\"leg\". 1,15), Cicerone, rivela il proprio desiderio di perseverare nell'emulazione di Platone intendendo contrapporre al suo trattato sulle Leggi uno analogo, circostanza, questa, che secondo Dyck \"will give him the opportunity to play the role of Socrates\" (gli fornir\u00e0 l'occasione per interpretare il ruolo di Socrate).\nDopo aver chiarito il punto di vista che Cicerone assume all'interno del dialogo \u00e8 necessario focalizzare l'attenzione sull'inserimento da parte dell'autore di alcuni cenni biografici rilevanti, riguardanti le proprie vicende, sparsi nei tre libri del \"De legibus\", che consentono da un lato di raccogliere maggiori informazioni in merito al suo temperamento e alla sua vita privata, dall'altro forniscono scorci di storia contemporanea di ragguardevole interesse.\nIn primo luogo Cicerone, nell'incipit del secondo libro (\"leg\". 2,3) avvia un'ampia digressione che rende partecipe Attico dell'importanza del luogo in cui si apprestano a discutere. Celebrando l\"amoenitatem et salubritatem\" (l'amenit\u00e0 e la salubrit\u00e0) dei luoghi che circondano la villa di Arpino, dove nacquero sia l'autore che il fratello Quinto, Cicerone, mette in risalto come questa fosse la sua patria, \"haec est mea (\u2026) germana patria\" e come questi stessi posti fossero ricchi di tradizioni religiose e tracce dei propri antenati, (\u2026) \"hic maiorum multa vestigia\".\nIn secondo luogo l'Arpinate accenna alle vicende di cui fu vittima nel 58 a.C., (\"leg\". 2,42-43), quando il tribuno Publio Clodio, strumento del primo triumvirato, lo accus\u00f2 di aver fatto giustiziare senza processo i complici di Catilina.\nL'oratore and\u00f2 allora in esilio volontario, e gli furono distrutte la casa sul Palatino e le ville di Tuscolo e Formia. Sull'area della prima \u00abClodio fece consacrare senza troppi scrupoli formali dal suo cognato pontefice L. Pinario Natta un tempio alla Libert\u00e0, \u201cscacciando dagli altari\u201d colui che li aveva salvati dalla congiura di Catilina\u00bb.\nCicerone prosegue tale digressione, che assume gradualmente i toni di una violenta invettiva contro i suoi nemici politici, da una parte richiamando alla memoria il fatto di aver salvato la patria per aver adempiuto come console alla repressione della congiura di Catilina (63 a.C.) e di essere stato successivamente richiamato in patria dall'esilio (4 settembre del 57 a.C.), dall'altra invocando, per tutti i nemici della patria e per gli empi, un castigo divino esemplare che possa recare loro danno e rovina anche dopo la morte.\nPer giunta l'Autore analizza le conseguenze che sarebbero scaturite qualora egli non avesse scelto di allontanarsi in volontario esilio (19 marzo del 58).\nLo scrittore latino infatti spiega che se avesse resistito con la forza e l'illegalit\u00e0 alla legge fatta approvare da Clodio (la \"lex de exilio Ciceronis\", promulgata verso il 25 marzo del 58 e votata circa il 24 aprile dello stesso anno) e che lo colpiva come responsabile dell'illegale esecuzione dei catilinari Cetego e Lentulo, si sarebbe affacciata nuovamente per l'Urbe la minaccia di una guerra civile (\"leg\". 3,11: \"Neque nobis cum illa tum peste certamen fuit, sed cum gravissimo rei publicae tempore, cui &lt;ni&gt; cessissem, non diuturnum beneficii mei patria fructum tulisset\"). Cicerone conclude il proprio pensiero al riguardo, attraverso una lucida analisi delle principali forze politiche che lo condussero all'esilio e in particolare \u201cil fiammeggiante odio della moltitudine infuriata e la prepotenza dei tribuni\u201d (leg. 3, 25-26) rei di aver scagliato contro di lui il popolo.\nIn definitiva si desume che fu l'insieme di queste circostanze che spinsero l'Arpinate, bandito dall'Urbe, a giungere all'amara considerazione di preferire di gran lunga che fosse privato di una citt\u00e0 ingrata piuttosto che rimanere in una disonesta.\nAltre informazioni sulla vita privata di Cicerone sono fornite da quest'ultimo nel primo libro in particolare (\"leg\". 1,8 e 1,12), in cui l'autore accenna alle modalit\u00e0 con le quali era solito impiegare il proprio esiguo tempo libero affinch\u00e9 non andasse disperso e che solo in caso di raggiunti limiti di et\u00e0 e di ritiro quindi dagli affari pubblici (come dalle arringhe da pronunziare), avrebbe potuto dedicarsi ai lavori letterari interrotti cos\u00ec come approntarne di nuovi (\"Sic enim mihi liceret et isti rei, quam desideras, et multis uberioribus atque maioribus operae quantum vellem dare\").\nAlla luce di quanto affermato si ricava dunque l'impressione che la figura di Cicerone, cos\u00ec come costruita all'interno del dialogo, si configuri come maggiormente catalizzatrice e poliedrica rispetto a quella rappresentata da Attico e in ultima analisi da Quinto.\nA tal proposito Dyck asserisce che \"Cicero was, throughout his literary career, to a considerable degree his own best subject. Insofar as he creates here a framework in which he can comfortably reveal a bit more of his personality (\u2026)\", (Cicerone \u00e8 stato, in tutta la sua carriera letteraria, in gran parte il suo miglior soggetto. Nella misura in cui egli crea una struttura in cui pu\u00f2 comodamente rivelare un po' di pi\u00f9 sulla sua personalit\u00e0).\nDa questa prospettiva il personaggio rappresentato da Marco Tullio Cicerone contribuisce a rendere il \"De legibus\" un'opera introspettiva in cui i personaggi non sono mai strumento passivo ed espediente meccanico di svolgimento e di progressione della conversazione ma ciascuno di loro rappresenta sempre \u201cuna parte ben definita e dignitosa\u201d che talvolta consente di leggere tra le righe alcuni tratti salenti della loro psicologia e della loro personalit\u00e0.\n\u00a7 Quinto Tullio Cicerone\nQuinto Tullio Cicerone (102-43 a.C.) era il fratello minore di Marco e fu educato ad Atene (79 a.C.) dove si rec\u00f2 con il fratello maggiore per approfondire gli studi filosofici e retorici.\nEdile plebeo nel 65 e pretore nel 62 (\u201caiutato dal fatto che quando fu eletto, Marco era rispettivamente pretore e console\u201d), govern\u00f2 l'Asia dal 61 al 59, \u201cricevendo due lunghe lettere di consigli e di critiche dal fratello a Roma\u201d. \u00c8 questo il periodo a cui risalgono le Epistulae ad Quintum fratrem (60-54 a.C.) 28 lettere indirizzate al fratello Quinto che furono raccolte da Cicerone in tre libri.\nIn merito al profilo esistenziale della figura di Quinto, Dyck riporta informazioni storiche di grande interesse quando afferma che, \"he found himself in danger of his life when on 23 January 57 he was attacked by a mob of Clodiani and left for dead\", (egli si trov\u00f2 in pericolo di vita quando il 23 gennaio del 57 fu attaccato da una folla di Clodiani e sopravvisse poich\u00e9 lo avevano dato per morto). A tal proposito Plutarco nella sua opera Le Vite parallele aggiunge che sotto il consolato di Lentulo nel corso di una sedizione \u201cvi furono tribuni che nella piazza riportarono ferite, e Quinto, il fratello di Cicerone, celato rimase fra i cadaveri e tenuto per morto (\u2026)\u201d.\nTuttavia questo non fu il solo atto intimidatorio che Quinto dovette subire per mano dei suoi antagonisti politici.\nLe fonti infatti ne riportano un secondo verificatosi poco dopo il rientro di Cicerone in patria, a cui per altro lui stesso allude in (\"leg\". 2,42).\nNon a caso Dyck, informa che \"On 3 November 57 a band of Clodiani interrupted the rebuilding of Marcu's house on the Palatine and set fire to Quintus' nearby house as well\", (Il 3 novembre del 57 una banda di Clodiani interruppe la ricostruzione della casa di Marco sul Palatino e incendi\u00f2 anche la vicina casa di Quinto).\nPer quanto concerne la personalit\u00e0 storica di Quinto \u00e8 degno di nota che non aveva nulla del genio del fratello, infatti \u201cera impetuoso e spesso si esprimeva senza tatto\u201d; tuttavia dimostr\u00f2 capacit\u00e0 amministrative e soprattutto un'esperienza militare che difettava a Marco.\nQuando Pompeo ricevette l'incarico relativo ai rifornimenti agrari, Quinto, trascorse l'inverno del 57 in Sardegna come legato di Pompeo e successivamente fu scelto come legato nello stato maggiore di Cesare in Gallia dal 54 all'inizio del 41.\nA riprova delle proprie capacit\u00e0 militari Quinto prese parte nel 54 all'invasione della Britannia nella quale si distinse guadagnando meritati elogi per il suo coraggio, venne inoltre designato come legato di Cicerone in Cilicia nel 51-50.\nNel corso della guerra civile si un\u00ec a Pompeo, fu perdonato da Cesare insieme al fratello e poi, \u201cinsieme al figlio, si comport\u00f2 male diffamando suo fratello presso Cesare\u201d.\nQuinto cadde vittima insieme al figlio (Cicerone Quinto Tullio, nato dal matrimonio con Pomponia, sorella di Attico) della proscrizione del 43, essendo stato tradito dai suoi schiavi.\nAll'interno del \"De legibus\" il ruolo di Quinto si configura, per certi aspetti, come ridimensionato rispetto a quello ricoperto nel dialogo da Cicerone e da Attico. Tuttavia i suoi interventi, sebbene numericamente inferiori rispetto a quelli degli altri due interlocutori, contribuiscono spesso alla caratterizzazione della personalit\u00e0 dei \"Tullii Cicerones\" come si legge in (\"leg\". 3.36) in cui Quinto richiama la memoria di suo nonna Gratidia e di suo nonno Gratidio che si oppose a M. Gratidio (fratello di Gratidia) il quale propose una legge tabellaria, quantunque ne avesse sposato la sorella.\nIn accordo con questa prospettiva di indagine Dyck puntualizza che \"In general, Quintus' depiction in the dialogue accords with what is known of the personality of the historical Quintus. It is noticeable that, though all three had been students together in Athens in 79 (Fin. 5.1) and Atticus and Quintus had been brothers-in-law since at least November 68 (Att. 1.5.2.), Marcus Cicero is the pivot on which the relation among the three men turns\".\nAll'interno del dialogo il rapporto che intercorre tra Quinto e suo fratello si evince chiaramente in una serie di passi.\nA tal proposito \u00e8 interessante notare che, se da un lato, il personaggio di Quinto non manca di lesinare lodi nei confronti del fratello Marco celebrandolo come un poeta (\"leg\". 1,2), dall'altro rivela l'esistenza di sostanziali divergenze che intercorrono tra i due come ad esempio quella inerente l'epoca storica dalla quale si dovrebbe partire per la stesura di un'opera sulla storia di Roma (leg. 1,8).\nQuinto \u00e8 dell'opinione che sia doveroso comporre un'opera storica iniziando dalla trattazione dell'epoca pi\u00f9 antica dal momento che gli scritti composti su tale epoca sono stati redatti in maniera caotica rendendone poco invitante la lettura (\"leg\". 1,8), Cicerone \u00e8 invece persuaso che il punto di partenza sia da individuarsi a partire dall'et\u00e0 contemporanea per abbracciare quegli avvenimenti a cui partecip\u00f2 di persona (\"leg\". 1,8).\nDa quest'ottica si ricava l'impressione che \"Quintus of the dialogue is a men of opinions\" (il Quinto del dialogo sia l'uomo delle opinioni), in merito alle quali \u00e8 talvolta contraddetto da suo fratello maggiore (piuttosto duramente come appare in leg.1.18 e leg 3.17 o con pi\u00f9 pacatezza, leg. 2,43).\nNe deriva che, in virt\u00f9 della propria personalit\u00e0, Quinto, secondo \"Dyck sometimes takes on Atticus' role in reacting to and commenting on Marcus' ponts\", cio\u00e8 talvolta prende possesso del ruolo di Attico reagendo e commentando in merito agli argomenti di Marco.\n\u00c8 interessante notare che soprattutto nel terzo libro del dialogo affiora il pensiero politico di Quinto, che per certi aspetti, differisce da quello assunto da Cicerone stesso.\nLe differenze tra il sistema di pensiero che contraddistingue i due fratelli emergono da due dibattiti fondamentali: quello sul potere dei tribuni e quello sviluppato intorno alla legge sul voto segreto.\nIl giudizio positivo di Cicerone sulla funzione del tribunato si esplicita (\"leg\". 3,23) su richiesta di Quinto come riportato in (\"leg\". 3, 20-24):\nQUINTO \u2012 E, per tacere di G. Flaminio e di quegli episodi che ormai gi\u00e0 sembrano superati per la loro antichit\u00e0, il tribunato di Tiberio Gracco qual diritto ancora lasci\u00f2 ai galantuomini? E sia pure che cinque anni prima un uomo d'infima origine e d'abbiettissimo animo, il tribuno della plebe G. Curiazio, avesse cacciato in prigione D. Bruto e P. Scipione, quali e quanto grandi personaggi!, cosa questa mai verificatasi per l'innanzi. Ma M. Gracco con le turbolenze e con quei pugnali, (\u2026), non capovolse forse del tutto le condizioni dello Stato? E dovrei ancor dire ormai di Saturnino, di Sulpicio, di tutti gli altri? (\u2026) Insigne e degno d'immortale memoria \u00e8 per noi il fatto che per nessun compenso si pot\u00e9 trovare alcun tribuno contro di noi, se non uno per il quale nemmeno sarebbe stato legale ricoprire il tribunato. (\u2026) Per questo appunto approvo vivamente Silla, che con la sua legge ritolse ai tribuni della plebe la possibilit\u00e0 di nuocere, lasciando loro quella di proteggere; e se sempre esalto con larghi e grandi riconoscimenti il nostro Pompeo per tutto il rimanente, preferisco tacere per quanto concerne la potest\u00e0 tribunizia, che non lo potrei criticare, ma nemmeno lodare.\nMARCO \u2012 (\u2026) Anch'io infatti confesso che in questa magistratura c'\u00e8 un lato negativo; ma senza questo inconveniente non ne avremmo nemmeno i vantaggi che ne abbiamo conseguito.\n\u2012 Eccessivo \u00e8 il potere dei tribuni della plebe. \u2012 E chi lo nega? Ma \u00e8 molto pi\u00f9 crudele e sfrenata la tracotanza della plebe, eppure questa quand'abbia una guida \u00e8 talvolta pi\u00f9 lene che se non ne avesse alcuna. Un capo infatti ben sa di avanzare a proprio rischio e pericolo, ma l'impeto della follia non ha nozione del proprio pericolo. (\u2026) Ma tu ammira in quell'episodio la saggezza dei nostri antenati: una volta che i patrizi concessero alla plebe questa magistratura le armi caddero, la rivoluzione fu spenta, si trov\u00f2 un compromesso, per cui i pi\u00f9 umili potessero credere di essersi agguagliati agli ottimati; ed in questo solo provvedimento fu la salvezza dello Stato.\n\"QUINTUS \u2012 Namque ut C. Flaminium atque ea, quae iam prisca videntur propter vetustatem, relinquam, quid iuris bonis viris Ti. Gracchi tribunatus reliquit? Etsi quinquennio ante Decimum Brutum et P. Scipionem consules, quos et quantos viros! Homo omnium infimus et sordidissimus, tribunus plebis C. Curiatius, in vincula coniecit, quod ante factum non erat C. vero Gracchi ruinis et sicis, (\u2026), nonne omnem rei publicae statum permutavit? (\u2026) Quod nobis quidem egregium et ad immortalitatem memoriae gloriosum, neminem in nos mercede ulla tribunum potuisse reperiri, nisi cui ne esse quidem licuisset tribuno. (\u2026) Quam ob rem in ista quidem re vehementer Sullam probo, qui tribunis plebis sua lege iniuriae faciendae potestatem ademerit, auxilii ferendi reliquerit, Pompeiumque nostrum ceteris rebus omnibus semper amplissimis summisque ecfero laudibus, de tribunicia potestate taceo; nec enim reprehendere libet nec laudare possum.\"\n\"MARCUS \u2012 (\u2026) Ego enim fateor in ista ipsa potestate inesse quiddam mali; sed bonum, quod est quaesitum in ea, sine isto malo non haberemus. \u2012 Nimia potestas est tribunorum plebis. \u2012 Quis negat? Sed vis populi multo saevior multoque vehementior, quae ducem quod habet, interdum lenior est, quam si nullum haberet. Dux enim suo &lt;se&gt; periculo progredi cogitat, populi impetus periculi rationem sui non habet. (\u2026)Sed tu sapientiam maiorum in illo vide: concessa plebei ista patribus [ista] potestate arma ceciderunt, restincta seditio est, inventum est temperamentum, quo tenuiores cum principibus aequari se putarent; in quo uno fuit civitatis salus.\"\n(Ferrero L., Zorzetti N., \"M. Tullio Cicerone, Opere politiche e filosofiche\", UTET, Torino, 2009, vol. I., cit., pp. 547-551).\nPer Cicerone dunque i vantaggi di natura politica che si sarrebbero potuti avere dal tribunato sono fondamentalmente due.\nIn primo luogo il tribunato assolveva alla funzione di \u201cistituzionalizzare\u201d il popolo romano rendendolo partecipe in prima persona della comune gestione della res publica incanalandone e al contempo mitigandone la tradizionale violenza eversiva (\"leg\". 3,23).\nIn secondo luogo tale magistratura aveva l'effetto positivo di consentire al popolo stesso di eleggere i propri capi i quali, erano ben consapevoli della responsabilit\u00e0 della quale erano stati investiti nonch\u00e9 dei pericoli che sarebbero derivati dall'esercizio di questa carica (\"leg\". 3,23).\nDa questa prospettiva, secondo il pensiero dell'Arpinate, \u00e8 possibile affermare che solo il provvedimento degli antenati di concedere al popolo la magistratura del tribunato, attraverso un \u201ccompromesso, per cui i pi\u00f9 umili potessero credere di essere agguagliati agli ottimati\u201d, permise allo Stato di raggiungere la tanto auspicata \"salus rei publicae\" dal momento che la plebe non suscitava \u201cpi\u00f9 pericolose lotte per i suoi diritti\u201d.\nLe argomentazioni di Cicerone dettate da un lucido realismo politico non persuadono tuttavia i compagni Quinto e Attico che sembrano perseverare nelle loro posizioni conservatrici, come riferiscono di comune accordo Dyck e Narducci definendoli rispettivamente, il primo come \"extreme optimates\", il secondo come \u201caccaniti ottimati\u201d.\nUn conservatorismo, quello espresso da Quinto ed Attico, che spesso e volentieri si scontra con la \"moderate line\", o meglio, con il \u201cmoderatismo\u201d di Cicerone.\nTuttavia \u00e8 interessante constatare che tale conservatorismo si esprime, sebbene in forma diversa, anche nello stesso Cicerone in due aspetti fondamentali: da un lato nella centralit\u00e0 che egli attribuisce al senato e ai suoi decreti (leg. 3,27), dall'altro nella dipendenza politica e morale del popolo dalla sua classe dirigente (\"leg\". 3,27).\nMARCO \u2012 (\u2026) Se il senato \u00e8 arbitro delle pubbliche decisioni, se tutti sostengono quanto egli abbia stabilito, e se le altre classi accettano che lo Stato sia governato dal consiglio di questa classe di ottimati, \u00e8 possibile con il contemperamento dei diritti, risiedendo il potere nel popolo e l'autorit\u00e0 nel senato, conservare lo Stato in condizioni di equilibrio e di concordia (\u2026).\nQUINTO \u2012 Davvero magnifica, questa legge, fratello (\u2026).\n\"MARCUS \u2012 (\u2026) Si senatus dominus sit publici consilii, quodque is creverit, defendant omnes, et, si ordines reliqui principis ordinis consilio rem publicam gubernari velint, possit ex temperatione iuris, cum potestas in populo, auctoritas in senatu sit, teneri ille moderatus et concors civitatis status (\u2026).\"\n\"QUINTUS \u2012 Praeclara vero, frater, ista lex (\u2026).\"\n(Ferrero L., Zorzetti N., M. Tullio Cicerone, Opere politiche e filosofiche, UTET, Torino, 2009, vol. I., cit., pp.\u00a0553\u2013555).\nLa dipendenza del popolo dalla classe degli ottimati, fu rafforzata ulteriormente dalle quattro \"leges tabellariae Gabinia\" (139 a.C.), \"Cassia\" (137 a.C.), \"Papiria\" (131 a.C.) e \"Caelia\" (107 a.C.) per le quali veniva garantito al popolo di conservare il voto segreto su scheda (leg. 3,38-39) onde evitare di incorrere in brogli elettorali.\nInoltre per garantire che durante le operazioni di voto non s'infiltrassero estranei, Gaio Mario, durante il suo tribunato del 119 a.C., propose la \"lex\" \"Maria\" affinch\u00e9 i \u201cponti\u201d, \"pontes\", (\u201cpassaggi o corridoi attraverso i quali i cittadini delle centurie sfilavano individualmente ricevendo la scheda con cui procedere alla votazione\u201d), \u201cfossero di limitatissima larghezza\u201d.\nPer quanto concerne la proposta di legge di conservare il voto segreto su scheda (\"leg\". 3,39), il pensiero di Cicerone si attesta su posizioni, per certi aspetti, conservatrici poich\u00e9 consente che il popolo romano riceva la scheda (\"tabellam\") \u201c\"quasi vindicem libertatis\"\u201d (come garanzia di libert\u00e0), purch\u00e9 \u201c\"haec optimo cuique et gravissimo civi ostendatur ultroque offeratur\"\u201d (questa scheda potesse essere esibita e per giunta mostrata a coloro che tra i cittadini fossero stati migliori e pi\u00f9 seri).\nIn definitiva su tale argomento Cicerone e Quinto sembrano concepire opinioni diverse.\nInfatti, se da una parte Cicerone ritiene che attraverso le \"leges tabellariae\" si possano prevenire i brogli elettorali cos\u00ec come \u201csi largisce l'apparenza della libert\u00e0, si mantiene il prestigio dei nobili e si elimina una causa di contese\u201d, Quinto ribadisce che sarebbe stato auspicabile privare i potenti della possibilit\u00e0 di comprare voti per adempiere a scopi disonesti anzich\u00e9 \u201coffrire al popolo un nascondiglio, nel quale mentre i galantuomini sono all'oscuro del pensiero di ciascuno di loro, con la scheda esso nasconde un voto biasimevole\u201d(\"leg\". 3,37).\nIn ultima analisi Dyck intravede a latere delle divergenti opinioni espresse da Quinto, Attico e Cicerone, una sottile comunit\u00e0 di intenti nel raggiungimento dell'ideale politico della \"concordia ordinum\", egli infatti ipotizza cautamente che \"Quintus of the dialogue is not alone, for Atticus, too, takes the optimate line on ballot laws. This fact, the lack of a resolution, and the length at which these issues are discussed suggests that the point is not to discredit the optimate position but to win over optimate sentiments (in the interests, presumably, of the concordia ordinum)\".\nInterpretando alla lettera le parole di Dyck si approda all'ipotesi secondo cui Quinto non \u00e8 solo, poich\u00e9 anche Attico, assume la linea ottimate (\"optimate position\") sulla legge del voto segreto (\"leg\". 3,37). Pertanto, la mancanza di una soluzione e il lungo periodo di tempo nel quale si discussero questi problemi suggerisce che l'obiettivo principale non \u00e8 quello di screditare la posizione degli ottimati (\"optimate position\") ma di convincere l'opinione, il pensiero degli ottimati (\"optimate sentiments\"), presumibilmente nell'interesse di pervenire ad un'intesa comune fondata sulla \"concordia ordinum\" (\"leg\". 3.33-39).\nRiferimenti politici, filosofici e religiosi.\nIl sistema politico.\nNell'opera \"Le leggi\" Cicerone si appresta ad illustrare nel dettaglio l'ordinamento normativo di quello stato, la cui perfezione aveva celebrato nel \"De re publica\". L'Arpinate avvert\u00ec, nel momento storico che lo vide impegnato nella composizione del \"De legibus\" (52-51 a.C.), l'esigenza di delineare concretamente la via da seguire per ripristinare in tutta la sua autorevolezza lo Stato Romano: \u00e8 immediato, quindi, il riferimento alla costituzione politica dei padri, la quale , seppur con qualche appropriata modifica, pare essere l'unica soluzione alla crisi. Un solido impianto legislativo, per\u00f2, \u00e8 in grado di sostenere uno stato solo nel caso in cui tutti i cittadini siano onesti e rispettosi delle leggi. A tal proposito, in uno stile che pu\u00f2 essere definito platonico, l'Arpinate interpone, all'esposizione delle norme da seguire, dei proemi \u201catti a convincere i cittadini di volere docilmente e con devozione obbedire ai magistrati; la legge da sola non potrebbe riuscire a distogliere i destinatari dal mal fare\u201d.\nBasato sulla \"concordia ordinum\", l'ordinamento propugnato nel \"De legibus\" si fonda sull'integrazione piena dei tre pi\u00f9 importanti nuclei di potere a Roma: l'ordine senatorio, portavoce della classe politica degli ottimati, i tribuni della plebe, rappresentanti del potere del popolo e i consoli, espressione del potere sovrano.\nUn simile ordinamento sarebbe il risultato di una naturale evoluzione storico-dialettica, necessaria al raggiungimento dell'equilibrio sociale. Infatti, nel momento in cui a Roma si ritenne indispensabile l'abbattimento del regime monarchico \u0336 ormai percepito come una tirannia \u0336 \"l'imperium\" fu affidato ad un nuovo potere sovrano, quello consolare. I consoli stessi, per\u00f2, avrebbero rappresentato una forma di governo assoluto, se non fosse stato istituito un altro organo in grado di controbilanciare il loro potere: infatti, nel 494 a.C., circa 15 anni dopo la fondazione della Repubblica, fu istituito il tribunato della plebe. A garanzia del corretto funzionamento di questo sistema governativo vi era il Senato, che aveva il compito di consigliare i magistrati nell'espletamento delle loro funzioni.\nTuttavia, i continui disordini e attriti che caratterizzarono gli anni in cui visse Cicerone, portarono ad un graduale depotenziamento dell\"auctoritas\" senatoriale a favore di poteri individuali sempre pi\u00f9 forti, che raggiungeranno il culmine con la nascita del Principato . Ed \u00e8 proprio nella rottura degli antichi equilibri, conseguenza della degenerazione dei costumi, che il grande oratore individua le cause del deterioramento delle istituzioni repubblicane (\"De re Publica\" 5,2):\n\"MARCUS \u0336 Nostra vero aetas cum rem publicam sicut picturam accepisset egregiam, sed evanescentem vetustate, non modo eam coloribus isdem quibus fuerat renovare neglexit, sed ne id quidem curavit, ut formam saltem eius et extrema tamquam liniamenta servaret. Quid enim manet ex antiquis moribus, quibus ille dixit rem stare Romanam, quos ita oblivione obsoletos videmus, ut non modo non colantur, sed iam ignorentur?\"\nMARCO \u0336 \u201c(\u2026) Ma la nostra epoca pur avendo ricevuto uno Stato simile a un quadro dipinto con arte suprema, ma ormai sbiadito per effetto del tempo, non solo trascur\u00f2 di riportarlo ai suoi primitivi colori, ma non si preoccup\u00f2 neppure di conservarne almeno la forma e le linee di contorno. Cosa rimane infatti degli antichi costumi, su cui, come Ennio disse, si reggeva lo stato romano? Questi vediamo cos\u00ec sepolti nell'oblio, che non solo non vengono osservati, ma ormai ignorati\u201d.\n(Nenci F., \"Cicerone, La Repubblica\", ed. BUR, Milano, 2008, pp.\u00a0530\u2013531).\nCicerone si rendeva ben conto della gravit\u00e0 della situazione e del fatto che, per ripristinare quantomeno i margini di quel disegno perfetto che era stata un tempo la Repubblica romana, fosse necessario abbracciare una via riformista (\"Epistulae ad familiares\" 1,9,21):\n\"MARCUS \u0336 (\u2026)sed, ut in navigando tempestati obsequi artis est, etiamsi portum tenere non queas, cum vero id possis mutata velificatione assequi, stultum est eum tenere cum periculo cursum, quem ceperis, potius quam eo commutato quo velis tamen pervenire, sic, cum omnibus nobis in administranda re publica propositum esse debeat id, quod a me saepissime dictum est, cum dignitate otium, non idem semper dicere, sed idem semper spectare debemus(\u2026).\"\nMARCO \u0336 (\u2026)Ma come nel mare \u00e8 saggezza l'andare a' versi del vento, comech\u00e9 tu non possa entrare nel porto, qualora poi tu lo possa entrarci, cangiando il maneggio delle vele, \u00e8 pazza cosa a voler con pericolo continuare il corso gi\u00e0 preso, piuttosto che, mutatolo, arrivare tuttavia al destinato fine: cos\u00ec dovendo tutti noi (come spessissime volte ho detto) nella Repubblica mirare a questo, di servar la pace con dignit\u00e0, non dobbiamo gi\u00e0 aver sempre lo stesso dire, ma il medesimo intendimento.\n(Cesari A., \"Lettere di M.T. Cicerone volgarizzate e disposte secondo l'ordine de' tempi\", Napoli, Ed. Dai Torchi del Tramater, 1829, pp.\u00a090\u201391).\nDunque, secondo l'Arpinate, se l'idea di Repubblica rimane e continua ad essere perseguita dalla classe dirigente, quella che lui definisce con il termine \u201c\"commutatio\"\u201d non pu\u00f2 che avere esito positivo.\nAffinch\u00e9 avvenga ci\u00f2 \u00e8 prima di tutto necessaria una rifondazione etica dello stato; la quale dovr\u00e0 partire dai \"pr\u00ecncipes\": se \u00e8 vero che la \"civitas\" \u201c\u00e8 generalmente contaminata dalle passioni e dai vizi degli ottimati - \u00e8 vero anche che - essa viene risanata e corretta dalle loro virt\u00f9\u201d(\"leg\". 3,30). Come gli adulti, quindi, devono rappresentare un esempio per i pi\u00f9 piccoli, allo stesso modo la classe dirigente deve essere fonte di ispirazione e guida per il popolo.\nL'esposizione del pensiero politico di fondo dell'autore \u00e8, inoltre, accompagnata da numerosi interventi e commenti in merito a questioni contingenti:\n\u2022 In primo luogo, l'Oratore arpinate ribadisce l'importanza dell'abolizione dei \"privilegia\", (\"leg\". 3, 44).\nIn questo passo \u00e8 possibile riscontrare un riferimento alle vicende personali di Cicerone, che nel 58 a.C. l'avevano visto sventurato bersaglio di una legge \"ad personam\".\n\u2022 In secondo luogo, viene proposta l'abolizione della \"legatio libera\", ossia dell'assegnazione di un incarico diplomatico ad un senatore, con l'unico fine di consentire a questi di curare i propri interessi nelle province. Cicerone ne aveva gi\u00e0 proposta l'abolizione durante il suo consolato, ma ottenne solo una riduzione dell'incarico, precedentemente senza una fissa scadenza, a un anno (\"leg\". 3,18):\n\"MARCUS \u0336 (\u2026)nihil esse turpis quam est quemquem legari nisi rei publicae causa. Omitto, quem ad modum isti se gerant atque gesserint, qui legatione hereditatis aut syngraphas suas persequuntur\u2026\u201d\"\nMARCO \u0336 (\u2026) nulla \u00e8 pi\u00f9 vergognoso che farsi mandare in missione se non per pubblica utilit\u00e0. Tralascio di ricordare come si comportino e si siano comportati coloro che si servono di un incarico per tenere dietro alle loro eredit\u00e0 od ai loro crediti (\u2026)\u201d\n(Ferrero L., Zorzetti N., \"M. Tullio Cicerone. Opere politiche e filosofiche\", Vol. I Lo Stato, Le leggi, cit. p. 545).\n\u2022 In terzo luogo, \u00e8 interessante notare che nella parte finale del III libro del \"De legibus\" (leg. 3,7), Cicerone propone di rivalutare punto per punto la posizione ed il ruolo dei \"censores\" all'interno dell'apparato istituzionale romano.\nIl sistema filosofico.\nRispondendo agli interrogativi di Attico e del fratello Quinto propensi ad esaminare l'origine delle istituzioni giuridiche e civili del popolo romano, Cicerone ricorre, nel corso della conversazione, ad un'ampia ed organica riflessione filosofica frutto di continui rimandi alla speculazione stoica e platonica (in opposizione a quella epicurea) e alla tradizione giuridico-politica romana (\"leg\". 1,17).\n\"MARCUS \u0336 Natura enim iuris explicanda nobis est eaque ab hominis repetanda natura, considerandae laeges, quibus civitates regi debeant, tum haec tractanda, quae conposita sunt et discripta iura et iussa populorum, in quibus ne nostri quidem populi latebunt, quae vocantur, iura civilia\".\n(Ferrero L., Zorzetti N., M. Tullio Cicerone, \"Opere politiche e filosofiche, Vol. I Lo Stato, Le leggi, I doveri\", Torino, ed. UTET, 2009, p.\u00a0426).\nPer tali ragioni l'autore risale, per tutto il primo libro fino all'inizio del secondo, alle sorgenti del diritto ricercando nella filosofia il fondamento della \"iuris disciplinam\" (dottrina giuridica) spiegando pertanto come essa derivi dalla legge naturale, eterna e razionale che ha preceduto ogni legge scritta (\u2026), \"quae iubet ea, quae facienda sunt, prohibetque contraria\" (\"leg\".1,18). Tale legge naturale, infatti, costituisce di per s\u00e9 il criterio della scelta tra il bene e il male, tra il giusto e l'ingiusto (\"ea iuris atque iniuriae regula\"), in virt\u00f9 di questo essa \u00e8 dunque \"naturae vis\", e \"mens ratioque prudentis\".\nL'Arpinate sostiene inoltre che quella che lui definisce legge di natura abbia una duplice etimologia (\"leg\".1,19): quella greca, \u03bd\u03cc\u03bc\u03bf\u03db, derivante da \u03bd\u03ad\u03bc\u03b5\u03b9\u03bd secondo cui la legge assume il significato di equit\u00e0 (\"aequitatis\") cio\u00e8 la capacit\u00e0 di attribuire in modo equo a ciascuno il suo (\"suum cuique tribuere\"); e quella latina \"lex\", derivante da l\u00e8gere, da intendersi nell'accezione di \u201cscegliere\u201d o \u201cdiscernere\u201dda parte dell'uomo ci\u00f2 che \u00e8 retto e giusto, in una parola, ci\u00f2 che \u00e8 bene.\nPoich\u00e9 l'uomo \u00e8 stato generato dal sommo dio, un altro attributo con cui pu\u00f2 essere definita la legge di natura \u00e8 quello di \"summa lex\" quale emanazione della mente divina che governa il mondo. A tal proposito Cicerone dichiara in (\"leg\". 1,22): \"Quid est autem non dicam in homine, sed in omni caelo atque terra ratione divinius?\"\nDal momento che la ragione (\"ratione\") \u00e8 un attributo comune tanto alla divinit\u00e0 quanto all'uomo, essendo stato creato a sua immagine, essa costituisce il primo legame (\"prima societas\") tra dio e quest'ultimo, infatti l'uomo \u00e8 l'unico tra gli animali che abbia in s\u00e9 la capacit\u00e0 di apprendere e di ragionare secondo la \"recta ratione\" e perci\u00f2 dovr\u00e0 obbedire, in comune con gli d\u00e8i, anche a quella legge di cui la ragione ne costituisce l'essenza (\"leg\". 1,23).\nIl fatto che dio abbia donato agli esseri umani l'anima lo pone in una posizione di stretta parentela con il \"genus\" degli dei, precisa, infatti, Cicerone (\"leg\". 1,23-24): \"homines deorum agnatione et gente teneantur(\u2026) ex quo vere vel agnatio nobis cum caelestibus vel genus vel stirps appellari potest\".\nA tale concezione divina e universale dell'origine dell'uomo consegue che il genere umano \u00e8 nato per la giustizia (\"nos ad iustitiam esse natos\") e che il diritto non \u00e8 stato istituito per una convenzione (\"opinione\") ma dalla natura stessa.\nPer tale ragione, tutti gli uomini sarebbero indistintamente partecipi del diritto rendendolo comune gli uni agli altri, tuttavia aggiunge Cicerone (\"leg\". 1,29): \"Quodsi depravatio consuetudinum, si opinionum vanitas non imbecillitatem animorum torqueret et flecteret, quocumque coepisset, sui nemo ipse tam similis esset, quam omnes essent omnium.\" Pertanto, se la corruzione derivante dal cattivo costume (\"mala consuetudo\") pu\u00f2 indurre gli uomini ad estinguere le scintille (\"igniculi\") di ragione concesse dalla natura contribuendo a consolidarvi in loro luogo i vizi contrari (\"vitia contraria\"), il rimedio non potr\u00e0 che essere il seguente: \"quod recte vivendi ratio meliores efficit\" e cio\u00e8 che solo una vita ispirata ai precetti della giustizia \u00e8 in grado di rendere gli uomini migliori conducendoli alla perfetta virt\u00f9.\nTale concezione evidenzia la necessit\u00e0 da parte dell'autore di fornire una solida componente etica al ius permettendogli successivamente di innestare su di esso l'articolato discorso intorno alle leggi; ci\u00f2 si avverte chiaramente in (\"leg\".1,37) dove Cicerone rivela ad Attico quale sia il fine ultimo della loro conversazione:\n\"MARCUS \u0336 (\u2026) sed iter huius sermonis quod sit, vides: ad res publicas firmandas et ad stabiliendas vires sanandos &lt;que&gt; populos omnis nostra pergit oratio\".\n(Ferrero L., Zorzetti N., \"M. Tullio Cicerone. Opere politiche e filosofiche, Vol. I Lo Stato, Le leggi, I doveri\", Torino, ed. UTET, 2009, p.\u00a0442).\nNel corso di questa ricerca di salde basi etico-filosofiche alle quali ricorre al fine di fondare la sua concezione di diritto di natura, Cicerone menziona le correnti filosofiche degli epicurei e degli scettici connotandole negativamente sia dal punto di vista etico che da quello politico.\nPoich\u00e9 infatti, gli epicurei sono da un lato \"corpori deservantes\", dall'altro (\"omnia\") \"voluptatibus et doloribus ponderantes\" dovrebbero, secondo l'Autore, trarsi in disparte \"ab omni societate rei publicae\" dal momento che, alla ricerca del loro utile individuale, si tengono per libera scelta lontani dalla politica (\"leg\". 1,39) in forte antitesi con una concezione, quale quella ciceroniana, che reputa la partecipazione e la comunione del diritto come fondativa della natura umana.\nAllo stesso modo lo scrittore latino auspica che l'Accademia di Pitane e di Carneade possano rimanere in silenzio rinunciando di fatto ad ogni discussione fruttuosa sul diritto e sull'ordine morale e politico giacch\u00e9 la loro impostazione scettica (che muovendo dalla sfiducia nella capacit\u00e0 conoscitiva dei sensi riteneva come unico criterio valido quello della probabilit\u00e0), avrebbe esercitato una funzione \u201cperturbatrice\u201d (\"perturbatricem\") nei confronti della concezione della natura razionale ed universale del diritto da lui approntata.\nIn quest' ottica il discorso di Cicerone tende a ribadire che la natura umana \u00e8 universale cos\u00ec come la ragione. Ne consegue dunque che la conoscenza razionale non pu\u00f2 essere fallace cos\u00ec come la natura del diritto.\nA fronte di una teoria del diritto cos\u00ec organicamente concepita \u00e8 possibile che Cicerone alluda, nel corso della sua dissertazione all'interno del primo libro, ad una concreta contrapposizione tra diritto di natura, \"iure naturae\", e diritto positivo, \"iure populi\" ? In che misura Cicerone tende ad eliminare o a favorire questo plausibile dualismo?\nPer rispondere a tale quesito \u00e8 per prima cosa necessario circoscrivere e specificare l'origine del diritto di natura quale emerge dall'analisi di alcuni passi del dialogo preso in esame.\nIl diritto di natura \u00e8 uno solo ed \u00e8 dettato dalla legge divina, eterna ed universale che \u00e8 anche ragione e scaturisce direttamente dalla natura umana: una concezione cos\u00ec assoluta e ontologica del diritto naturale basata su tre elementi fondamentali dio, ragione e natura potrebbe portare di per s\u00e9 ad escludere la possibilit\u00e0 o quanto meno la validit\u00e0 di una legislazione positiva all'interno del sistema di pensiero ciceroniano.\nDall'analisi di alcuni passi, in particolare (\"leg\".1,43-45), si ricava l'impressione di una certa diffidenza dell'autore, in accordo con il valore assoluto da lui conferito al diritto naturale, in merito all'eventualit\u00e0 che gli uomini possano formare un vero e proprio diritto positivo:\n\"MARCUS \u0335\u0335\u0335 Quodsi iustitia est obtemperatio scriptis legibus institutisque populorum, et si, (\u2026), utilitate omnia metienda sunt, negleget leges easque perrumpet, si poterit, is, qui sibi eam rem fructuosam putabit fore.\"\n\"Quodsi populorum iussis, si principum decretis, si sententiis iudicum iura constituerentur, ius esset latrocinari, ius adulterare, ius testamenta falsa supponere, si haec suffragiis aut scitis multitudinis probarentur\".\n(Ferrero L., Zorzetti N., M. Tullio Cicerone. Opere politiche e filosofiche, Vol. I Lo Stato, Le leggi, I doveri, ed. UTET, Torino, 2009, p.\u00a0446-448).\nL'Autore in questo passo esprime con chiarezza che qualora il fondamento del diritto risiedesse negli \"iussa et vetita populorum\", nei \"decreta principum\", o nelle \"sententiae iudicum\", ossia nell\"utilitas\" particolare e contingente, si potrebbe rendere lecita qualunque azione turpe.\nPertanto, il fondamento del diritto, deve risiedere nella natura, in particolare nella natura divina e razionale comune agli uomini e agli dei e non nelle mutevoli opinioni dei mortali (scettici) n\u00e9 tantomeno nel piacere (epicurei).\nDal momento che , prosegue Cicerone, ci\u00f2 che \u00e8 giusto e onesto deve dunque essere perseguito e praticato per il suo proprio valore non per fini esterni (\"bonum non est opinionibus, sed natura\") si deve ricercare ed onorare tanto il diritto quanto la giustizia di per s\u00e9 stessi e non in vista di un \"praemium\", di una ricompensa: \"per se igitur ius est expetendum et colendum; quod si ius; etiam iustitia; sin ea, reliquae quoque virtutes per se colendae sunt (\u2026) ergo item iustitia nihil expetit praemii\".\nAllo stesso modo se la \"virtus\" fosse perseguita non per il suo valore intrinseco ma per un \"praemium\" sarebbe preferibile definirla a buon diritto \"malitia\" (scaltrezza).\nLa giustizia non \u00e8 dunque soggetta, cos\u00ec come la virt\u00f9 e il diritto di natura, a valutazioni utilitarie essa deve essere piuttosto intesa come l'amicizia poich\u00e9 entrambe andrebbero ricercate per il loro valore assoluto (\"leg\". 1,49).\n\u00c8 interessante notare come tale concezione sia estesa dall'Arpinate ad altre qualit\u00e0 dell'animo che dovrebbero contribuire a caratterizzare il \"vir bonus\" romano (\"leg\". 1,50): \"la modestia\", la \"temperantia\", la \"continentia\", la \"verecundia\", il \"pudor\", la \"pudicitia\" le quali vengono in seguito contrapposte ad altrettanti vitia: l\"avaritia\", la \"libido\", la \"timiditas\", la \"tarditate\" e la \"stultitia\" (\"leg\".1,51)\nL'Autore conclude il discorso invitando gli interlocutori a riflettere sull'eternit\u00e0 e sull'universalit\u00e0 della virtus quale controaltare della pecunia, degli \"honores\", della \"forma\", della \"valetudo\" e della \"voluptas\" beni in definitiva precari che andrebbero in nome della virt\u00f9 stessa disprezzati e respinti (\"leg\". 1,52).\nSi potrebbe dunque supporre che Cicerone alludesse alle condizioni del suo tempo, in cui i cattivi costumi (\"mala consuetudo\") avevano eroso dall'interno gli organi di governo e di legislazione, lasciando talvolta intravedere, nel corso della sua dissertazione filosofica, lo scontento e lo sconforto per le condizioni politiche presenti.\nIn definitiva, in risposta al quesito iniziale, la contrapposizione tra \"iure naturae\" e \"iure populi\" potrebbe essere composta prendendo in esame la concezione espressa dallo scrittore latino ad Attico nella parte conclusiva del III libro (\"leg\". 3, 48-49) come segue:\n\"ATTICUS \u0336 Quid? De iure populi Romani, quem ad modum instituisti, dicendum nihil putas?\"\n\"MARCUS \u0336 Faciam breviter, si consequi potuero; (\u2026) nos autem de iure naturae cogitare per nos atque dicere debemus, de iure populi Romani quae relicta sunt et tradita\" .\"\"\n(Ferrero L., Zorzetti N., M. Tullio Cicerone. Opere politiche e filosofiche, Vol. I Lo Stato, Le leggi, I doveri, ed. UTET, Torino, 2009, p.\u00a0570-571).\nUna possibile risposta all'interrogativo iniziale pu\u00f2 dunque essere rintracciata solo alla fine del III libro. Dal passo (\"leg\". 3,49) si ricava infatti l'impressione che l'Autore non dichiari l'assoluta negazione che i popoli possano fare leggi cos\u00ec come poteva sembrare da quanto precedentemente affermato in (\"leg\".1,43-45).\nQuesta constatazione emerge dalla risposta che Cicerone fornisce ad Attico in cui ribadisce che lo spirito della sua trattazione \u00e8 improntato a sviluppare una riflessione intorno alle leggi in accordo alla sua concezione di \"ius naturae\" (cio\u00e8 alla luce della filosofia e della tradizione romana), al contrario, in merito allo \"ius populi\", pu\u00f2 essere sviluppata solo una esposizione oggettiva poich\u00e9 \u00e8 possibile discorrerne solo in base alla tradizione e alla dottrina (\"quae relicta sunt et tradita\").\nVerso la fine del I libro ha luogo una serrata conversazione filosofica tra Cicerone Quinto ed Attico intorno ai termini prettamente etici di \"summum bonum\" e di \"summum malum\" (\"leg\". 53-57), sulla quale divergevano i sostenitori dell'antica Accademia (platonici) e Zenone (stoici).\nPassando in rassegna le varie posizioni filosofiche sull'argomento, l'autore afferma che in realt\u00e0 la polemica tra il sommo bene e il sommo male pu\u00f2 essere composta poich\u00e9 originatasi da una divergenza non di pensiero ma di parole.\nA tal proposito, infatti, mentre gli antichi Accademici (platonici) consideravano \u201csommo bene\u201d tutto ci\u00f2 che \u00e8 secondo natura e da cui si ricavava giovamento per la vita, Zenone riteneva, similmente a questi, che l'unico bene fosse costituito solo da ci\u00f2 che era onesto, definendo come disonesto ci\u00f2 che non lo era.\nNe consegue che l'origine dell'errore pu\u00f2 essere rintracciata, secondo quanto sostenuto da Cicerone, nella diversa terminologia con cui Zenone definiva, da un lato, \u201cvantaggi\u201d la salute e la bellezza, dall'altro, \u201csvantaggi\u201d la povert\u00e0, l'infermit\u00e0 e il dolore, in luogo rispettivamente di \u201cbeni\u201d e di \u201cmali\u201d secondo l'uso platonico.\nIn conclusione, sembrerebbe che Cicerone, avendo pi\u00f9 volte affermato (in questo caso per bocca di Quinto) il principio secondo cui la \"virtus\" sia la natura stessa portata al massimo della sua perfezione, propenda per una concezione in cui il sommo bene consista essenzialmente nel \"vivere ex natura\" (\"leg\". 1,56),\u00abvivere secondo natura\u00bb condurre cio\u00e8 una vita moderata e in tutto conforme alla virt\u00f9 (\"id est vita modica et apta virtute perfrui\") ovvero \"naturam sequi et eius quasi lege vivere\", seguire la natura e vivere come sotto la sua legge.\nPertanto, essendo la legge \"recta ratio\", in quanto dottrina del discernimento del retto e virtuoso, essa deriva direttamente dalla scienza del \"vivere ex natura\" (secondo natura) che a sua volta \u00e8 connaturata e racchiusa nel concetto di sommo bene.\nPer tali ragioni, la legge si configura come un aspetto di quella che Cicerone definisce \"sapientia\" (\"mater omnium bonarum rerum\") dal cui amore trasse la sua denominazione in greco la \"philosophia\" concessa dagli d\u00e8i alla vita umana (\"leg\".1, 58).\nDopo aver chiarito tale passaggio, l'Autore passa a definire e circoscrivere il significato del termine \"philosophia\" riconoscendone l'importanza come \"sapientia\", in quanto strumento essenziale che offre all'uomo la possibilit\u00e0 di conoscere s\u00e9 stesso come prescritto dal dio di Delfi, Apollo, nell'antica iscrizione presente sul frontone del suo santuario: chi infatti perviene alla piena conoscenza di s\u00e9, sar\u00e0 consapevole di possedere al proprio interno qualcosa di divino in lui consacrato (\"leg\". 1, 59).\n\u00c8 degno di nota come nella parte conclusiva del I libro (\"leg\".1,59-62) Cicerone esprime in maniera articolata un vero e proprio elogio della filosofia intesa nella sua accezione pi\u00f9 ampia.\nQuali sono dunque, secondo l'autore, le condizioni fondamentali affinch\u00e9 l'animo umano possa acquisire una vera percezione di s\u00e9 tramite il costante esercizio della \"sapientia\" ovvero della filosofia?\nPer fornire una risposta esaustiva a tale interrogativo si rende necessario elencare brevemente i quattro presupposti che, per l'Arpinate, costituiscono la base di partenza per l'elevazione dell'animo verso una sfera pi\u00f9 pura (\"leg\". 1,60).\nPer prima cosa l'uomo \u00e8 tenuto ad affrancarsi dal misurare ogni cosa secondo il piacere e il dolore, a seguire dovr\u00e0 stabilire con i suoi simili un rapporto sociale fondato sulla \"societas caritatis\" considerando, a tale scopo, tutti gli uomini \"natura coniunctos\", \u00abcongiunti per natura\u00bb, in terzo luogo l'individuo sar\u00e0 chiamato ad agire sempre nel pieno rispetto degli d\u00e8i nell'ambito di una pura concezione religiosa, ed infine dovr\u00e0 perfezionare la dottrina del discernere tra l'onesto e il turpe ossia la \"prudentia\", che altro non \u00e8 che il grado massimo della \"sapientia\" di cui la \"lex\" costituisce un aspetto.\nSolo dopo aver soddisfatto questi quattro presupposti, l'uomo potr\u00e0 essere in grado di acquisire un quadro pi\u00f9 saldo ed ampio riguardo alla propria esistenza tale da permettergli infine di volgere lo sguardo al di l\u00e0 dell'angusta cerchia cittadina in cui \u00e8 vissuto percependo e riconoscendo s\u00e9 stesso come \"cives totius mundi quasi unius urbis\".\nL'uomo potr\u00e0 pertanto pervenire a tale livello conoscitivo solo dopo aver maturato la consapevolezza di essere accomunato agli altri non solo in virt\u00f9 del legami di uguaglianza stabiliti dalla \"societas\" \"caritatis\" ma soprattutto nel sentirsi parte di un unico grande destino.\nIn definitiva, attraverso questo percorso di ascesi etico-filosofica, di continua ricerca e conoscenza profonda del proprio s\u00e9, l'animo umano scoprendo l'essenza divina che in lui \u00e8 compresente, impara a dare il giusto valore alle cose (\"leg\".1,61), inducendolo alla coscienza che egli \u00e8 nato \"ad civilem societatem\".\nDa questo punto di vista l'uomo scopre progressivamente di essere chiamato ad una missione sociale al fine di preservare e difendere quella stessa \"civilem societatem\" con diversi strumenti: primo tra tutti l'arte oratoria la quale, \"regat populos et stabiliat leges\" (governa i popoli e stabilisce le leggi), guida cio\u00e8 il popolo verso il bene e la virt\u00f9, capisaldi etici di quella dottrina del \u201cdiscernimento\u201d che, in ultima analisi, fa della \"lex\" la \"recta\" \"ratio\".\nD'altronde quanto affermato in (\"leg\". 1,62) \u00e8 ribadito anche all'inizio del II libro (\"leg\". 2,11) dove Cicerone afferma che l'intrinseca finalit\u00e0 delle leggi si traduce nella salvezza, nella pace e felicit\u00e0 dei cittadini e nell'incolumit\u00e0 delle \"civitates\" come segue:\n\"MARCUS \u2012 Omnem enim legem, quae quidem recte lex appellari possit, esse laudabilem quibusdam tali bus argumentis docent: constat profecto ad salutem civium civitatumque incolumitatem vitamque hominum quietam et beatam inventas esse leges (\u2026), quaeque ita conposita sanctaque essent, eas leges vide licet nominarent. Ex quo intellegi par est eos, qui perniciosa et iniusta populis iussa descripserint, quom contra fecerint quam polliciti professique sint, quidvis potius tulisse quam leges, ut perspicuum esse possit in ipso nomine legis interpretando inesse vim et sententiam iusti et veri legendi.\"\nMARCO \u2012 Ogni legge, che veramente si possa chiamare legge, \u00e8 degna di lode: si sa che le leggi furono ritrovate per la salvezza dei cittadini e l'incolumit\u00e0 degli Stati e per la pace e la felicit\u00e0 della vita umana, e che quelli, che per primi stabilirono siffatte norme (\u2026), chiamarono leggi tutte le norme a tal fine composte e promulgate. Dal che si pu\u00f2 capire, che coloro che per contro prescrissero ai loro popoli ordini dannosi ed ingiusti, avendo fatto il contrario di quanto avevano promesso e dichiarato, promulgarono qualsivoglia cosa, ma non delle leggi, sicch\u00e9 \u00e8 chiaro che nella stessa interpretazione del nome di legge \u00e8 insita la sostanza ed il concetto della scelta del giusto e del vero\n(Ferrero L., Zorzetti N., M. Tullio Cicerone. Opere politiche e filosofiche, Vol. I Lo Stato, Le leggi, I doveri, ed. UTET, Torino, 2009, p.\u00a0476-477).\n\u00c8 questa la missione sociale che Cicerone ascrive alla responsabilit\u00e0 morale del \"civis\" in quanto chiamato \"ad civilem societatem\" poich\u00e9, in definitiva, una \"civitas\" senza legge \u00e8 da considerarsi come non esistente (\"leg\". 2,12):\n\"MARCUS \u0336 Lege autem carens civitas estne ob \u02c2id&gt; ipsum habenda nullo loco? (\u2026). Necesse est igitur legem haberi in rebus optimis.\"\nMARCO \u0336 Ed uno Stato che manchi di legge non \u00e8 forse per ci\u00f2 stesso da considerarsi come non esistente? (\u2026). Adunque la legge deve essere considerata tra le cose migliori.\n(Ferrero L., Zorzetti N., M. Tullio Cicerone. Opere politiche e filosofiche, Vol. I Lo Stato, Le leggi, I doveri, ed. UTET, Torino, 2009, p.\u00a0476-477).\nIl sistema religioso.\nAll'interno del II libro del \"De legibus\" il tema dell'origine divina della \"lex\" viene ripreso e maggiormente ampliato dall'autore allo scopo di sottolineare la convinzione che i cittadini di una \"civitas\" debbano possedere una salda coscienza normativa che abbia una duplice valenza: civile e religiosa.\nPer ottemperare a tale scopo nel II libro Cicerone richiama alla memoria del fratello Quinto e dell'amico Attico le sagge disposizioni dell XII Tavole (\"duodecim tabularum leges\") contenenti norme di diritto privato e di diritto pubblico ponendo l'accento sulla funzione delle norme religiose emanate dagli dei (\"leg\". 2,18-69).\nCicerone ritiene infatti che la religione degli antichi sia la migliore per due motivi: da un lato poich\u00e9 le istituzioni antiche sembrano ispirate e derivate da dio stesso, dall'altro perch\u00e9 le antiche istituzioni erano conformi a natura.\nPoich\u00e9 la religione dei tempi presenti \u00e8 ben lungi dall'essere del tutto simile a quella delle origini, prosegue l'autore, \u00e8 opportuno riproporre all'attenzione dei cittadini lo spirito, l'essenza e l'autorit\u00e0 della religione antica e delle sue istituzioni.\nLa rievocazione delle norme relative alla religiosit\u00e0 arcaica, al culto e ai riti (\"leg\". 2,27;40-41) ad esse connesse (andati con il tempo in dimenticanza) cos\u00ec come degli istituti dell'augurato e della divinazione (\"leg\". 2,31-33), si inquadra in ultima analisi con la \u201cfunzione di tutela della pubblica moralit\u00e0 conferita alla religione\u201d che, unitamente all'esercizio della politica e della filosofia, diventa lo strumento privilegiato con cui Cicerone si propone di rinnovare moralmente la civitas e la classe dirigente romana del suo tempo plasmandola intorno ad un insieme di nuovi valori ma al contempo ben radicati nelle tradizioni di Roma antica.\nLinguaggio e stile.\nIl \"De legibus\" combina due principali modelli stilistici, quello del dialogo tra i protagonisti e quello che emerge dalla lettura delle leggi stesse. Vi sono inoltre ulteriori suddivisioni: la conversazione riguardante il paesaggio arpinate che fa da cornice al dialogo; l'esposizione della dottrina sul diritto naturale; la spiegazione e la giustificazione delle leggi, per la maggior parte esposte con uno tono pacato che talvolta, specie nei momenti in cui si discute delle attivit\u00e0 di Publio Clodio Pulcro, raggiunge una certa carica emozionale come nel passo (\"leg\". 2,36) a proposito dei riti in onore di Cerere con riferimento allo scandalo della Bona Dea che coinvolse Clodio, e (\"leg\". 2,42) quando l'autore rivela alcune particolarit\u00e0 sulla morte di questo personaggio storico:\n\"MARCUS \u0336 Qua licentia Romae data quidnam egisset ille, qui in sacrificium cogitatam libidinem intulit, quo ne inprudentiam quidem oculorum adici fas fuit?\"\n(Ferrero L., Zorzetti N., M. Tullio Cicerone. Opere politiche e filosofiche, Vol. I Lo Stato, Le leggi, cit. p.\u00a0500).\nInserite nel testo vi sono anche numerose citazioni di Platone e Senofonte (\"leg\". 2.45, 56, 67-68).\nIl \"De legibus\" si presenta come un'opera complessa e articolata all'interno della quale \u00e8 possibile individuare molteplici forme lessicali e costruzioni sintattiche particolari. La morfologia arcaizzante, ad esempio, \u00e8 tipica dell'esposizione delle leggi, dove troviamo un'abbondanza di imperativi \u201cfuturi\u201d, alcuni pseudo-arcaismi inventati da Cicerone o risultato di errori di trascrizione a opera degli amanuensi.\nA tal proposito Dyck osserva che: \"Cicero uses a form he elsewhere eschews in prose, namely the third-person plural perfect in \u2013ere, in imitation of the style of historians he is discussing (successere: 1, 6); and duellum appears, not only in his own laws but also to lend archaic color to the translation from Plato's Laws at 2, 45\" \nL'opera ciceroniana presenta, inoltre, evidenti neologismi, tutti apparsi per la prima volta nel medesimo trattato: \"coangusto\", \"commendatrix\", \"compositor\", \"conciliatrix\", \"deducta\" (utilizzato come sostantivo), \"diiudicatio\", \"effatum\" (utilizzato come sostantivo), \"emendatrix\", \"obtemperatio\", \"perturbatrix\", \"saepimentum\" e \"temperamentum\". I due participi che vengono sostantivati (\"deducta\", \"effatum\") mostrano la tolleranza di Cicerone per l'adattamento di termini tecnici derivati dalla sfera del diritto commerciale e religioso. Infine, ulteriori forme di neologismo sono rappresentate dai numerosi prestiti lessicali.\nTradizione manoscritta.\nIn epoca anteriore al IX secolo, doveva esistere un \"Corpus\", contenente varie opere filosofiche di Cicerone, nel quale erano riuniti i seguenti trattati: \"De natura deorum\", \"De\" \"divinazione\", \"Timaeus\", \"De fato\", \"Topica\", \"Paradoxa\", \"Lucullus\" e \"De legibus\". A seguito degli studi condotti sui manoscritti contenenti questi trattati, \u00e8 emerso che essi appartenevano alla medesima famiglia. Alla luce di questo, \u00e8 dunque possibile ipotizzare l'esistenza di un unico esemplare precedente ormai perduto, chiamato \u201carchetipo\u201d, dal quale sono poi scaturite copie successive.\nAll'archetipo, redatto probabilmente in minuscola carolina, sono riconducibili alcune imprecisioni e lacune trasmesse, in seguito, alle copie da esso derivate; in particolare il \"De\" \"legibus\" \u201crisulterebbe interessato dalla perdita di una sua non piccola parte a causa di una mutilazione del codice, di cui gli ultimi quaternioni sarebbero andati distrutti\u201d.\nPer ogni singola opera del \"corpus\" sono state condotte numerose ricerche al fine di delineare i manoscritti pi\u00f9 vicini al modello originale. In definitiva, per quanto concerne il \"De\" \"legibus\", \u00e8 stato individuato un gruppo composto da tre manoscritti tutti conservati nella biblioteca di Leida, in Olanda:\n\u00c8 interessante notare che i codici A e B contengono l'intero corpus di opere ciceroniane, mentre nel codice H compaiono solo il \"De natura deorum\", il \"De divinazione\" e il \"De\" \"legibus\". I testi presenti all'interno dei tre codici non sono sempre integri e presentano numerose correzioni, nelle quali i paleografi hanno individuato l'intervento di mani differenti.\nInfine, per maggiore chiarezza, va detto che i codici A, B e H sono databili ai secoli IX-X.\nL'ipotesi di una datazione pi\u00f9 tarda, tra l'XI e il XII secolo, avanzata dal filologo tedesco Johannes Vahlen, \u00e8 oggi ritenuta poco plausibile.\nL'edizione a stampa pi\u00f9 antica del \"De legibus\" si deve ad Aldo Manuzio, celeberrimo editore e tipografo del XV-XVI secolo, il quale pubblic\u00f2 l'opera ciceroniana \u201ca Milano nel 1498\u201d.\nTra gli altri autorevoli filologi e letterati che si sono dedicati allo studio dell'incompiuto trattato ciceroniano ricordiamo: \u201cAdrien Turn\u00e8be, Hugo Grotio, Theodor Mommsen, Johannes Vahlen e Richard Reitzenstein\u201d."}
{"id": "1086613", "revid": "2039709", "url": "https://it.wikipedia.org/wiki?curid=1086613", "title": "Risarcimento diretto", "text": "Il risarcimento diretto, nell'ambito diritto delle assicurazioni italiano, (talvolta indicato con la sigla CARD, Convenzione tra Assicuratori per il Risarcimento Diretto) \u00e8 la procedura di rimborso assicurativo che dal 1\u00ba febbraio 2007 in caso d'incidente stradale consente ai danneggiati non responsabili (o parzialmente non responsabili) di essere risarciti direttamente dal proprio assicuratore.\nIl decreto legislativo 7 settembre 2005, n. 209 concede a tutti gli assicurati di poter usufruire della procedura. Tuttavia \u00e8 di fatto possibile usufruirne solo quando si \u00e8 assicurati con una compagnia aderente alla CARD, che ha cio\u00e8 istituito uno specifico ufficio SARC (Servizio Aziendale Riferimento Convenzioni) per la gestione dei rapporti relativi alla CARD tra le compagnie consorziate. Tale ufficio gestisce anche i rapporti che discendono da altri accordi RCA, quali la Convenzione Terzi Trasportati e la convenzione per la gestione dei sinistri definiti \"catastrofici\".\nDifferenza con la CID (Convenzione indennizzo diretto).\nA differenza della precedente \"Convenzione indennizzo diretto\", la procedura di risarcimento diretto:\nEsclusioni.\nQuando si verifica qualcuna delle circostanze appena descritte, occorre naturalmente rivolgersi alla compagnia del civilmente responsabile (secondo la cosiddetta \"procedura tradizionale\", prevista dal cosiddetto \"Codice Delle Assicurazioni\" (DLGS 209/2005).\nLa speciale disciplina per il terzo trasportato.\nL'art. 141 del dlgs n. 209 del 7 settembre 2005 (\"codice delle assicurazioni private\"), a partire dal 1\u00ba marzo 2006, tutela in maniera particolare il terzo trasportato in un'auto al momento del sinistro.\nSecondo l'art. 141 il terzo trasportato dovr\u00e0 sempre essere risarcito dalla compagnia del vettore (cio\u00e8 la compagnia dell'auto in cui al momento dell'incidente il trasportato si trovava.\nA seconda della tipologia e della dinamica del sinistro, ovvero se il danno da lesione \u00e8 riferibile eziologicamente alla condotta del vettore o di un'altra vettura o struttura, la compagnia risarcente il danno si rivarr\u00e0 o sul danneggiante esterno, o sul vettore medesimo, in questo secondo caso attraverso l'aumento del malus.\nIn caso di mancato pagamento delle lesioni, o di pagamento insufficiente, il terzo trasportato potr\u00e0 adire le vie legali, davanti al giudice di pace o in Tribunale, citando, attraverso la speciale disciplina di cui all'art. 3 della legge 102 del 2006, la compagnia del vettore ed il vettore medesimo (la procedura \u00e8 facoltativa per gli stessi motivi del Risarcimento Diretto).\nObbligatoriet\u00e0 della procedura.\nCon sentenza interpretativa di rigetto n. 180 del 2009 (depositata in cancelleria il 19 giugno 2009) la Corte costituzionale ha chiarito che secondo un'interpretazione costituzionalmente orientata il Risarcimento Diretto \u00e8 facoltativo: il danneggiato pu\u00f2 pertanto decidere di chiedere giudizialmente il risarcimento al responsabile civile ed all'assicuratrice di quest'ultimo.\nL'orientamento maggioritario \u00e8 quello di considerare obbligatoria la procedura nella fase stragiudiziale, cio\u00e8 fuori dalle aule di giustizia, e facoltativa quando c'\u00e8 da fare causa. Tuttavia le compagnie aderenti alla CARD, in base agli accordi che hanno intrapreso, al momento praticano vicendevole scambio di informazioni affinch\u00e9 la compagnia tenuta a pagare in base alla procedura in parola si costituisca, in proprio o per conto di quella citata, nei giudizi instaurati dai danneggiati per contrastare eventualmente le pretese di questi ultimi, ancorquando siano i propri assicurati.\nParere dell'Antitrust.\nIl presidente dell'Autorit\u00e0 garante della concorrenza e del mercato Antonio Catrical\u00e0, nella sua relazione annuale del 2011, ha affermato che \u00abil meccanismo dell'indennizzo diretto non ha\nfunzionato\u00bb e che rimangono squilibri nei premi pagati tra gli assicurati in base alla provenienza geografica evidenziando anche, a differenza di altri paesi europei, notevoli aumenti dei premi nel 2010. Catrical\u00e0 ha dunque auspicato \u00abuna riforma di sistema che rilanci la competizione tra le imprese\u00bb.\nSecondo parere Antitrust.\nCol comunicato stampa del 22.02.2013, l'Antitrust ribadisce il malfunzionamento del risarcimento diretto laddove non \u00e8 riuscito a determinare un calo delle tariffe assicurative di responsabilit\u00e0 civile auto. In altre parole il problema starebbe nel fatto che le compagnie, invece di investire sulle proprie strutture liquidative per ridurre i costi di gestione, preferirebbero scaricare sugli assicurati i maggior costi di inefficienza. Il problema potrebbe trovare soluzione, dice l'Antitrust, implementando un sistema di incentivi che favorisca le compagnie pi\u00f9 efficienti, per stimolare all'ottimizzazione dei costi di gestione.\nSecondo l'Antitrust, inoltre, sapendo che dovranno gestire il risarcimento dei propri assicurati in regime di risarcimento diretto, le compagnie dovrebbero proporre degli sconti previa sottoscrizione di clausole contrattuali facoltative che diano la capacit\u00e0 di controllare i risarcimenti anche per mezzo del risarcimento in forma specivica, adoperando cio\u00e8 reti di medici e carrozzieri convenzionati."}
{"id": "1086616", "revid": "86723387", "url": "https://it.wikipedia.org/wiki?curid=1086616", "title": "Alone circoscritto", "text": "Un alone circoscritto \u00e8 un alone, un fenomeno ottico che circoscrive un alone di 22\u00b0 centrato attorno al Sole.\nQuando osservata, un alone circoscritto \u00e8 normalmente di forma ovale e tangenziale all'alone di 22\u00b0 direttamente sotto e sopra al Sole. Si forma quando il Sole si alza e gli archi tangente superiore e tangente inferiore si estendono uno sull'altro e si chiudono attorno all'alone di 22\u00b0. Quando il Sole si alza sopra i 70\u00b0, di solito copre l'alone di 22\u00b0.\nUn alone circoscritto \u00e8 generalmente pi\u00f9 debole, ma di colori pi\u00f9 intensi, rispetto all'alone di 22\u00b0. Come molti altri aloni \u00e8 rosso nella sua parte interna verso il Sole e blu nel bordo esterno."}
{"id": "1086619", "revid": "486946", "url": "https://it.wikipedia.org/wiki?curid=1086619", "title": "Sistema di combattimento AEGIS", "text": ""}
{"id": "1086625", "revid": "26891", "url": "https://it.wikipedia.org/wiki?curid=1086625", "title": "Classe Aegis", "text": ""}
{"id": "1086627", "revid": "239497", "url": "https://it.wikipedia.org/wiki?curid=1086627", "title": "Cattedrale di Santa Maria (Palma di Maiorca)", "text": "La basilica cattedrale di Santa Maria, in spagnolo \"Catedral Bas\u00edlica de Santa Mar\u00eda\" o Seu de Mallorca (comunemente detta \"la Seu\"), \u00e8 il principale edificio religioso della citt\u00e0 di Palma di Maiorca, sede episcopale (in catalano \"seu\" = sede) della diocesi di Maiorca. Nel 1905 \u00e8 stata insignita del titolo di basilica minore.\nSorge nell'acropoli della citt\u00e0 romana di Palma, di fronte al mare e tra il palazzo dell'Almudaina e il palazzo episcopale di Maiorca.\nStoria e descrizione.\nDopo la conquista delle Baleari nel 1229 da parte degli aragonesi, Giacomo I d'Aragona decise di demolire la grande moschea della medina per trasformarla in una cattedrale dedicata a Santa Maria. La costruzione inizi\u00f2 gi\u00e0 lo stesso anno in stile gotico maiorchino e venne consacrata nel 1346. Tuttavia i lavori proseguirono lungo i secoli a venire, fino ad essere completata solo nel 1601.\n\u00c8 famosa per il suo rosone e per la grandezza delle sue dimensioni. Misura all'incirca 120 metri di lunghezza, 70 di larghezza, con una superficie di 6.600 m\u00b2. Le sue volte, alte ben 44 metri, sono fra le pi\u00f9 alte al mondo. L'edificio \u00e8 enorme e si misura tra le pi\u00f9 grandi cattedrali europee, superato solo dalla cattedrale di Beauvais, la cattedrale gotica dalle volte pi\u00f9 alte del mondo (48 m), e leggermente inferiore all'altezza del duomo di Milano (45 m); al contrario, batte la cattedrale di Colonia, le cui volte raggiungono i 43 metri.\nPer la localizzazione, i contrafforti a parallelepipedo, la proporzione tra le altezze delle navate assomiglia molto alla chiesa di Barcellona di Santa Mar\u00eda del Mar e alla Seu di Manresa, tutte progettate dall'architetto Berenguer de Montagut, in linea con la riforma attuata dopo il ritorno dell'isola nel Regno di Aragona."}
{"id": "1086630", "revid": "767487", "url": "https://it.wikipedia.org/wiki?curid=1086630", "title": "The Lively Ones", "text": "I The Lively Ones sono una band surf attiva nel sud della California a partire dagli anni sessanta. Alcuni li hanno definiti \"la migliore band surf Americana\".\nIl loro successo, \"Surf Rider\" (scritto da Nokie Edwards dei Ventures), venne usato nella sequenza finale di \"Pulp Fiction\" di Quentin Tarantino.\nI Lively Ones erano noti come i \"Surfmen\" dai primi mesi del 1962.\nI Lively Ones registrarono sotto l'etichetta Del-Fi per la produzione di Bob Keane. Registrarono per lo pi\u00f9 versioni cover di famose canzoni anni sessanta, ma ne sfornarono alcune originali sempre in quel periodo."}
{"id": "1086633", "revid": "339392", "url": "https://it.wikipedia.org/wiki?curid=1086633", "title": "Froogle", "text": ""}
{"id": "1086634", "revid": "486946", "url": "https://it.wikipedia.org/wiki?curid=1086634", "title": "Sistema di combattimento Aegis", "text": ""}
{"id": "1086636", "revid": "767487", "url": "https://it.wikipedia.org/wiki?curid=1086636", "title": "Cristiano Dalla Pellegrina", "text": "Biografia.\nInizia l'attivit\u00e0 musicale alternando il basso alla batteria (che suona da mancino, pur non essendolo). \u00c8 stato batterista degli Extrema, dove ha militato fino al 2005. Partecipa al Festival di Sanremo assieme al suo corregionale Charley Deanesi nel 1987.\nPer passione \u00e8 il batterista di una \"Tribute Band\" dei Red Hot Chili Peppers, i Mother's Milk e di un progetto di tributo al rock/pop degli anni ottanta, i \"Radiottanta\", nonch\u00e9 bassista dei The Jack AC/DC Tribute Band. Professionalmente, oltre agli Extrema, ha suonato in quattro album di Biagio Antonacci e varie tourn\u00e9e. Nel 2005 ha collaborato con i Negrita nella registrazione di alcuni brani di L'uomo sogna di volare. Da quell'anno \u00e8 il batterista live dei Negrita con cui ha collaborato alla realizzazione del nuovo disco HELLdorado.\nContemporaneamente all'ingresso stabile nei Negrita arriva l'addio agli Extrema che al posto di Dalla Pellegrina reclutano Paolo Crimi.\nSuccessivamente entra a far parte dei Rebel Devil band fondata da Dario \"Kappa\" Cappanera e dal suo ex-collega negli Extrema Gianluca \"GL\" Perotti.\nNel 2010 ha collaborato nella registrazione album di Edoardo Bennato \"Le vie del rock sono infinite\".\nNel corso del 2011 ha accompagnato Anansi (Stefano Bann\u00f2) nel suo tour dopo l'esibizione a Sanremo 2011 assieme a Tomas Pincigher alla chitarra, Stefano Anderle al basso, e il salentino degli Aretuska Marco Calabrese alle tastiere.\nCon i Negrita ha partecipato alla registrazione del nuovo album \"Dannato vivere\" in uscita ad ottobre.\nNel 2013 durante l'Unplugged 2013 tour dei Negrita ha suonato anche il basso in alcuni brani."}
{"id": "1086639", "revid": "287204", "url": "https://it.wikipedia.org/wiki?curid=1086639", "title": "Multi Router Traffic Grapher", "text": "Multi Router Traffic Grapher (MRTG) \u00e8 un software libero disponibile con licenza GPL per il monitoraggio e la misurazione del carico di collegamenti di rete. Permette a un utilizzatore di visualizzare il traffico di rete nel tempo in forma grafica. Inizialmente sviluppato da Tobias Oetiker e Dave Randt specificatamente per il traffico dei router, \u00e8 stato esteso al punto di essere in grado di mostrare grafici e statistiche per quasi tutto. \u00c8 scritto in Perl e funziona su Windows, Linux, Unix, Mac OS e Netware.\nDescrizione.\nFunzionamento.\nMRTG fa uso del protocollo SNMP per inviare due identificatori di oggetto (OID) a un dispositivo. Questo, che deve essere in grado di capire le richieste SNMP, dispone di una MIB (Management Information Base) in cui cercare gli identificatori specificati. Dopo aver raccolto le informazioni, risponde restituendo i dati grezzi incapsulati nel protocollo SNMP. MRTG raccoglie questi dati in un \"log\" sul \"client\", insieme ad altri dati raccolti in precedenza per il dispositivo. Il software, quindi, crea un documento HTML contenente una lista di grafici coi dettagli del traffico per il dispositivo d'interesse.\nAltrimenti, MRTG pu\u00f2 essere configurato in modo che esegua uno \"script\" o un comando e ne interpreti quanto invia in uscita come dei valori contatore. Il sito internet di MRTG mette a disposizione una vasta libreria di \"script\" che permettono di controllare statistiche di database, regole di un \"firewall\", la velocit\u00e0 di rotazione delle ventole di un processore, o potenzialmente un qualunque valore intero."}
{"id": "1086641", "revid": "26891", "url": "https://it.wikipedia.org/wiki?curid=1086641", "title": "Tupolev Tu-22M Backfire", "text": ""}
{"id": "1086643", "revid": "79454", "url": "https://it.wikipedia.org/wiki?curid=1086643", "title": "Mrtg", "text": ""}
{"id": "1086644", "revid": "146644", "url": "https://it.wikipedia.org/wiki?curid=1086644", "title": "AIRE", "text": ""}
{"id": "1086645", "revid": "79454", "url": "https://it.wikipedia.org/wiki?curid=1086645", "title": "MRTG", "text": ""}
{"id": "1086646", "revid": "117947494", "url": "https://it.wikipedia.org/wiki?curid=1086646", "title": "Umberto Pototschnig", "text": "Biografia.\nNacque a Vicenza da famiglia triestina con ascendenze slovene, appartenente alla borghesia mercantile giuliana. Il padre si era trasferito nel capoluogo berico per esercitare la professione di medico.\nSi laure\u00f2 in giurisprudenza presso l'Universit\u00e0 Cattolica di Milano, sotto la guida di Francesco Rovelli. Fu tuttavia avviato alla ricerca scientifica dal successore di Rovelli, Feliciano Benvenuti, di cui pu\u00f2 considerarsi il primo allievo. \nNel 1956 divenne direttore del Collegio Augustinianum, il collegio della Cattolica dove aveva studiato dopo aver vinto una borsa di studio.\nInsegn\u00f2, per incarico, nell'Universit\u00e0 Cattolica del Sacro Cuore, Istituzioni di diritto pubblico, Legislazione scolastica (Facolt\u00e0 di Magistero), Diritto costituzionale italiano, Diritto comparato (Facolt\u00e0 di Scienze politiche) e Diritto amministrativo (Facolt\u00e0 di Giurisprudenza). \nDopo aver vinto il concorso per la cattedra di Diritto amministrativo, divenne docente di questa materia dal 1964 nella Facolt\u00e0 di Giurisprudenza dell'Universit\u00e0 degli Studi di Pavia, Facolt\u00e0 di cui fu Preside dal 1972 al 1978. \nNel 1978 si trasfer\u00ec alla cattedra di Diritto amministrativo della Facolt\u00e0 di Giurisprudenza dell'Universit\u00e0 degli Studi di Milano, succedendo ad Antonio Amorth. \nSvolse attivit\u00e0 di ricerca anche presso l'ISAP, l'Istituto per la Scienza dell'Amministrazione Pubblica fondato a Milano da Feliciano Benvenuti, collaborando all'Archivio Isap 1962 e al congresso celebrativo del centenario delle leggi amministrative di unificazione (Firenze, 1965).\nFu inoltre Presidente del comitato ordinatore della Facolt\u00e0 di sociologia dell'Universit\u00e0 di Trento.\nFu inoltre direttore della rivista \"Le Regioni\", succedendo a Livio Paladin, dal 1978 fino al 1994.\nFu anche consulente ed avvocato specializzato in questioni di diritto amministrativo. In questa veste difese le regioni in molte cause avanti la Corte costituzionale.\nPototschnig ha avuto numerosi allievi, formati dapprima nell'Universit\u00e0 di Pavia e, successivamente, nell'Universit\u00e0 Statale di Milano: fra gli amministrativisti, spiccano Aldo Travi, Marco Sica e Bruno Tonoletti.\nMetodo scientifico.\nNel corso della propria carriera accademica ha approfondito vari settori del diritto pubblico, costituzionale e amministrativo. \nFra i suoi contributi pi\u00f9 importanti spiccano la monografia su \"I pubblici servizi\" (1964), i saggi \"Insegnamento, istruzione, scuola\" (1962), \"L'unificazione amministrativa delle province venete\" (1967) le voci enciclopediche \"Appello\" (dir.amm.) (1958) ed \"Istruzione\" (1973). \nLa monografia \"I pubblici servizi\" \u00e8 nota, in particolare, per aver elaborato una nozione oggettiva del concetto di servizio pubblico, legata alla tipologia di prestazione svolta dall'operatore di settore (pubblico, ma eventualmente anche privato), valorizzando le previsioni dell'art. 41 della Costituzione e non alla sua qualificazione soggettiva del prestatore del servizio (impresa privata o ente pubblico). In tale prospettiva, per nulla scontata nei primi anni sessanta del XX secolo, anche un'impresa privata pu\u00f2 svolgere attivit\u00e0 di servizio pubblico, spettanto allo Stato il compito di regolare, mediante la legge, tale attivit\u00e0.\nNel pensiero giuridico di Pototschnig, lo studio del diritto non si limita ad uno studio delle norme giuridiche, ma acquista una dimensione sociale ed appare orientato dall'aderenza, ed al perseguimento, di specifici valori, primi fra tutti quelli stabiliti dalla Costituzione: come osservato, in Pototschnig \"la riflessione di diritto amministrativo \u00e8 sempre strumentale rispetto ad un obiettivo concreto collocato nella dimensione sociale; \u00e8, cio\u00e8, un apporto per uno svolgimento ulteriore, che non pu\u00f2 essere relegato nell'ambito del mero fenomeno giuridico, perch\u00e9 preme verso un mutamento pi\u00f9 incisivo\"\nOpere.\n\"Le regole della Magnifica Comunit\u00e0 Cadorina \" / - Milano: Vita e Pensiero, 1953. - IX, 151 p. ; 23 cm.\n\"I pubblici servizi: problemi preliminari\" / Padova: CEDAM, 1959. - VII, 193 - \n\"I pubblici servizi: elementi e disciplina\" / Padova: CEDAM, 1962. - VI, 171.\nL'edizione definitiva di questa monografia \u00e8:\n\"I pubblici servizi\" / Padova: CEDAM, 1964. - VIII, 469. \n\"Scritti scelti\" / Padova: CEDAM, 1999. - VII, 873."}
{"id": "1086649", "revid": "2104969", "url": "https://it.wikipedia.org/wiki?curid=1086649", "title": "Arflex", "text": "La Arflex \u00e8 un'azienda italiana che produce mobili di design. \u00c8 parte del gruppo Seven Salotti dal 1995.\nStoria.\nVenne costituita nel 1948 a Milano da un gruppo di tecnici provenienti dalla Pirelli: Aldo Bai, Pio Reggiani e Aldo Barassi. Inizi\u00f2 la produzione basandosi sull'utilizzo di nuovi materiali per le imbottiture (gommapiuma, nastri elastici prodotti da Pirelli). Dopo essere stata acquisita dalla Seven Salotti, il presidente del gruppo divenne Pierantonio Colombo titolare della Seven Salotti \nVi collaborava sin dalla fondazione l'architetto Marco Zanuso, che nel 1951 vinse una medaglia d'oro della IX Triennale di Milano, con la poltrona \"Lady\". Nel corso degli anni la collaborazione tra la Arflex e Zanuso produsse altre quattro medaglie d'oro della Triennale (divano letto \"Sleep\", poltrona \"Martingala\", poltrona \"Fourline\" e il divano \"IX Triennale\").\nNel 1995 la \"Seven Salotti\" rilev\u00f2 il marchio .\nProgettisti.\nTra i progettisti che hanno lavorato per l'azienda\nRiconoscimenti.\nAlcuni autori con i suoi prodotti hanno ricevuto riconoscimenti internazionali come: Isao Hosoe (\"Dune\", 1995 The Design Distinction Award), Hannes Wetstein, (\"Spline\" premio International Design Award 2002) e Monica Graffeo (\"Mints\", 2004 Premio Young &amp; Design).\nProdotti della Arflex sono esposti nel Museum of Modern Art di New York, nella collezione permanente del design della Triennale di Milano, nel museo permanente del design di Ravenna e la poltrona \"Fourline\" \u00e8 presente sui francobolli di design delle Poste Italiane.\nCuriosit\u00e0.\nTra il 1951 e il 1954 la Arflex produsse anche sedili per automobili, da sostituire ai normali sedili di serie, costruiti in gommapiuma e nastri elastici e con fodere asportabili e schienali ribaltabili, progettati da Carlo Barassi (i sedili \"Mille miglia\" e \"Sedile lettino\", utilizzabili dalla Fiat Topolino)."}
{"id": "1086650", "revid": "287204", "url": "https://it.wikipedia.org/wiki?curid=1086650", "title": "Ivan Generalic", "text": ""}
{"id": "1086651", "revid": "729019", "url": "https://it.wikipedia.org/wiki?curid=1086651", "title": "Battaglia di Port Arthur", "text": "La , dell'8-9 febbraio 1904 fu la battaglia iniziale della guerra russo-giapponese. Inizi\u00f2 con un attacco notturno di sorpresa lanciato da uno squadrone di cacciatorpediniere della Marina imperiale giapponese contro la flotta della Flotta imperiale russa ancorata a Port Arthur, Manciuria, e continu\u00f2 con una battaglia di superficie il mattino seguente. La battaglia termin\u00f2 in maniera non conclusiva e ulteriori schermaglie al largo di Port Arthur continuarono fino al maggio 1904.\nAntefatti.\nLa guerra inizi\u00f2 con un attacco della Marina Imperiale Giapponese contro la Flotta del Pacifico che aveva la sua base a Port Arthur e a Chemulpo.\nIl piano iniziale dell'ammiraglio T\u014dg\u014d Heihachir\u014d era di assaltare Port Arthur con la 1\u00aa Divisione della Flotta Combinata (le corazzate \"Hatsuse\", , , e , condotte dall'ammiraglia ), e della 2\u00aa Divisione (gli incrociatori (\"Iwate\", \"Azuma\", \"Izumo\", \"Yakumo\" e \"Tokiwa\"). Queste navi principali erano accompagnate da 15 cacciatorpediniere e circa 20 torpediniere. In riserva c'erano gli incrociatori \"Kasagi\", \"Chitose\", \"Takasago\" e \"Yoshino\". Con questa forza sovrastante e con il favore della sorpresa sperava di mettere a segno un colpo devastante contro la flotta russa subito dopo la rottura delle relazioni diplomatiche tra i governi russi e giapponesi.\nL'ammiraglio russo Oskar Viktorovi\u010d Stark disponeva delle corazzate \"Petropavlovsk\", \"Sevastopol\"', \"Peresvet\", \"Pobeda\", \"Poltava\", \"Cesarevi\u010d\" e \"Retvizan\", supportate dagli incrociatori \"Pallada\", \"Diana\", \"Askold\", \"Novik\" e \"Bojarin\", tutti protetti dalla base del porto fortificato di Port Arthur. Comunque le difese di Port Arthur non erano cos\u00ec forti come avrebbero potuto essere, dato che alcune delle batterie costiere non erano operative, i fondi per il miglioramento delle difese erano stati stornati a favore della vicina Dalny e la notte dell'8 febbraio la maggior parte del corpo ufficiali stava partecipando ad un festa organizzata dall'ammiraglio Stark. I giapponesi erano a conoscenza di molte informazioni sullo stato delle basi russe e dei movimenti delle navi; inoltre ufficiali nipponici avevano effettuato ricognizioni a terra e molte altre rilevazioni erano state compiute da navi pattuglia. Pertanto sapevano che la base era accessibile tranne un unico stretto canale che con la bassa marea non era transitabile dalle unit\u00e0 maggiori russe, e che non esistevano bacini in grado di permettere le riparazioni pi\u00f9 consistenti, cosa invece possibile a Vladivostok. Nella pianificazione delle operazioni era stato anche previsto l'affondamento di cinque navi cariche di pietre e cemento per bloccare il canale stesso.\nL'ammiraglio Togo era stato falsamente informato dalle spie locali all'interno e all'esterno di Port Arthur che la guarnigione del forte era in stato di piena allerta e pertanto non voleva rischiare le sue preziose navi contro l'artiglieria costiera e dunque trattenne la sua flotta principale. Divise invece la sua forza di cacciatorpediniere in due squadroni di attacco, il primo formato dalla 1\u00aa, 2\u00aa e 3\u00aa flottiglia per attaccare Port Arthur e il secondo con la 4\u00aa e 5\u00aa flottiglia per attaccare la base russa di Dalny.\nAttacco notturno.\nAll'incirca alle 22:30 dell'8 febbraio lo squadrone d'attacco a Port Arthur, formato da 10 cacciatorpediniere, incontr\u00f2 i cacciatorpediniere russi di pattuglia. I russi avevano ricevuto l'ordine di non iniziare il combattimento e tornarono indietro per contattare il quartier generale, ma comunque in conseguenza dell'incontro due cacciatorpediniere giapponesi entrarono in collisione e rimasero indietro, mentre i rimanenti si dispersero. All'incirca alle 00:28 dell'8 febbraio i primi quattro cacciatorpediniere si avvicinarono non visti a Port Arthur e lanciarono un attacco con i loro siluri contro il \"Pallada\", che venne colpito a mezzanave e si capovolse e contro il \"Retvizan\", aprendo una falla a prua. I cacciatorpediniere rimanenti non ebbero altrettanto successo in quanto arrivarono troppo tardi per sfruttare la sorpresa e attaccarono individualmente piuttosto che in gruppo. Comunque riuscirono a rendere inefficiente la nave pi\u00f9 potente della flotta russa, la corazzata \"Cesarevi\u010d\". Il cacciatorpediniere giapponese \"Oboro\" attacc\u00f2 per ultimo intorno alle 02:00, i russi erano completamente allertati e alle luci dei riflettori il fuoco di risposta era pi\u00f9 accurato rendendo impossibili attacchi ravvicinati con i siluri.\nNonostante le condizioni fossero ideali per un attacco di sorpresa i risultati furono relativamente scarsi. Su 16 siluri lanciati, tutti tranne tre mancarono il bersaglio o non esplosero. Ma, sfortunatamente per i russi, furono messe fuori combattimento per settimane due delle loro migliori corazzate, la \"Retvizan\" e la \"Cesarevi\u010d\", cos\u00ec come l'incrociatore protetto \"Pallada\".\nAlle 22:30 torpediniere russe avvistarono i giapponesi in avvicinamento all'imbocco della baia di Port Arthur ma, avendo l'ordine di non aprire il fuoco, invertirono la rotta per rientrare alle 00:28. Dopo circa due ore 4 torpediniere giapponesi erano nel porto militare. Perch\u00e9 in due ore di tempo i russi non misero in allarme la base? Vari argomenti possono essere invocati in proposito: l'esplorazione visiva effettuata solo mediante i proiettori mise in allarme le batterie, ma anche l'aver fatto calare reti antisiluro ebbe il suo peso.\nCombattimento di superficie.\nIn seguito all'attacco notturno, alle 08:00 l'ammiraglio Togo invi\u00f2 il suo subordinato, vice ammiraglio Shigeto Dewa con quattro incrociatori in missione di ricognizione per osservare l'ancoraggio di Port Arthur e valutare il danno. Verso le 09:00 Dewa era abbastanza vicino per distinguere la flotta russa nella nebbia mattutina. Osserv\u00f2 12 corazzate e incrociatori, tre o quattro dei quali parevano molto inclinati o arenati. I vascelli pi\u00f9 piccoli all'esterno dell'ingresso del porto erano apparentemente disorganizzati. Dewa si avvicin\u00f2 fino a circa dal porto, ma dato che non ci furono reazioni alla comparsa delle navi giapponesi si convinse che l'attacco notturno era riuscito a paralizzare la flotta russa e si affretto a presentare il suo rapporto all'ammiraglio Togo. Poich\u00e9 non si era avvicinato non pi\u00f9 di , non deve sorprendere che le sue conclusioni fossero errate.\nInconsapevoli del fatto che la flotta russa stesse preparandosi per la battaglia, Dewa disse all'ammiraglio Togo che il momento era estremamente favorevole a un rapido attacco della flotta principale. Sebbene Togo avrebbe preferito attirare la flotta russa lontano dalla protezione delle batterie costiere, le errate conclusioni ottimistiche di Dewa gli fecero ritenere che il rischio fosse giustificato e ordin\u00f2 alla 1\u00aa Divisione di attaccare il porto, tenendo la 3\u00aa di riserva nelle retrovie.\nAvvicinandosi a Port Arthur i giapponesi si imbatterono nell'incrociatore russo \"Bojarin\", in missione di pattuglia. Il \"Bojarin\" apr\u00ec il fuoco alla massima gittata dei suoi cannoni contro la \"Mikasa\", quindi si ritir\u00f2. Alle 11:00 cominci\u00f2 i l combattimento tra la flotta russa e giapponese, alla distanza di . I giapponesi concentrarono il fuoco dei loro cannoni da 12 pollici contro le batterie costiere, usando quelli da 8 e 6 pollici contro le navi russe. La mira fu cattiva da entrambe le parti, ma i giapponesi riuscirono a danneggiare gravemente la \"Novik\", \"Petropavlovsk\", \"Poltava\", \"Diana\" e \"Askold\". Comunque divenne ben presto evidente l'errore di valutazione di Dewa. Nei primi cinque minuti della battaglia la \"Mikasa\" venne colpita da un colpo di rimbalzo, che esplose, ferendo il capo ingegnere, l'aiutante di campo e cinque altri ufficiali e uomini, danneggiando il ponte di poppa.\nAlle 12:20 l'ammiraglio Togo decise di invertire la rotta e sfuggire dalla trappola. Fu una manovra molto rischiosa che espose la flotta alla piena violenza delle batterie costiere russe. Nonostante il fuoco pesante, le navi da battaglia giapponesi completarono la manovra ritirandosi rapidamente fuori tiro. Furono danneggiate la \"Shikishima\", \"Iwate\", \"Fuji\" e \"Hatsuse\". Diversi colpi danneggiarono anche gli incrociatori dell'ammiraglio Hikonojo Kamimura mentre questi raggiungevano il punto di virata. A questo punto il \"Novik\" strinse le distanze a dagli incrociatori giapponesi e lanci\u00f2 una salva di siluri, mancando il bersaglio, e subendo a sua volta un colpo sotto la linea di galleggiamento.\nEsito.\nLa battaglia navale di Port Arthur termin\u00f2 in modo non conclusivo. I russi subirono 150 perdite contro circa 132 dei giapponesi. Sebbene non fosse stata affondata nessuna nave diverse furono danneggiate. Comunque i giapponesi disponevano a Sasebo di un cantiere con impianti di riparazione e di un bacino di carenaggio dove effettuare le riparazioni, mentre la flotta russa disponeva solo di capacit\u00e0 limitate di riparazione a Port Arthur.\nEra ovvio che Dewa avesse sbagliato nel non avvicinarsi di pi\u00f9 durante la sua missione di ricognizione e che una volta che la vera situazione fosse diventata evidente la contrariet\u00e0 dell'ammiraglio Togo di ingaggiare il nemico a distanza di tiro dalle batterie costiere fosse giustificata.\nLa dichiarazione formale di guerra tra il Giappone e la Russia venne emessa solo il 10 febbraio 1904, un giorno dopo la battaglia.\nSuccessive azioni navali a Port Arthur, febbraio-maggio 1904.\nL'11 febbraio 1904, il posamine russo \"Enisej\" inizi\u00f2 a minare l'ingresso al porto, una delle mine urt\u00f2 il timone della nave ed esplose affondando la nave e uccidendo 120 uomini dell'equipaggio su 200. L\"Enisej\" aveva a bordo anche la sola copia della mappa che indicava la posizione delle mine. L'incrociatore \"Bojarin\", inviato a investigare urt\u00f2 anch'esso una mina e dovette essere affondato.\nL'ammiraglio Togo salp\u00f2 da Sasebo il 14 febbraio 1904, con tutte le navi eccetto che per la \"Fuji\". Il mattino del 24 febbraio tent\u00f2 di affondare cinque vecchi vascelli da trasporto per bloccare l'ingresso del porto di Port Arthur e intrappolare all'interno la flotta russa. Il piano venne fatto fallire dalla \"Retvizan\", ancora arenata al di fuori del porto. I russi nella scarsa luce scambiarono i vecchi trasporti per corazzate e l'esultante vicer\u00e9 Alexeiev telegraf\u00f2 allo zar Nicola II l'annuncio di una grande vittoria navale. L'indomani la luce del giorno rivel\u00f2 la verit\u00e0 e si dovette mandare un telegramma di rettifica.\nL'8 marzo 1904, l'ammiraglio russo Stepan Makarov arriv\u00f2 a Port Arthur per rilevare il comando dallo sfortunato Stark, rialzando il morale russo. Alz\u00f2 la sua bandiera sull'appena riparata \"Askold\". Il mattino del 10 marzo 1904 la flotta russa pass\u00f2 all'offensiva attaccando lo squadrone di blocco giapponese, ma con pochi risultati. Nella sera del 10 marzo i giapponesi tentarono un tranello inviando quattro cacciatorpediniere vicino al porto. I russi abboccarono all'esca e inviarono all'inseguimento sei cacciatorpediniere, nel frattempo i giapponesi minarono l'ingresso al porto e si posizionarono per bloccare il ritorno dei cacciatorpediniere. Nonostante gli sforzi dell'ammiraglio Makarov per prestare soccorso, due cacciatorpediniere russi furono affondati.\nIl 22 marzo la \"Fuji\" e la \"Yashima\" furono attaccate dalla flotta russa al comando di Makarov e la \"Fuji\" fu forzata a ritirarsi a Sasebo per riparazioni. Al comando di Makarov la flotta russa stava acquistando confidenza e abilit\u00e0. In risposta il 27 marzo Togo tent\u00f2 di nuovo di bloccare Port Arthur, usando altri quattro trasporti riempiti di pietra e cemento. L'attacc\u00f2 fall\u00ec nuovamente e i trasporti furono affondati troppo lontani dall'ingresso del porto.\nIl 13 aprile, Makarov (che aveva trasferito la sua bandiera sulla \"Petropavlovsk\") salp\u00f2 per andare in aiuto di una squadra di cacciatorpediniere che aveva mandato in missione di ricognizione a Dalny. Era accompagnato dall\"Askold\", \"Diana\", \"Novik\" , \"Poltava\", \"Sevastopol\", \"Pobieda\" e \"Peresvet\". La flotta giapponese era in attesa e Makarov si ritir\u00f2 sotto la protezione delle batterie costiere di Port Arthur. Comunque l'area era stata minata dai giapponesi e alle 9:43 la \"Petropavlovsk\" colp\u00ec tre mine ed esplose affondando nel giro di due minuti. Il disastro uccise 635 uomini e ufficiali, tra cui l'ammiraglio Makarov. Alle 10:15 anche la \"Pobieda\" fu messa in avaria da una mina. Il giorno seguente l'ammiraglio Togo ordin\u00f2 che tutte le bandiere fossero a mezz'asta e che un giorno di lutto sarebbe stato osservato per onorare l'avversario caduto.\nIl 3 maggio l'ammiraglio Togo fece il suo terzo e ultimo tentativo di bloccare l'ingresso a Port Arthur, questa volta con otto vecchie navi da trasporto. Il tentativo fall\u00ec nuovamente, ma Togo lo dichiar\u00f2 un successo, aprendo quindi la strada per la Seconda Armata giapponese che pot\u00e9 sbarcare in Manciuria. Sebbene Port Arthur fosse praticamente bloccato a causa della mancanza di iniziativa dei successori di Makarov, le perdite giapponesi iniziarono a salire, in gran parte a causa delle mine russe."}
{"id": "1086653", "revid": "72396", "url": "https://it.wikipedia.org/wiki?curid=1086653", "title": "Business process modeling", "text": "In economia aziendale, il Business Process Modeling (BPM) \u00e8 l'attivit\u00e0 di rappresentazione dei processi aziendali dove manager ed analisti tendono a migliorare l'efficienza e l'efficacia dei processi aziendali, ovvero a ridurre i costi e ad accrescere la qualit\u00e0 intesa come soddisfazione del cliente.\nDescrizione.\nIn questo campo l'attivit\u00e0 di rappresentazione dei processi aziendali \u00e8 divisa nelle due ottiche:\nLa mappatura dei processi reali (\"as-is\") e di quelli a tendere (\"to-be\") sono due attivit\u00e0 di analisi nettamente distinte, che portano a definire i miglioramenti necessari per passare dai processi rilevati nell'\"as-is\" a quelli formalizzati nel \"to-be\". Gli interventi possono essere di tipo incrementale ed essere inclusi nell'ambito del BPM, oppure di tipo radicale, aprendo cos\u00ec la tematica della reingegnerizzazione dei processi aziendali (\"Business Process Reengineering\" o BPR). Gli interventi possono riguardare sia la tecnologia che l'organizzazione, e comportano normalmente anche un'attivit\u00e0 di formazione sui nuovi processi.\nStrumenti.\nEsistono software proprietari di modellazione dei processi, quali ADONIS, Aris, Pro2Work, IBPM e SYSTEM ARCHITECT (Telelogic-IBM), che talora garantiscono un'interoperabilit\u00e0 fra standard chiusi e proprietari, e con gli standard aperti di modellazione, in modo da evitare una costosa perdita di informazione nella migrazione dei dati da un linguaggio all'altro. Il software implementa una metodologia proprietaria organizzativa e di modellazione, fatta di particolari oggetti e regole, che \u00e8 \"embedded\" (incapsulata) nel prodotto. L'utilizzo della metodologia \u00e8 legato all'acquisto di licenze, con profilo di utente e come amministratore, del relativo prodotto.\nI linguaggi possono essere uno strumento di rappresentazione dei processi e supporto decisionale ai manager, ed un potente tool di \"programmazione\". In questo caso, mentre il processo viene \"pensato\" e disegnato per via grafica, il tool genera parti del codice necessario all'automazione di processi esistenti (nell'ambito del Workflow e del Work Force Automation) o all'esecuzione del nuovo processo. Fra questi linguaggi, ricordiamo il Business Process Model and Notation (BPMN), il Business Process for Execution Language (BPEL) e l'Unified Modeling Language (UML)."}
{"id": "1086654", "revid": "1149807", "url": "https://it.wikipedia.org/wiki?curid=1086654", "title": "Five", "text": "Five (cinque in lingua inglese) pu\u00f2 riferirsi a:"}
{"id": "1086670", "revid": "228587", "url": "https://it.wikipedia.org/wiki?curid=1086670", "title": "Convenzione europea del paesaggio", "text": "La Convenzione Europea del Paesaggio \u00e8 un documento adottato dal Comitato dei Ministri della Cultura e dell'Ambiente del Consiglio d'Europa il 19 luglio 2000, ufficialmente sottoscritto nel Salone dei Cinquecento di Palazzo Vecchio a Firenze il 20 ottobre 2000.\nAd oggi, 32 Stati membri del Consiglio d\u2019Europa hanno ratificato la Convenzione e sei l\u2019hanno firmata,l'Italia ha ratificato la Convenzione Europea del Paesaggio con la legge n.14 del 9 gennaio 2006.\nDefinizione di \"paesaggio\".\nOltre a dare una definizione univoca e condivisa di paesaggio, la convenzione dispone i provvedimenti in tema di riconoscimento e tutela, che gli stati membri si impegnano ad applicare. Vengono definite le politiche, gli obiettivi, la salvaguardia del territorio. La Convenzione prevede la salvaguardia di tutti i paesaggi, indipendentemente da prestabiliti canoni di bellezza o originalit\u00e0, ed include espressamente:\nProblemi della traduzione italiana.\nLa traduzione italiana, disponibile nel sito del ministero, riporta nella definizione di paesaggio un'incongruenza con la versione originale: la precisazione \"Paesaggio designa una determinata parte di territorio\" non risulta nella versione inglese (\"Landscape means an area, as perceived...\"), mentre in quella francese si definisce \"una parte di territorio\" (\"une partie de territoire\") in cui la \"determinazione\" avviene tramite la percezione della popolazione, come definito in seguito. \"Determinare\" per definizione un territorio non ha senso, perch\u00e9 secondo la Convenzione tutto il territorio \u00e8 paesaggio; la precisazione quindi \u00e8 un probabile retaggio del concetto italiano di paesaggio inteso come \"bellezza naturale\", cos\u00ec disciplinato dalla legge 1497/39 sulla \"protezione delle bellezze naturali\". \u00c8 quindi preferibile la seguente versione in italiano:"}
{"id": "1086681", "revid": "767487", "url": "https://it.wikipedia.org/wiki?curid=1086681", "title": "Berenguer de Montagut", "text": "Biografia.\nDella vita di Berenguer si sa poco: certamente fu progettista e maestro d'opera di tre delle pi\u00f9 importanti costruzioni religiose dell'area Catalogna-Baleari, almeno durante la maggior parte del tempo che tali opere richiesero. Stiamo parlando della cattedrale di Santa Maria de l'Aurora di Manresa (\"la Seu de Manresa\"), la sopracitata Santa Maria del Mar di Barcellona e la Seu di Palma di Maiorca. Da alcuni storici viene posto in relazione anche con la chiesa di Santa Mar\u00eda del P\u00ed di Barcellona.\nLo stile.\nSecondo le parole di Cirici Pellicer, Montagut fu un progettista eccezionale che purific\u00f2 la forma fino a livelli impensabili. Si pu\u00f2 affermare con sicurezza che Montagut port\u00f2 agli estremi le tendenze caratteristiche del gotico spagnolo e in particolare della variante catalana di questo: le costruzioni sono molto ampie, con una minima divisione degli spazi interni tanto da far pensare che i suoi progetti, tutti a tre navate, tendessero a raggiungere lo spazio unitario della navata unica. \u00c8 inoltre costante l'austerit\u00e0 delle strutture: i pilastri ottagonali sono nudi, senza decorazioni, le pareti piane, gli elementi decorativi ridotti al minimo. Anche nel numero governa la regola dell'austerit\u00e0: la campata tra i pilastri \u00e8 la pi\u00f9 grande dell'epoca, conseguenza di un'estrema riduzione di questi elementi nella costruzione.\nInoltre \u00e8 costante in lui il gusto per il calcolo dell'effetto scenografico della propria opera nel contesto urbanistico: in tutti e tre i casi l'edificio \u00e8 visibile da lontano, ben visibile da parte di chi si avvicini alla citt\u00e0, sia per mare come nel caso di Barcellona e Maiorca, sia per terra, come nel caso di Manresa, e in tutti e tre i casi sono posizionate lungo un asse pi\u00f9 o meno perpendicolare alla visuale dell'ipotetico viandante. Questo effetto \u00e8 meno evidente nel caso di Barcellona, dove la risistemazione urbanistica e l'avanzamento della linea costiera ha distorto la prospettiva originale."}
{"id": "1086683", "revid": "8337209", "url": "https://it.wikipedia.org/wiki?curid=1086683", "title": "Guerra dei Sei giorni", "text": ""}
{"id": "1086691", "revid": "110157", "url": "https://it.wikipedia.org/wiki?curid=1086691", "title": "Eltville am Rhein", "text": "Eltville sul Reno (in tedesco Eltville am Rhein) \u00e8 un paese appartenente al circondario di Rheingau-Taunus, nell'Assia, in Germania. Il nome, malgrado termini in \"ville\", non \u00e8 francese, ma deriva da \"Alta Villa\". Eltville \u00e8 conosciuta per i suoi vini (tra cui il Riesling), e le rose. Alcuni tra i pi\u00f9 rinomati vigneti tedeschi sono siti entro i confini municipali (Steinberg, Rauenthaler Baiken, Erbacher Marcobrunn).\nGeografia fisica.\nOltre al centro abitato di Eltville, fanno parte del comune i seguenti villaggi:\nLa citt\u00e0 pi\u00f9 grande nelle vicinanze \u00e8 Wiesbaden, circa dieci chilometri a est. Culturalmente, Eltville appartiene alla regione del Rheingau.\nStoria.\nEltville \u00e8 stata menzionata nella prima volta nel 1058."}
{"id": "1086692", "revid": "2142023", "url": "https://it.wikipedia.org/wiki?curid=1086692", "title": "Maria dell'Incarnazione Avrillot", "text": "Biografia.\nLa giovinezza.\nBarbe nacque il 1\u00ba febbraio 1566, da Nicolas Avrillot, Signore di Champlatreux (vicino a Luzarques), Maestro dei Conti della Camera di Parigi, cavaliere della Regina di Navarra, buon cristiano, e da Maria Lhuillier, d'una famiglia ancora pi\u00f9 antica di quella del marito.\nIn seguito ad un voto fatto dalla madre, Barbe fu vestita in bianco con una cuffia bianca fino all'et\u00e0 di sette anni; fu poi affidata a sua zia Isabelle Lhuillier, clarissa a Nostra Signora di Longchamp, dove apprese a leggere, a cantare, a dire il rosario, sotto la direzione della maestra suor Jeanne di Mailly. Nel 1580 lasci\u00f2 il monastero, con il desiderio di servire i poveri malati all'H\u00f4tel-Dieu (l'Ospedale Maggiore di Parigi).\nI genitori per\u00f2 le imposero il matrimonio. Barbe spos\u00f2 all'et\u00e0 del 16 anni e mezzo Pierre Acarie, figlio unico e orfano di padre, visconte di Villemor, Signore di Montbrost e di Roncenay, membro della Corte dei Conti di Parigi, ricco, cattolicissimo e futuro aderente alla Lega. I coniugi vissero a Parigi, nel Marais, nella rue des Juif (oggi rue Ferdinand Duval). L'edificio antico non esiste pi\u00f9, ma era localizzato all'attuale numero 11 della via.\nI primi tre dei sei bambini che nacquero da questa unione furono Nicolas (22 marzo 1584); Maria, (inizio di luglio 1585); Pierre (marzo 1587). Barbe s'occup\u00f2 della loro educazione, aiutata dalla domestica Andr\u00e9e Levoix, conosciuta a Longchamp. I bambini furono educati cristianamente. Contemporaneamente Palazzo Acarie riun\u00ec la giovinezza dorata di Parigi. Ma, verso 1587, Barbe lesse il pensiero seguente: \"\u00c8 troppo avaro colui al quale Dio non basta\". La sua vita cambi\u00f2 radicalmente. Dio le bast\u00f2 e pass\u00f2 il resto dei suoi giorni nel cammino verso di Lui, con due principi di base: \"Quando si d\u00e0 il proprio tempo a Dio, se ne trova per tutto il resto\"; \"lo spirito di Dio non \u00e8 per niente ozioso. Le persone che non vogliono far nulla sono pi\u00f9 carnali che spirituali\". Si dedic\u00f2 cos\u00ec all'aiuto del prossimo. Tutti i giorni si rec\u00f2 all'ospedale di S. Gervais con sua suocera ad alleviare le pene dei feriti della battaglia di Senlis nel 1589; anche durante l'assedio di Parigi, dal maggio all'agosto 1590, pass\u00f2 giornate intere all'H\u00f4tel-Dieu e in pi\u00f9 distribu\u00ec agli affamati il pane di casa, togliendolo dalla sua propria bocca. In questo periodo Dio le avrebbe concesso le estasi. La prima si sarebbe verificato nella chiesa S. Gervais, forse tra il 22 luglio e l'11 novembre 1590. Pens\u00f2 di \u00abmorire di dolcezza\u00bb. \nOltre all'attivit\u00e0 sociale e mistica, Barbe si preoccup\u00f2 sempre della felicit\u00e0 del marito, sorretta in questo dai consiglieri religiosi: il cappuccino Benedetto di Canfeld, il certosino Beaucousin, e Gallemant. Ebbe ancora tre bambini: Jean, (6 febbraio 1589); Marguerite (6 marzo 1590); e Genevi\u00e8ve (1592).\nLa povert\u00e0 e le difficolt\u00e0 familiari.\nEnrico IV (il re che pare abbia detto \u00abParigi val bene una messa\u00bb) vinse la guerra. Pierre Acarie, aderente alla Lega sconfitta, lasci\u00f2 alla moglie la procura generale per la gestione dei beni. Fu bandito da Parigi e obbligato alla residenza coatta in campagna. I suoi beni vennero confiscati. Poich\u00e9 aveva chiesto dei prestiti per finanziare la Lega, i creditori fecero sequestrare l'immobile di rue des Juif e tutto ci\u00f2 che conteneva. La famiglia Acarie fu ridotta in miseria. Barbe mise i suoi sei bambini al sicuro e trov\u00f2 asilo presso una cugina. Vittima dei peggiori insulti, rimase talmente priva di mezzi che la fedele Andr\u00e9e Levoix vendette la sua cintura per trovare da mangiare. Oltretutto Pierre fu rapito nella Corte di Bourgfontaine. Barbe chiese dei prestiti e pag\u00f2 il riscatto.\nNel 1596, di ritorno da una visita al marito, fu disarcionata dal cavallo. Il femore si ruppe in tre punti; lo specialista Bailleul che l\u00e0 cur\u00f2, dimentic\u00f2 di rimettere a posto un piccolo osso che le caus\u00f2 per il resto dei suoi giorni grandi dolori e debolezza. L'anno dopo, nel rendere visita al figlio Nicolas al Collegio di Calvy, cadde dalle scale, si ruppe di nuovo la coscia e fu costretta a letto per tre mesi. Nel 1598, infine, cadde sui gradini della chiesa d'Ivry; fu trasportata a Parigi su una barella, e da qui in poi fu costretta a servirsi delle stampelle per camminare.\nNonostante le infermit\u00e0, Barbe difese suo marito nei processi intentati dai creditori; il 20 giugno 1598, Pierre fu costretto a vendere a vile prezzo il suo ufficio di Maestro dei Conti; ma, in quest'epoca, l'immobile della rue des Juif le fu restituito e la famiglia vi si riun\u00ec di nuovo.\nL'attivit\u00e0 sociale e i progetti.\nDa questo periodo Madame Acarie dispieg\u00f2 una grandissima attivit\u00e0 sociale in favore delle prostitute. I pi\u00f9 grandi religiosi e le persone pi\u00f9 eminenti in santit\u00e0 e vita spirituale vennero a consultarla sebbene fosse una laica. La casa della rue des Juif fu sempre piena di gente. Intervenne in vari modi anche nella Riforma di numerosi monasteri: Saint-Etienne di Soissons, Le Figlie di Dio a Parigi e a Fontevrault, Foissy, Nostra Signora aux Nonnains e Nostra Signora des Pres vicino a Troyes, Nostra Signora dell'Umilt\u00e0 a Longchamp, Le Figlie di San-Luigi che tenevano l'H\u00f4tel-Dieu a Pontoise, Montmartre, Montivilliers, vicino ad Havre.\nNell'autunno 1601, conobbe i libri di Teresa d'Avila, riformatrice del Carmelo in Spagna. Tempo dopo la beata Teresa le apparve visibilmente mentre pregava e l'avvert\u00ec che la volont\u00e0 di Dio stava in questi termini: \"Come io ho arricchito la Spagna di questo Ordine molto celebre, cos\u00ec a te che restauri la piet\u00e0 in Francia, do l'incarico di fare beneficiare questo paese dello stesso beneficio\"'. Sette-otto mesi pi\u00f9 tardi, Teresa d'Avila le apparve di nuovo, promettendole la realizzazione del progetto.\nCinque sacerdoti amici (Gallemant, Bretigny, Duval, Beaucousin, e Berulle) si riunirono assieme a Francesco di Sales e a Barbe e, su insistenza degli ultimi due, decisero l'introduzione del Carmelo in Francia con tre superiori francesi: Duval, Gallemant e Berulle. Fu stabilito che il primo monastero fosse impiantato a Parigi, con delle madri spagnole, e di chiedere alla Santa sede che i voti pronunciati dalle carmelitane fossero gli stessi di Spagna e d'Italia. A partire dal luglio 1602, il Cancelliere Michel di Marillac apport\u00f2 il suo aiuto prezioso.\nQualche mese dopo giovani persone avide di rinnovo spirituale approdarono al palazzo di rue des Juif e si posero sotto la direzione di Madame Acarie; alla fine formarono con Andr\u00e9e Levoix la Congregazione S. Genoveffa. In viaggio a Saint-Nicolas di Port, vicino a Nancy, Barbe disse di avere avuto una terza visione sul suo futuro da carmelitana: \"Dio mi fece vedere che voleva che io fossi religiosa in questo Ordine e suora laica. Anche nostra madre Santa Teresa intervenne\".\nLa fondazione dei Carmeli in Francia.\nDal giugno 1602 all'aprile 1603, grazie alle sue relazioni personali nelle pi\u00f9 alte sfere del Regno, diresse la costruzione del primo Carmelo nel priorato di Nostra Signora des Champs, faubourg Saint Jacques a Parigi. La prima pietra fu posta il 29 aprile 1603. La compagnia incaricata di prendere contatti in Spagna, lasci\u00f2 Parigi il 26 settembre 1603. Le sei carmelitane richieste furono scelte non per le grazie speciali di cui beneficiavano, ma per la loro carit\u00e0. Lasciarono Avila il 29 agosto 1604 e arrivarono a Parigi il 15 ottobre 1604.\nDue mesi dopo bisogn\u00f2 aprire un nuovo Carmelo a Pontoise. Il Carmelo di San Giuseppe accolse la priora il 15 gennaio 1605. Nell'autunno dello stesso anno, Barbe organizz\u00f2 un terzo Carmelo a Digione. Nel 1606, scelse d'impiantare il quarto Carmelo ad Amiens. Nel 1608, Tours, nel giugno 1609, Rouen, ecc.\nLa morte e la beatificazione.\nNella stessa epoca, altri avvenimenti toccarono la famiglia Acarie: Marguerite entr\u00f2 al Carmelo dell'Incarnazione di Parigi il 15 settembre 1605; Nicolas si spos\u00f2 all'inizio del 1606; Marie e Genevi\u00e8ve entrarono a loro volta al Carmelo dell'Incarnazione tutte e due il 23 marzo 1608; il 17 novembre 1613, Pierre Acarie mor\u00ec ad Ivry dopo una breve ma penosa malattia.\nL'8 febbraio 1614 Barbe regol\u00f2 con due dei suoi figli la successione del marito, conservando per s\u00e9 una rendita vitalizia, che dette ai conventi d'Amiens e di Parigi. Ma un'ulteriore prova per la sua fede fu la morte dell'amata nipotina Maria, figlia di Nicolas, all'et\u00e0 di sei anni.\nIl 15 febbraio 1614, entr\u00f2 al Carmelo d'Amiens come suora laica, prese l'abito il 7 aprile 1614 e divenne suor Maria dell'Incarnazione. I fatti e i gesti, le sue parole non furono che d'umilt\u00e0. Aiut\u00f2 in cucina e serv\u00ec a tutto quello che pot\u00e9 fare, con i Vangeli alla mano. L'8 aprile 1615 fece la professione. Verso Ognissanti del 1616 fu trasferita al Carmelo di Pontoise dove arriv\u00f2 il 7 dicembre 1616; fu ricevuta con fervore e, dalla cucina o dalla cella, prodig\u00f2 i suoi consigli alle novizie, alle suore e anche alla priora. \nNel febbraio 1618, Maria dell'Incarnazione cadde gravemente malata. Mor\u00ec il mercoled\u00ec di Pasqua 18 aprile 1618 alle ore 17. La notizia si propag\u00f2 non si sa come e una moltitudine di popolo si trov\u00f2 fuori e davanti alla chiesa, dicendo: \"La santa \u00e8 morta, la santa \u00e8 morta\".\nFu beatificata il 5 giugno 1791 per servire d'esempio ai francesi immersi nel disordine religioso della Rivoluzione. Il 1\u00ba aprile 1893, in occasione del primo centenario della beatificazione, il cardinale arcivescovo di Parigi la propose come la patrona delle famiglie parigine."}
{"id": "1086697", "revid": "14691", "url": "https://it.wikipedia.org/wiki?curid=1086697", "title": "Great Zimbabwe", "text": ""}
{"id": "1086698", "revid": "1543377", "url": "https://it.wikipedia.org/wiki?curid=1086698", "title": "Ges\u00f9 di Nazareth (miniserie televisiva)", "text": "Ges\u00f9 di Nazareth \u00e8 uno sceneggiato televisivo del 1977 diretto da Franco Zeffirelli.\nTrasmesso su Rete 1 in 5 puntate, di un'ora circa ciascuna, mandate in onda dal 27 marzo al 24 aprile, ottenne un grande successo di pubblico tanto da essere pi\u00f9 volte replicato, specialmente in occasione del Natale o della Pasqua, ma in quattro puntate.\nIl successo della serie ebbe risonanza internazionale. Negli Stati Uniti TV Guide la defin\u00ec \"la miglior miniserie televisiva di tutti i tempi\". Nel 1978, lo sceneggiato approd\u00f2 nelle sale cinematografiche e fu ridotto alla durata di quattro ore.\nTrama.\nIn Giudea il re Erode il Grande chiacchiera a un banchetto con due rappresentanti di Augusto, imperatore di Roma, sull'annunciata venuta del Messia presso il popolo ebraico, non temendo l'avvenimento.\nA Nazareth, una giovane popolana di nome Maria, promessa sposa a un falegname chiamato Giuseppe, riceve la visita di un messaggero celeste che le preannuncia che partorir\u00e0 un figlio sebbene non ingravidata da persona umana, mentre la cugina Elisabetta generer\u00e0 assieme al marito, il vecchio sacerdote Zaccaria, Giovanni Battista. Maria si mette presto in viaggio per andare a trovare la cugina e avere cos\u00ec conferma dell'annuncio ricevuto. Giuseppe intanto, venuto a sapere che Maria \u00e8 incinta, pensa di ripudiarla in segreto, ma viene convinto da un sogno ad accettarla nella propria casa. Il governo di Roma ordina il censimento e Maria e Giuseppe partono per Betlemme dove in una stalla nascer\u00e0 Ges\u00f9, venerato da pastori e dai re Magi Baldassarre, Gasparre e Melchiorre, giunti al seguito di una stella. Re Erode, venuto a sapere della venuta al mondo del possibile nuovo Messia, ordina che tutti i neonati del posto vengano uccisi; mentre si compie la carneficina la famiglia di Ges\u00f9 fugge in Egitto.\nQuando re Erode muore dopo pochi anni, Maria, Giuseppe e Ges\u00f9 ritornano a Nazareth dove il bambino impara le Sacre Scritture. Passati una ventina d'anni, sotto il regno di Erode Antipa, figlio del precedente, Ges\u00f9 incontra sulle rive del Giordano il cugino Giovanni Battista e gli chiede di essere battezzato come tutti gli altri peccatori. Scacciato da Nazareth per le sue parole nella sinagoga, Ges\u00f9 comincia a riunire attorno a s\u00e9 i primi discepoli: Andrea, Filippo, Giovanni e Giacomo. Incontra un giovane indemoniato e lo libera; fa riempire di pesci la barca di Simon Pietro, va a casa di Matteo Levi, l'esattore delle tasse, e racconta la parabola del figlio prodigo, convincendo cos\u00ec sia Simon Pietro che Matteo a seguirlo; resuscita la figlia di Giairo, toccando il cuore di Tommaso. La sua predicazione raccoglie ormai sempre pi\u00f9 persone, attratte anche dai tanti miracoli: rid\u00e0 la vista ai ciechi, sfama centinaia di persone, moltiplicando i pani e i pesci. Si susseguono gli episodi della vita di Ges\u00f9: l'incontro con Giuda Iscariota e con Maria Maddalena, il discorso della montagna, l'invio dei discepoli a predicare, fino al riconoscimento di Pietro a capo della Chiesa. Il Battista verr\u00e0 ucciso poco tempo dopo il battesimo di Ges\u00f9, per ordine dell'adultera moglie di Erode, Erodiade, la quale, sfruttando le grazie della giovane figlia Salom\u00e8, costringer\u00e0 Erode a farlo decapitare.\nVerso i suoi 33 anni, Ges\u00f9 comincia a essere malvisto dai sacerdoti ebrei, dato che lui dichiara di essere il figlio di Dio, cosa inaccettabile per le loro leggi; inoltre i pretori e i governatori romani cominciano a perdere il controllo della situazione in Giudea. Cos\u00ec, dopo aver celebrato l'Ultima Cena, Ges\u00f9 viene catturato dai messi del sommo sacerdote Caifa, mandati sul posto dal traditore Giuda, e successivamente condotto dal governatore Ponzio Pilato per essere condannato. Tuttavia egli, non conoscendo le religioni del posto, non trova in Ges\u00f9 alcun peccato e lo affida alla giustizia del popolo e dei sacerdoti che lo condannano a essere crocifisso, dopo averlo fatto flagellare oltre misura, al posto dell'assassino Barabba. Ges\u00f9 assieme a due ladroni viene crocifisso e sopporta un lungo percorso a piedi, dal tribunale alla collina scelta per la crocifissione sul Golgota, portando sulle spalle la sua croce e sopportando il dolore delle frustate dei soldati, degli scherni della folla e della corona di spine sul capo. Ges\u00f9 muore dopo una lunga agonia, ma resusciter\u00e0 tre giorni dopo, apparendo prima a Maria Maddalena e poi agli Apostoli ai quali affida l'annuncio del Vangelo, per poi salire definitivamente in Cielo, alla destra del Padre.\nProduzione.\nSceneggiatura.\nLa sceneggiatura - che traccia la vita di Ges\u00f9 Cristo (interpretato da Robert Powell) attraverso il racconto dei Vangeli - fu realizzata da Anthony Burgess, Suso Cecchi D'Amico, Masolino D'Amico e David Butler, con l'apporto dello stesso Franco Zeffirelli e la consulenza di Pier Emilio Gennarini.\nProduzione artistica.\nSebbene sia rubricato dalla critica televisiva e dalla stessa \"Enciclopedia della televisione\" come sceneggiato, l'opera televisiva di Zeffirelli fa da spartiacque fra il tradizionale format televisivo fino ad allora adottato dalla televisione pubblica italiana e le successive megaproduzioni in stile \"kolossal\" che avrebbero contraddistinto la produzione del genere nei decenni successivi.\nNello sceneggiato viene fatto ampio ricorso a scene di massa con un numero notevole di comparse e un equilibrio di genere pi\u00f9 cinematografico che televisivo in termini di riprese in interni ed in esterni. La co-produzione con la britannica ITC consent\u00ec l'impiego di un \"cast\" internazionale di alto livello che prevedeva l'impiego di attori molto conosciuti tanto in ambito cinematografico che televisivo.\nL'opera di Zeffirelli intendeva offrire secondo la produzione un affresco teso a distruggere \"la mitologia del Cristo per fare di Ges\u00f9 un vero uomo, non un personaggio di favola\". In realt\u00e0, \"i costumi e le scene, che ostentano la cura del particolare e la raffinatezza del gusto, fanno da cornice e fondo alle pennellate assai oleografiche del regista\".\nCast.\nNel cast prescelto per la miniserie vi furono in tutto sei attori vincitori di premi Oscar gi\u00e0 al momento delle riprese: Anne Bancroft, Ernest Borgnine, Laurence Olivier, Anthony Quinn, Rod Steiger e Peter Ustinov, mentre altri sei attori erano stati candidati all'Oscar (Ian Bannen, Valentina Cortese, Ian Holm, James Earl Jones, James Mason, Ralph Richardson). Christopher Plummer ricevette l'Oscar dopo la fine delle riprese di \"Ges\u00f9 di Nazareth\", come pure James Earl Jones. La presenza di un cast d'eccezione, oltre all'importanza della produzione ed al nome di Zeffirelli, fu sicuramente richiamata dall'intervento personale di Laurence Olivier che, da fervente cattolico, bruciava dal desiderio di partecipare al progetto senza alcun compenso in cambio e bast\u00f2 il suo nome a richiamare una folta schiera di altri attori di Hollywood.\nDiversi membri del cast avevano gi\u00e0 collaborato con Zeffirelli in precedenza. L'attrice inglese Olivia Hussey, Michael York, Roy Holder, Dyson Lovell e Keith Skinner erano apparsi tutti in \"Romeo e Giulietta\" rispettivamente come Giulietta, Tebaldo, Pietro, Sansone e Baldassarre. Inoltre, Pino Colizzi che appare nel ruolo di Jobab, aveva doppiato Michael York nella versione italiana di \"Romeo e Giulietta\".\nRappresentazione di Ges\u00f9 da parte di Powell.\nI produttori in un primo momento considerarono di scegliere una star nota per interpretare il ruolo di Ges\u00f9, col solo fine di attrarre un maggior numero di spettatori. I primi attori a cui si pensarono furono Dustin Hoffman e Al Pacino. Ad ogni modo alla fine i produttori conclusero che l'aspetto dei candidati non avrebbe incontrato la percezione comune del volto di Ges\u00f9 da parte del pubblico. Il punto di riferimento, secondo i produttori, fu l'opera di Warner Sallman dal titolo \"Volto di Cristo\" dipinto negli anni '40 che sembrava il pi\u00f9 realistico all'originale. La Vergine Maria, anch'essa, viene rappresentata \"senza riguardo all'accuratezza storica o all'accuratezza etnografica\" utilizzando la caucasica Olivia Hussey.\nL'idea di scritturare Robert Powell venne alla moglie di Lew Grade, Kathie Moody, che fece notare al marito come l'attore avesse dei bellissimi occhi azzurri dopo averlo visto recitare nell'adattamento televisivo di \"Jude the Obscure\". Powell era stato pesantemente criticato da alcuni gruppi per la sua \"vita nel peccato\" dal momento che conviveva senza essere sposato con la sua compagna, la ballerina Barbara Lord, e questo sembrava potergli precludere un ruolo cos\u00ec significativo incentrato sulla figura di Cristo. La coppia ad ogni modo si spos\u00f2 poco dopo l'inizio della produzione del film.\nPowell raramente sbatte le palpebre nell'intero film e secondo Franco Zeffirelli questa fu una decisione voluta per mantenere uno sguardo penetrante e un continuo contatto visivo con lo spettatore. Un eyeliner di colore blu scuro fu applicato sul set con lo scopo di accentuare gli occhi blu di Powell. L'immagine di Powell dopo il film \u00e8 divenuta essa stessa protagonista dell'arte devozionale, al punto da \"definire l'immagine di Cristo nella mente del pubblico pi\u00f9 di qualsiasi altro film sul medesimo tema\".\nPer la scena della crocifissione, Powell si sottopose a una dieta di solo formaggio per dodici giorni prima delle riprese \"di modo da apparire quanto pi\u00f9 logoro si potesse\".\nDistribuzione e accoglienza.\n\"Ges\u00f9 di Nazareth\" venne trasmesso per la prima volta in Italia su Rai 1 il 27 marzo 1977. Venne trasmesso in cinque episodi, uno a settimana, sino al 25 aprile. La Domenica delle Palme, 3 aprile 1977 \u2013 data della trasmissione del secondo episodio \u2013 papa Paolo VI cit\u00f2 la produzione nell' \"Angelus\" e ne raccomand\u00f2 la visione ai fedeli. Lo stesso Montini, gi\u00e0 da arcivescovo di Milano, aveva avuto modo di conoscere Zeffirelli e lo aveva consigliato anche durante la produzione dello sceneggiato. La serie ebbe un riscontro molto positivo: secondo i dati diffusi dai domenicani tedeschi e dallo studio Ambros Eichenberger, l'84% dei proprietari di televisori nelle grandi citt\u00e0 guardarono la serie. Ad esempio, gli spettatori del terzo episodio, trasmesso il 10 aprile, furono stimati in 28.300.000.\nNel Regno Unito e negli Stati Uniti, il film venne trasmesso in due parti di differenti lunghezze, la prima il 3 aprile e la seconda il giorno di Pasqua, il 10 aprile 1977. Durante la prima trasmissione nel Regno Unito, \"Ges\u00f9 di Nazareth\" venne visto da 21.000.000 di spettatori.\nQuando il film venne trasmesso negli Stati Uniti fu un successo senza precedenti: il \"The New York Times\" riport\u00f2 a tal proposito \"[esso] ha spazzato via tutti i programmi in competizione al sabato sera\", raggiungendo secondo Nielsen ratings il 53% dell'audience a Los Angeles ed il 46% a New York City. Sempre secondo Nielsen, la miniserie attir\u00f2 il 50% degli spettatori in tutti gli Stati Uniti, complessivamente. Vennero calcolati circa 90.000.000 di spettatori.\nNella Repubblica Federale Tedesca la miniserie venne trasmessa dalla ZDF in quattro episodi il 19, il 21, il 23 ed il 24 marzo 1978; ottenendo il 40% di share.\n\"Ges\u00f9 di Nazareth\" si trasform\u00f2 in un enorme successo commerciale ed \u00e8 ancora oggi una delle produzioni sulla vita di Cristo pi\u00f9 commerciali, pi\u00f9 criticate e meglio conosciute. Lew Grade disse che fece ricavare un profitto netto di 30.000.000 di dollari ai produttori. La rappresentazione di Ges\u00f9 incarnata da Robert Powell in particolare venne lodata dalla critica.\nEdizione italiana.\nLo sceneggiato fu doppiato in italiano presso la C.D. - Cooperativa Doppiatori. I dialoghi italiani sono di Suso Cecchi D'Amico e Masolino D'Amico, la direzione del doppiaggio \u00e8 di Renato Izzo. Pino Colizzi oltre a doppiare l'attore Robert Powell (Ges\u00f9), interpreta anche il personaggio di Jobab, uno dei due ladroni crocifissi doppiato a sua volta da Cesare Barbetti.\nControversie.\nPrima dell'iniziale trasmissione in TV, \"Ges\u00f9 di Nazareth\" venne ampiamente criticato da alcuni fondamentalisti americani protestanti, guidati da Bob Jones III, presidente della Bob Jones University nella Carolina del Sud, e dal Dr. Bill Bright, in quanto questi ritenevano che in pi\u00f9 punti il film non fosse aderente al racconto del Vangelo. Zeffirelli disse a un intervistatore del \"Modern Screen\" che il film avrebbe rappresentato Ges\u00f9 come \"un uomo ordinario - gentile, fragile, semplice\". Jones interpret\u00f2 queste parole come una negazione della natura divina di Cristo. Pur non avendo mai visto il film, Jones lo denunci\u00f2 come un'opera blasfema. Lamentele in forma di 18.000 lettere giunsero anche alla General Motors che era intenzionata a sostenere i costi del film per 3.000.000 di dollari, al punto che la ditta decise di ritirare il proprio sponsor.\nVariazioni narrative rispetto ai vangeli.\nAnche se il film \u00e8 generalmente fedele alle fonti evangeliche e pi\u00f9 completo di molti altri film sul medesimo tema, Zeffirelli e gli sceneggiatori ritennero necessario prendersi alcune libert\u00e0 relativamente alle scritture per abbreviare o consentire la continuit\u00e0 narrativa. Alcune di queste variazioni si basano su tradizioni extra-bibliche (ad esempio la visita dei re a Ges\u00f9 bambino, che il vangelo chiama \"magi\" o \"astrologi\", ma dei quali non dice mai il numero). Alcune variazioni vennero inventate appositamente per la sceneggiatura:\nRiconoscimenti.\n\"Ges\u00f9 di Nazareth\" ricevette una nomination all'Emmy Award. Inoltre, James Farentino, che rappresent\u00f2 San Pietro, ricevette una candidatura particolare per il suo ruolo.\nIl film venne nominato per sei British Academy Television Awards: miglior attore, miglior cameraman, miglior serie televisiva, miglior editore, migliori costumi, miglior suono. Non ne vinse alcuno.\n\"Ges\u00f9 di Nazareth\" vinse un premio per la miglior cinematografia ad Armando Nannuzzi, per i migliori costumi a Lucia Mirisola e per i migliori disegni di produzione sempre alla Mirisola, da parte del sindacato italiano dei giornalisti."}
{"id": "1086705", "revid": "767487", "url": "https://it.wikipedia.org/wiki?curid=1086705", "title": "Stretch Arm Strong", "text": "Stretch Arm Strong \u00e8 un gruppo hardcore punk formato nel 1992 da Chris McLane (voce), David Sease (chitarra e voce), Glen Calder (chitarra), Chris Andrews (basso) e John Barry (batteria).\nStoria.\nDopo la pubblicazione di \"Compassion Fills the Void\" da Uprising Records, il gruppo ha pubblicato tre album con Solid State Records rispettivamente nel 1999, 2001 e 2003. In pi\u00f9, i Stretch Arm Strong hanno fatto molti Tour in Europa e negli Stati Uniti. In seguito, il gruppo ha firmato un contratto con We Put Out Records, il loro pi\u00f9 recente LP, \"Free at Last\", \u00e8 stato registrato nell'aprile 2005 con James Paul Wisner (produttore di \"Further Seems Forever\" e \"Underoath\") e l'hanno pubblicato lo stesso anno.\nMolti componenti sono cristiani, ma non vogliono che il gruppo sia identificato come cristiano in alcuni casi, preferiscono essere conosciuti come una band influenzata dal cristianesimo e non un gruppo che predica."}
{"id": "1086708", "revid": "1005847", "url": "https://it.wikipedia.org/wiki?curid=1086708", "title": "Elezioni parlamentari in Finlandia del 1962", "text": "Le elezioni parlamentari in Finlandia del 1962 si tennero tra il 4 e il 5 luglio per il rinnovo dell'Eduskunta e videro la vittoria della Lega Agraria (centristi), che super\u00f2 di misura la Lega Democratica Popolare Finlandese (comunisti)."}
{"id": "1086711", "revid": "1543377", "url": "https://it.wikipedia.org/wiki?curid=1086711", "title": "Pla\u00e7a Reial", "text": "La Pla\u00e7a Reial (o Plaza Real in spagnolo) della citt\u00e0 di Barcellona \u00e8 una piazza quadrata comunicante con \"La Rambla\" ed \u00e8 situata nel Barri G\u00f2tic.\nLa piazza \u00e8 nota per la movimentata vita notturna che trova spazio tra i locali di cui \u00e8 ricca la zona, per la fontana posta al centro della piazza stessa e per le palme che la adornano.\n\u00c8 gemellata con la Piazza Garibaldi di Citt\u00e0 del Messico e dal 1988 e si celebrano qui festival di musica \"mariachi\".\nI lampioni della piazza furono realizzati dall'architetto Gaud\u00ed, come sua prima commissione urbana mentre il progetto urbanistico per la Fontana delle Tre Grazie \u00e8 opera di Antoni Rovira i Trias.\nNel 2013 \u00e8 stata utilizzata come set di registrazioni per la terza stagione della telenovela argentina \"Violetta\"."}
{"id": "1086712", "revid": "33689", "url": "https://it.wikipedia.org/wiki?curid=1086712", "title": "Mockup", "text": "Un mockup, o mock-up, \u00e8 una realizzazione a scopo illustrativo o meramente espositivo di un oggetto o un sistema, senza le complete funzioni dell'originale; un \"mockup\" pu\u00f2 rappresentare la totalit\u00e0 o solo una parte dell'originale di riferimento (gi\u00e0 esistente o in fase di progetto), essere in scala reale oppure variata.\nDifferisce dai modelli e soprattutto dai prototipi per via della natura consistentemente fittizia dell'oggetto prodotto, fatto per rappresentare - ed eventualmente rendere fruibili - solo alcuni degli elementi parte dell'originale.\nAd esempio: un'anteprima 1:1 degli interni di una parte di treno prossimo a essere costruito, in cui le persone possano utilizzare i sedili e vedere in funzione i display informativi, illuminazione, apertura porte, ecc., con minima o nulla costruzione degli esterni del treno (omesse o rappresentate tramite immagini/foto).\nChi si dedica professionalmente a tale attivit\u00e0 \u00e8 detto (in lingua inglese) \"mockup artist\".\nDescrizione.\nLa tecnica del \"mockup\" viene utilizzata ogni qualvolta sia necessario avere a disposizione una copia dell'oggetto:\n\u00c8 per quest'ultima ragione che il mockup si differenzia nettamente dal modello o dal prototipo fisico.\nUno sviluppo del mockup, che assume il ruolo di vera e propria tecnologia \u00e8 infine la prototipazione digitale (\"digital mockup\" o DMU) per la prototipazione in 3D, utilizzata dagli ingegneri per disegnare e configurare prodotti complessi, senza dover costruire prototipi fisici.\n\"Mockup artist\".\nL'artista-artigiano specializzato nella realizzazione di mockup lavora prevalentemente per campagne pubblicitarie e scenografie.\nUna particolare branca di attivit\u00e0 dei \"mockup artist\" \u00e8 rivolta alla divulgazione e agli ausili per l'insegnamento, sia nella creazione di oggetti per l'apprendimento infantile, ma anche ad esempio per le riproduzioni di parti di anatomia umana. \u00c8 il caso della classica testa umana con il cranio semisezionato per mostrare il cervello.\nOggi l'attivit\u00e0 del mockup artist si rivolge anche al web design, con la creazione di modelli di pagine web a partire dal wireframe, eseguiti mediante software grafico (ad esempio Photoshop) e non linguaggi di markup tipo HTML."}
{"id": "1086713", "revid": "125747410", "url": "https://it.wikipedia.org/wiki?curid=1086713", "title": "Bilzen", "text": "Bilzen \u00e8 una citt\u00e0 belga di 32.328 abitanti, situata nella provincia fiamminga del Limburgo belga."}
{"id": "1086714", "revid": "98720", "url": "https://it.wikipedia.org/wiki?curid=1086714", "title": "Stmicroelectronics", "text": ""}
{"id": "1086718", "revid": "287204", "url": "https://it.wikipedia.org/wiki?curid=1086718", "title": "Uccello di Zimbabwe", "text": "Luccello di Zimbabwe (o uccello dello Zimbabwe) \u00e8 un tema iconografico - raffigurante un uccello rapace stilizzato, forse un emblema dell'autorit\u00e0 reale - presente in numerosi reperti archeologici del sito di Grande Zimbabwe (Zimbabwe sud-orientale, Africa meridionale).\nStoria.\nIl sito comprende le rovine di un'antica citt\u00e0 che si ritiene fosse la capitale di un vasto regno di lingua bantu (Regno di Zimbabwe, 1220\u20131450) dissoltosi poco tempo prima dell'arrivo dei primi esploratori portoghesi nella zona (inizio del XVI secolo). L'iconografia fu scelta come emblema nazionale dalla Rhodesia indipendente (1965-1979) e, successivamente, dalla Repubblica dello Zimbabwe.\nNel corso dei primi scavi del sito archeologico, finanziati da Cecil Rhodes nel XIX secolo, furono rinvenute otto statuette di steatite raffiguranti l'uccello, successivamente trasportate da Rhodes in Sudafrica nel 1906. Quattro reperti furono restituiti allo Zimbabwe dal governo sudafricano nel 1981, mentre il piedistallo di una quinta - venduto al museo etnografico di Berlino nel 1907 - fu restituito nel 2003 dal governo tedesco. I reperti restanti sono ancora conservati invece a Groote Schuur, l'abitazione di Rhodes (ora un museo) a Citt\u00e0 del Capo."}
{"id": "1086721", "revid": "3115", "url": "https://it.wikipedia.org/wiki?curid=1086721", "title": "Cannoni", "text": ""}
{"id": "1086722", "revid": "14691", "url": "https://it.wikipedia.org/wiki?curid=1086722", "title": "Uccello dello Zimbabwe", "text": ""}
{"id": "1086723", "revid": "1590006", "url": "https://it.wikipedia.org/wiki?curid=1086723", "title": "Prodotto nazionale lordo", "text": "Il Prodotto Nazionale Lordo (PNL) \u00e8 il valore monetario di tutti i beni e servizi finali prodotti da fattori posseduti da cittadini di una determinata nazione in un determinato periodo di tempo. Si ottiene dal PIL (prodotto Interno Lordo) aggiungendovi il reddito percepito da soggetti residenti nel paese per investimenti all'estero e sottraendovi il reddito percepito nel paese da soggetti non residenti. \u00c8 anche detto RNL (reddito nazionale lordo).\nSi differenzia dal PIL solo su un punto: si tratta di un aggregato nazionale e non interno. Ci\u00f2 significa che sono prese in considerazione le attivit\u00e0 delle imprese nazionali che operano fuori dal paese (per quanto riguarda l'ammontare di redditi che queste imprese o i loro dipendenti versano nel paese), mentre non \u00e8 contabilizzata l'attivit\u00e0 delle imprese straniere che operano sul territorio interno (almeno per la parte di questa attivit\u00e0 che genera versamenti di reddito all'estero). "}
{"id": "1086729", "revid": "33689", "url": "https://it.wikipedia.org/wiki?curid=1086729", "title": "Mortai", "text": ""}
{"id": "1086736", "revid": "110157", "url": "https://it.wikipedia.org/wiki?curid=1086736", "title": "Prva hrvatska nogometna liga 1999-2000", "text": "La Prva hrvatska nogometna liga 1999-2000, conosciuta anche come 1. HNL 1999-2000, \u00e8 stata la nona edizione della massima serie del campionato di calcio croato, disputata tra il 24 luglio 1999 e il 13 maggio 2000, e conclusa con la vittoria del Croazia Zagabria, al suo sesto titolo (decimo in totale).\nCapocannoniere del torneo fu Tomislav \u0160okota (Dinamo Zagabria), con 21 reti.\nFormula.\nLe squadre partecipanti furono 12 come nella stagione precedente ma venne abbandonata la formula che prevedeva play-off e play-out.\nVenne infatti disputato un turno di andata/ritorno/andata per un totale di 33 partite con le ultime due retrocesse in 2.HNL.\nLe squadre qualificate alle coppe europee furono sei: le prime due alla UEFA Champions League 2000-2001, la terza e la vincitrice della coppa nazionale alla Coppa UEFA 2000-2001 e due ulteriori squadre alla Coppa Intertoto 2000.\nIl 14 febbraio 2000 il \"Croazia Zagabria\" torn\u00f2 alla vecchia denominazione \"Dinamo Zagabria\".\nSquadre.\nIl ha disputato le partite interne allo \"\u0160portsko-rekreativni centar Zapre\u0161i\u0107\".\nClassifica.\nLegenda:\nNote:\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1086750", "revid": "287204", "url": "https://it.wikipedia.org/wiki?curid=1086750", "title": "Harare (disambigua)", "text": "Harare pu\u00f2 riferirsi a:"}
{"id": "1086759", "revid": "110157", "url": "https://it.wikipedia.org/wiki?curid=1086759", "title": "Prva hrvatska nogometna liga 1992", "text": "La Prva hrvatska nogometna liga 1992, conosciuta anche come 1.HNL, \u00e8 stata la prima edizione della massima serie del campionato di calcio croato disputata tra il 29 febbraio e il 13 giugno 1992 e conclusa con la vittoria del Hajduk Spalato, al suo primo titolo, mentre il paese era in guerra.\nCapocannoniere del torneo fu Ardian Kozniku (Hajduk Spalato), con 12 reti.\nFormula.\nQuesta edizione fu la prima a disputarsi dopo l'indipendenza della Croazia dalla Jugoslavia. Le squadre partecipanti furono dodici e disputarono un turno di andata e ritorno per un totale di 22 partite: a tutte le uscenti dei due campionati nazionali jugoslavi, fu aggiunta una selezione di club di terza e quarta serie.\nIn vista di un allargamento del numero dei club per creare una stagione regolare, non furono previste retrocessioni.\nClassifica finale.\nLegenda:\nNote:"}
{"id": "1086765", "revid": "26415", "url": "https://it.wikipedia.org/wiki?curid=1086765", "title": "LEADER+", "text": ""}
{"id": "1086766", "revid": "125886932", "url": "https://it.wikipedia.org/wiki?curid=1086766", "title": "Beretta BM 59", "text": "Il Beretta BM 59 \u00e8 un fucile da battaglia adottato ufficialmente dall'Esercito Italiano nel 1959. \u00c8 stata l'ultimo tipo di tale fucile ad esser adottato dalle forze italiane: la distribuzione ai reparti cominci\u00f2 nel 1962 ed \u00e8 stato sostituito dall'AR 70/90, sempre della Beretta, negli anni novanta.\nStoria.\nNel 1951 l'esercito italiano adott\u00f2 come arma d'ordinanza il fucile USA modello Garand M1 in calibro .30-06 (7,62 \u00d7 63\u00a0mm) e, a seguito di una prima fornitura, Beretta ottenne la licenza per la produzione in Italia. La NATO aveva intanto stabilito come requisiti per i fucili dei paesi aderenti al trattato una maggiore leggerezza rispetto al Garand, la capacit\u00e0 di tiro a raffica e l'adozione di uno stesso tipo di munizione, ovvero il 7,62 \u00d7 51 mm NATO, richiedendo quindi la modifica di armi esistenti o la progettazione di nuove.\nDue erano gli obiettivi da raggiungere con la fornitura della nuova arma all'esercito italiano: contenere i costi, data la difficolt\u00e0 nello stanziamento dei fondi da parte del ministero della difesa, ed unificare i compiti operativi delle armi individuali fino ad allora in dotazione con un'unica arma. L'ingegner Domenico Salza, della Beretta, propose la modifica progressiva del Garand gi\u00e0 in dotazione, con una spesa notevolmente inferiore a quella richiesta per la progettazione e costruzione di una arma totalmente nuova: infatti la modifica degli esistenti M1 (o la produzione ex novo del \"Garand modificato\") avrebbe utilizzato quasi esclusivamente i macchinari di produzione del fucile preesistente.\nLa polivalenza di questa nuova arma permetteva di iniziare la dismissione di alcuni modelli di armi in dotazione all'esercito come l'Enfield (alcuni reggimenti ne erano ancora equipaggiati nei primi anni sessanta), di parte dei fucili Garand per quanto possibile, delle carabine Winchester M1 e dei mitra MAB il che avrebbe facilitato enormemente la logistica.\nCaratteristiche.\nIl BM59 \u00e8 un fucile da battaglia che pu\u00f2 sparare in regime automatico o semiautomatico (fuoco selettivo).\nA differenza del fucile da cui deriva, \u00e8 dotato di:\nVarianti.\nFu prodotto in cinque varianti principali:\nImpiego.\nIl BM59, nelle sue varianti, \u00e8 stato adottato dall'Esercito Italiano e dalla Marina Militare italiana (per il battaglione San Marco e il Servizio difesa installazioni) e dall'Arma dei Carabinieri nonch\u00e9 da altri paesi tra cui Eritrea, Argentina, Marocco, Indonesia e Nigeria; questi ultimi due paesi ottennero anche la licenza di produzione in loco, che misero in atto sia fabbricando l'arma interamente che assemblandola con alcune parti d'importazione italiana.\nIn Italia \u00e8 rimasto in servizio fino a met\u00e0 degli anni novanta, sostituito progressivamente dal pi\u00f9 moderno fucile d'assalto Beretta AR 70/90.\nQuesto fucile and\u00f2 a far parte dell'equipaggiamento adottato dall'Esercito Italiano in Somalia nel 1993, durante l'operazione UNITAF delle Nazioni Unite."}
{"id": "1086768", "revid": "1543377", "url": "https://it.wikipedia.org/wiki?curid=1086768", "title": "Macchina differenziale", "text": "La Macchina differenziale (in inglese \"Difference Engine\") \u00e8 un'apparecchiatura meccanica sviluppata per tabulare funzioni polinomiali.\nLa sua utilit\u00e0 discende dal fatto che tanto i logaritmi quanto le funzioni trigonometriche possono essere approssimate con i polinomi grazie alle serie di Taylor. Pertanto, la macchina differenziale apre la possibilit\u00e0 di accedere a una vasta gamma di calcoli matematici.\nStoria.\nL'ingegnere tedesco J. H. M\u00fcller aveva descritto l'idea di una macchina simile in un libro pubblicato nel 1786, ma, non riuscendo a trovare i fondi necessari, non pot\u00e9 realizzarla.\nNel 1822 Charles Babbage propose lo sviluppo della macchina in un articolo inviato il 14 giugno alla Royal Astronomical Society e dal titolo \"Note on the application of machinery to the computation of very big mathematical tables\". La macchina avrebbe utilizzato il sistema decimale e sarebbe stata alimentata in modo meccanico tramite il movimento di una manovella che avrebbe fatto girare gli ingranaggi.\nIl governo britannico inizialmente finanzi\u00f2 il progetto, ma in seguito, quando nel 1842 ricevette da Babbage la richiesta di nuovi fondi nonostante lo sviluppo della macchina sembrasse a un punto morto, decise di abbandonarlo. Nel frattempo aveva comunque gi\u00e0 speso una cifra pari a 17.470 sterline, quindi venti volte maggiore la spesa per la locomotiva a vapore. Sulla decisione di abbandono del progetto influ\u00ec, inoltre, l'opinione negativa sull'utilit\u00e0 della macchina espressa dall'astronomo reale George Biddell Airy.\nIl dispositivo era di una notevole complessit\u00e0 e di grandi dimensioni strutturali: basti pensare che richiedeva l'assemblaggio di 25.000 parti, e la macchina completa sarebbe stata alta circa due metri e mezzo, larga due metri e profonda uno, con un peso di varie tonnellate.\nBabbage, durante la progettazione della macchina differenziale, aveva lavorato alla pi\u00f9 generale macchina analitica. L'esperienza dello sviluppo di quest'ultima gli aveva permesso di migliorare il progetto della macchina differenziale e di svilupparne una seconda versione tra il 1847 e il 1849.\nIspirandosi al progetto di Babbage, Per Georg Scheutz costru\u00ec diverse macchine differenziali a partire dal 1855; una di queste venne venduta al governo Britannico nel 1859. Martin Wiberg miglior\u00f2 le macchine di Scheutz e le utilizz\u00f2 per produrre delle tavole logaritmiche che poi pubblic\u00f2.\nBasandosi sui progetti originali di Babbage lo Science Museum di Londra costru\u00ec una versione funzionante della seconda versione della macchina differenziale. Questa venne realizzata sotto la supervisione di Doron Swade che segu\u00ec il progetto tra il 1989 e il 1991. Nel 2000 venne realizzata anche la stampante che, ricevuti i dati dalla macchina differenziale, ne permetteva la riproduzione su carta. La trascrizione dei disegni originali in disegni utilizzabili per la realizzazione dei componenti mostr\u00f2 che Babbage aveva commesso alcuni errori minori di progettazione, ma nulla che potesse inficiare il funzionamento della macchina. La macchina differenziale e la stampante vennero costruite con i materiali e le tolleranze disponibili nel XIX secolo e questo permise di dimostrare che il progetto di Babbage, se fosse stato finanziato adeguatamente, avrebbe potuto realmente funzionare.\nOperazioni.\nLa macchina \u00e8 formata da un certo numero di colonne numerate da 1 a N. Ogni colonna \u00e8 in grado di memorizzare un numero decimale. L'unica operazione che la macchina \u00e8 in grado di fare \u00e8 l'addizione del valore presente nella colonna \"n\"\u00a0+\u00a01 alla colonna \"n\" immettendo il risultato nella colonna \"n\". La colonna \"N\" poteva memorizzare solo delle costanti, la colonna 1 mostrava il risultato e se presente la stampante ne permetteva la stampa su carta.\nLa macchina era programmata mettendo i valori iniziali nelle colonne. La colonna 1 veniva regolata con il valore di partenza del polinomio. La colonna 2 con il valore della prima derivata del polinomio nel punto X. Le colonne successive contenevano i valori delle derivate successive sempre nello stesso punto.\nSincronizzazione.\nIl progetto di Babbage prevedeva una somma completa con riporto ogni quattro rotazioni dei cilindri che formavano le colonne. Le colonne pari e dispari si alternavano ogni due rotazioni. Le operazioni seguivano la seguente sequenza:\nMetodo delle differenze.\nDato che la macchina non era in grado di eseguire le moltiplicazioni non poteva calcolare il valore dei polinomi. Tuttavia se era noto il valore di X e delle sue derivate la macchina poteva calcolare i valori vicini usando il metodo delle differenze finite.\nIl metodo delle differenze finite si basa sul polinomio interpolatore di Newton. Il funzionamento verr\u00e0 illustrato con un breve esempio.\nConsiderando il seguente polinomio quadratico:\nSupponendo di voler tabulati i valori \"p\"(0), \"p\"(0.1), \"p\"(0.2), \"p\"(0.3), \"p\"(0.4) ecc., la tabella viene costruita nel seguente modo: la prima colonna contiene il valore del polinomio, la seconda colonna contiene la differenza dei valori contenuti nella prima colonna, la terza colonna contiene la differenza dei valori contenuti nella seconda colonna.\nSi noti che il valore della terza colonna \u00e8 costante. Questo non \u00e8 un caso: per ogni polinomio di grado \"n\" la colonna \"n\"+1 contiene un valore che \u00e8 costante; questo \u00e8 cruciale per il funzionamento della macchina.\nSi \u00e8 mostrato come costruire la tabella partendo da sinistra verso destra, lavorando invece da destra verso sinistra si possono calcolare gli altri valori del polinomio.\nPer calcolare \"p\"(0.5) basta usare i valori gi\u00e0 presenti alla fine della tabella. Si inizia sapendo che la terza colonna dovr\u00e0 contenere il valore 0.04. Si continua nella seconda colonna sapendo che il valore presente \u00e8 0.16 e che questo valore meno quello incognito deve dare come risultato 0.04. Segue quindi che il valore incognito \u00e8 0.12 (0.16-0.12=0.04). Adesso che ha il valore della seconda colonna si pu\u00f2 passare alla prima colonna. Si sa che il \"p\"(0.4) vale 1.12, che \"p\"(0.4)-\"p\"(0.5) vale 0.12, ne segue che \"p\"(0.5) vale 1 (1.12-1=0.12). Per calcolare \"p\"(0.6) si procede alla stessa maniera. La terza colonna deve contenere 0.04, quindi la seconda deve valere 0.08 e di conseguenza la prima colonna vale 0.92. Quindi il valore di \"p\"(0.6) \u00e8 0.92.\nQuesto metodo pu\u00f2 essere reiterato quante volte si vuole. I valori dei polinomi sono ottenuti per sottrazioni senza dover effettuare moltiplicazioni e quindi la macchina differenziale doveva essere in grado di eseguire solamente delle sottrazioni. Per eseguire le operazioni era necessario tenere traccia dei valori precedenti a quelli che si stavano calcolando. Cos\u00ec, se il polinomio aveva grado \"n\", erano necessarie \"n\"+1 colonne.\nIl progetto della seconda macchina differenziale di Babbage, costruita nel 1991, prevedeva la possibilit\u00e0 di contenere sette numeri da trentuno cifre; la macchina poteva quindi calcolare polinomi fino al 7\u00ba grado (si ricordi che l'ultimo valore \u00e8 una costante). La migliore macchina di Scheutz era in grado di calcolare quattro numeri con quindici cifre."}
{"id": "1086769", "revid": "12290", "url": "https://it.wikipedia.org/wiki?curid=1086769", "title": "David Messina (fumettista)", "text": "Biografia.\nDiplomatosi alla Scuola Internazionale di Comics nel 1995, con specializzazione in Fumetto Americano, comincia a lavorare soprattutto nel campo dell'illustrazione dei giochi di ruolo. Realizza anche alcune illustrazioni per \"Nathan Never\" e \"Jonathan Steele\".\nNel 1996 disegna uno speciale di 32 pagine della serie a fumetti \"2700\" sui testi di Manfredi Toraldo.\nIl suo primo lavoro come disegnatore di fumetti per un grande editore \u00e8 uno speciale su \"Lazarus Ledd\" per la \"Star Comics\" realizzato in collaborazione con Federica Manfredi nel 2000.\nNel 2001 realizza, sempre sui testi di Manfredi Toraldo, il primo numero di \"Arcana Mater\" per le edizioni \"Lo Scarabeo\".\nNel 2002 realizza la seconda miniserie di \"Kor-One\", e il numero 0 di \"Nemesis\" per la casa editrice Liberty Comics.\nNel 2003 realizza una serie di volumi erotici per il mercato francese, spagnolo e statunitense (\"Sally Potter\", \"The Big Pervert\", \"The \"X\" Factor\"). Sempre nel 2003 lavora come colorista ufficiale della serie \"Voltron\" della Devil's Due, collaborando anche ai 2 speciali di Hack/Slash scritti da Tim Seeley e disegnati da Federica Manfredi, e colorando un numero della serie \"G.I. Joe Frontline\" sempre realizzato da Tim Seeley per la Devil\u00ecs Due.\nNel 2005 inizia a collaborare con la IDW Publishing rilanciando insieme allo sceneggiatore Jeff Mariotte la serie di \"Angel\" creata da Joss Whedon.\nRealizza le miniserie \"Angel: The Curse\" (2005), \"Angel: Old Friends\" (2006) e \"Doyle: Spotlight\" (2006) su testi di Jeff Mariotte; in seguito realizza la miniserie \"Angel: Auld lang Syne\" (2007) con Scott Tipton.\nSempre con Scott Tipton e suo fratello David Tipton realizza la miniserie \"Star trek Klingon: Blood Will Tell\" (2007), \"Star Trek Spotlight: Gorn\" (2007), \"Star Trek Next Generation: Intelligence Gathering\" (2008), \"Star Trek: Mirror Image\" (2009) e i racconti brevi \"Angel First Night: Spike\" su testi di Brian Lynch e \"Popgun Antology: Wide Awake\" su testi di Brandon Jerwa ed Eric Trautmann.\nNel 2009 comincia la sua collaborazione con la Bad Robots e la Orci &amp; Kurtzmann Production realizzando la prima miniserie della trilogia di \"Star Trek\" legata al nuovo film di J.J. Abrams. Realizza cos\u00ec \"Star Trek: Countdown\" (2009) su testi di Mike Johnson e Tim Jones, \"Star Trek Nero: The Lost Years\" (2009) su testi di Mike Johnson e Tim Jones e \"Star Trek: The Movie Adaptation\" (2010) sempre su testi di Mike Johnson e Tim Jones.\nSempre nel 2009 realizza le miniserie \"Angel: Smile Time\" con Elena Casagrande su testi di Scott Tipton e \"Angel: Only Human\" su testi di Scott Lobdell.\nInoltre realizza i layout e la supervisione della miniserie \"Spock Reflections\" realizzata insieme a Federica Manfredi su testi di Scott e David Tipton.\nNel 2010 crea insieme a Bill Williams e Bill Willingham il personaggio di Eddie Hope di cui realizza le prime cinque storie pubblicate sulla serie regolare \"Angel\" dal numero 28.\n\u00c8 inoltre uno dei due copertinisti ufficiali dell'albo \"Fuuuzz\".\nAttualmente \u00e8 al lavoro sulla miniserie \"True Blood\" basata sull'omonima serie televisiva, su trama di Alan Ball e sceneggiatura di David Tishman, Mariah Hener e Joe Alabama detto \"Joe Bania\"."}
{"id": "1086771", "revid": "1516566", "url": "https://it.wikipedia.org/wiki?curid=1086771", "title": "Lo\u0161arik", "text": "Il progetto 210 \u00e8 un sottomarino a propulsione nucleare russo, in grado di operare a profondit\u00e0 elevate. \u00c8 stato soprannominato Lo\u0161arik a causa della struttura a batisfere che sono all'interno dello scafo, che ricorda molto un personaggio di un cartone animato sovietico del 1971, un cavallo giocattolo formato da piccole sfere.\nLe sue caratteristiche tecniche sono note solo ad un ristretto gruppo di specialisti, a causa dell'estrema segretezza del progetto.\nIl 1\u00ba luglio 2019 il sottomarino \u00e8 stato coinvolto in un incendio.\nSviluppo.\nLa costruzione di questo battello inizi\u00f2 nei cantieri Sevma\u0161 di Severodvinsk nel 1988, dunque prima dello scioglimento dell'Unione Sovietica. Tuttavia, la costruzione venne interrotta a lungo periodo, a causa della totale mancanza di fondi. Per poter ultimare questo mezzo, si tent\u00f2 senza successo di attrarre investimenti americani. I lavori sono ripresi dopo il 2000, in seguito alla decisione del presidente russo Vladimir Putin di aumentare gli stanziamenti per il potenziamento della flotta subacquea.\nIl sommergibile ha preso il mare per la prima volta nell'agosto 2003.\nLa progettazione e la costruzione sono avvenuti con la supervisione del KB Malahit.\nQuesto progetto \u00e8 stato trattato con estrema segretezza, con misure di controllo che hanno riguardato sia la fase costruttiva, sia quella del varo. Infatti, il personale impegnato nella costruzione \u00e8 stato strettamente sorvegliato per tutti i 15 anni che sono stati necessari al completamento, ed anche l'accesso al cantiere \u00e8 stato pi\u00f9 volte vietato anche a molti alti funzionari. Il varo, poi, \u00e8 stato circondato da misure di segretezza eccezionali, tanto che solo a poche alte personalit\u00e0 \u00e8 stato concesso assistere alla cerimonia.\nTuttavia, nonostante tutte queste precauzioni di segretezza, il sommergibile \u00e8 rimasto all'aperto per tre giorni, nonostante il fatto che i satelliti americani sorveglino di continuo la zona intorno al cantiere. Questo fatto, secondo il direttore dello stabilimento di Sevmash Nikolai Bogdanov, \u00e8 dovuto a motivi tecnici: infatti, non era possibile mettere direttamente il sottomarino in acqua ed \u00e8 stato necessario tempo per preparare questa operazione.\nTecnica.\nLe caratteristiche tecniche del Lo\u0161arik sono un mistero, e sono conosciute solo da un ristretto numero di tecnici e specialisti. Gli unici dati comunicati riguardano la propulsione (nucleare), la profondit\u00e0 massima operativa (nell'ordine dei 6.000 metri) e le batisfere che sono all'interno del guscio idrodinamico dello scafo.\nComunque, si tratta del sottomarino pi\u00f9 silenzioso e meno individuabile di tutta la Marina Russa, nonch\u00e9 del primo mezzo nucleare al mondo ad avere una simile profondit\u00e0 operativa.\nIl progetto \u00e8 stato trattato con grande segretezza, tanto che l'accesso alla cerimonia per il varo \u00e8 stato negato anche a molti ufficiali e funzionari del cantiere.\nUtilizzo.\nIl Lo\u0161arik \u00e8 stato progettato per svolgere missioni speciali, operazioni di recupero degli equipaggi di sottomarini in difficolt\u00e0 e ricerche scientifiche. Per le sue caratteristiche, dovrebbe essere in grado di operare senza particolari limitazioni in qualunque parte dell'oceano.\nTuttavia, non esistono informazioni n\u00e9 sui profili operativi, n\u00e9 sull'attivit\u00e0 svolta fino ad oggi."}
{"id": "1086775", "revid": "599013", "url": "https://it.wikipedia.org/wiki?curid=1086775", "title": "Tokugawa Ietsugu", "text": "Figlio primogenito di Tokugawa Ienobu, fu il settimo sh\u014dgun dello shogunato Tokugawa.\nBiografia.\nIetsugu nacque a Edo nel 1709 da una concubina di Ienobu quando questi aveva gi\u00e0 quarantotto anni; Ienobu mor\u00ec quando Ietsugu aveva solo tre anni, e il consigliere confuciano di Ienobu, Arai Hakuseki, divenne il tutore dello sh\u014dgun Ietsugu.\nDurante questa fase lo shogunato affront\u00f2 principalmente problemi economici, dalla riforma della valuta agli scambi commerciali con l'estero in Ky\u016bsh\u016b; Ietsugu fu poco coinvolto nelle decisioni, e Hakuseki fu il vero protagonista della politica dello shogunato. Nel 1713, l'elevata inflazione spinse a introdurre una nuova valuta, meno legata alla produzione di riso, i cui prezzi cominciarono a sgonfiarsi. Come conseguenza di questo fu necessaria una riforma dei commerci con l'estero; nel 1716 furono nominati due commissari per il commercio estero, a Edo e Nagasaki; essendo in vigore il sakoku gli scambi commerciali potevano avvenire solo nel porto di Nagasaki con navi cinesi e olandesi, e l'ulteriore limitazione port\u00f2 a 30 navi cinesi e 2 olandesi il numero massimo consentito ogni anno.\nNel 1716 Ietsugu mor\u00ec a causa di complicanze legate a un raffreddore; si dice che fosse gioviale e vivace, ma evidentemente di salute delicata. Con lui, dopo poco pi\u00f9 di un secolo, si estinse la linea ereditaria diretta iniziata da Tokugawa Ieyasu. Il nuovo sh\u014dgun dovette perci\u00f2 essere scelto da uno dei rami cadetti del clan; la scelta cadde su Yoshimune, appartenente al ramo Kii Tokugawa, iniziato dal nonno di Yoshimune, Yorinobu, il decimo figlio di Ieyasu."}
{"id": "1086782", "revid": "110157", "url": "https://it.wikipedia.org/wiki?curid=1086782", "title": "Prva hrvatska nogometna liga 1992-1993", "text": "La Prva hrvatska nogometna liga 1992-1993, conosciuta anche come 1.HNL, \u00e8 stata la seconda edizione della massima serie del campionato di calcio croato disputata tra il 23 agosto 1992 e il 12 giugno 1993 e conclusa con la vittoria del Croazia Zagabria, al suo primo titolo.\nFu il primo torneo croato riconosciuto almeno a posteriori dalla UEFA, che quindi permise l'accesso ad alcune delle coppe europee.\nCapocannoniere del torneo fu Goran Vlaovi\u0107 (Croazia Zagabria), con 23 reti.\nFormula.\nIl numero di squadre partecipanti pass\u00f2 da 12 a 16 e disputarono un turno di andata e ritorno per un totale di 30 partite.\nLe ultime due classificate avrebbero dovuto essere retrocesse ma fecero entrambe ricorso alla federazione che accolse le loro motivazioni allargando a 18 il numero delle squadre nella stagione successiva.\nLa Federazione venne al termine della stagione riconosciuta dalla UEFA che permise ai club croati di partecipare alle coppe europee. In questa edizione le squadre ammesse furono due: la vincente alla UEFA Champions League 1993-1994 mentre la vincitrice della coppa nazionale alla Coppa delle Coppe 1993-1994, mentre si era fuori tempo per la terza competizione continentale.\nIl \"HA\u0160K Gra\u0111anski Zagabria\" cambi\u00f2 nome in \"Croazia Zagabria\".\nClassifica finale.\nLegenda:\nNote:"}
{"id": "1086784", "revid": "729019", "url": "https://it.wikipedia.org/wiki?curid=1086784", "title": "Alone (fenomeno ottico)", "text": "Un alone (dal latino \"hal\u014ds\" \"cerchio intorno al Sole\", a sua volta dal greco \u1f05\u03bb\u03c9\u03c2 \"h\u00e1l\u014ds\") chiamato anche arco di ghiaccio, nimbo o aureola \u00e8 un anello di luce che circonda un astro.\nGli aloni sono fenomeni ottici che appaiono vicini o attorno al Sole o alla Luna e a volte attorno ad altre forti sorgenti luminose come le luci stradali; l'alone stesso \u00e8 di colore bianco intenso, con una sfumatura rossastra all'interno e violetta all'esterno; l'area di cielo interna all'alone \u00e8 generalmente pi\u00f9 scura di quella esterna. Gli aloni sono per la maggior parte causati da cristalli di ghiaccio nei freddi cirri ad altitudini di 5\u201310\u00a0km nella parte superiore della troposfera. La luce viene riflessa e rifratta dai cristalli di ghiaccio e potrebbe dividersi nei colori di base a causa della dispersione ottica, similmente agli arcobaleni. I due tipi fondamentali sono l'alone di 22\u00b0 e l'alone di 46\u00b0. I vari tipi di alone sono dovuti alla forma particolare e all'orientamento dei cristalli di ghiaccio costituenti la nube.\nQuello dell'alone \u00e8 un fenomeno simile all'arcobaleno eccetto per il fatto che viene formato dalla rifrazione della luce solare attraverso i cristalli di ghiaccio sospesi nelle nuvole al posto delle gocce di pioggia o ad altra acqua liquida sospesa nel cielo. Generalmente appaiono come sezioni di arco in confronto a cerchi completi. Le sezioni pi\u00f9 luminose solitamente appaiono sopra, sotto e lateralmente al Sole. Gli aloni di ghiaccio provocati da cristalli di ghiaccio molto piccoli sono di un solo colore, poich\u00e9 la diffrazione mescola assieme i colori.\nFenomeni atmosferici come gli aloni sono stati usati come metodi empirici di previsione meteorologica prima che fosse sviluppata la meteorologia; generalmente, essendo collegati ai cirri, indicano l'arrivo di un fronte caldo e quindi di piogge; in inverno, in caso di nebbia, un alone pu\u00f2 indicare che nella nebbia sono presenti cristalli di ghiaccio e quindi che di notte si possa gelare. In effetti, in situazioni meteorologiche di freddo molto intenso, gli aloni ottici vengono formati dai cristalli vicini al livello del terreno (definiti \"polvere di diamante\"). I cristalli si comportano come gioielli, riflettendo e rifrangendo la luce solare tra le loro facce, emettendo lance di luce in direzioni particolari.\nUn disco di diffrazione o disco di Airy ha un aspetto simile, ma \u00e8 un disco, anzich\u00e9 un anello, e ha un bordo rosso al suo interno. Le sue dimensioni dipendono dalla dimensione delle particelle di ghiaccio o acqua che lo provocano. Sono anche conosciuti come corone, ma non sono da confondere con il flusso sottile di gas che emette il Sole per formare la sua corona solare.\nCani solari e lunari.\nCani solari o pareli.\nI \"cani solari\", conosciuti anche come \"pareli\" (singolare \"parelio\"), appaiono come punti colorati o barre su entrambi i lati del Sole e alla stessa altitudine. La loro distanza dal Sole \u00e8 vicina ai 22\u00b0 quando \u00e8 basso, ma aumenta mano a mano che aumenta l'altezza del Sole. I cani solari sono comuni come l'alone circolare di 22\u00b0 e in Europa, alle medie latitudini, possono essere viste 2-3 volte la settimana in media, anche se i cani solari pi\u00f9 luminosi ed evidenti si mostrano pi\u00f9 raramente. Vengono prodotti quando la luce solare passa attraverso i cirri o, se \u00e8 molto freddo, quando i cristalli di ghiaccio si trovano nell'aria pi\u00f9 vicina all'osservatore. I cristalli di ghiaccio che formano i cani solari sono piastre esagonali che si muovono verso il basso con le facce esagonali pi\u00f9 larghe quasi orizzontali.\nCani lunari o paraseleni.\nQuando il fenomeno del cane solare si vede attorno alla Luna anzich\u00e9 attorno al Sole, viene chiamato \"cane lunare\" o, con un grecismo, \"paraselene\". I cani lunari appaiono alla destra e alla sinistra della Luna, alla distanza di circa 22\u00b0. Sono esattamente analoghi ai cani solari. I cani lunari sono in qualche modo pi\u00f9 rari dei cani solari, poich\u00e9 affinch\u00e9 vengano prodotti cani lunari o un qualsiasi tipo di alone, la Luna deve essere molto luminosa e quindi piena o quasi piena.\nNella tradizione popolare i cani lunari annunciano il brutto tempo in arrivo. Contando le stelle nella circonferenza del cane lunare, si saprebbero quanti giorni di brutto tempo ci si dovr\u00e0 aspettare.\nPilastri di luce.\nUn \"pilastro di luce\", o pilastro solare, appare come un pilastro verticale o colonna di luce che si alza dal Sole che sta sorgendo o tramontando, bench\u00e9 possa anche apparire sotto al Sole, particolarmente se l'osservatore \u00e8 a una elevata altitudine. Cristalli di ghiaccio, a forma di piastra e colonna esagonale, provocano il fenomeno. I cristalli piatti di solito causano i pilastri quando il Sole \u00e8 intorno ai 6\u00b0 sull'orizzonte o sotto di essi; i cristalli a forma di colonna esagonale possono provocare un pilastro quando il Sole \u00e8 anche a 20 gradi sopra l'orizzonte. I cristalli tendono a orientarsi quasi orizzontalmente mentre cadono o fluttuano nell'aria, e la larghezza e la visibilit\u00e0 di un pilastro solare dipende dall'allineamento dei cristalli.\nI pilastri di luce possono anche formarsi attorno alla Luna e alle luci stradali o ad altre luci forti. I pilastri che si formano da luci provenienti da terra potrebbero apparire molto pi\u00f9 alti di quelli associati al Sole o alla Luna. Siccome l'osservatore \u00e8 generalmente pi\u00f9 vicino alla sorgente luminosa, l'orientamento dei cristalli ha meno importanza nella formazione di questi pilastri."}
{"id": "1086787", "revid": "2085547", "url": "https://it.wikipedia.org/wiki?curid=1086787", "title": "Bonsai Kitten", "text": "Bonsai Kitten (Gatti bonsai nella versione in italiano) \u00e8 una bufala goliardica realizzata da un gruppo di studenti del Massachusetts Institute of Technology (MIT), che, alla fine del 2000, pubblic\u00f2, su un sito web dal nome \"bonsaikitten.com\", le istruzioni per la creazione di \"gatti in bottiglia\", compresi i relativi kit per il fai da te. Secondo \"bonsaikitten.com\", era possibile, infatti, rinchiudere dei gattini in contenitori di vetro sagomati e costringere il loro corpo ad assumere la forma del recipiente durante la crescita, replicando cos\u00ec, sugli animali, la tecnica utilizzata per la creazione degli alberi bonsai. \nStoria.\nNell'immediato, non fu colto l'intento satirico e parodistico del sito: l'apparizione di \"bonsaikitten.com\" (che fu chiuso qualche anno dopo) gener\u00f2 accese proteste sul web e sulla carta stampata e diede origine, anche in italiano, a diverse catene di sant'Antonio via e-mail per esprimere una protesta contro il crudele trattamento riservato agli animali (attribuito a un non meglio identificato \"scienziato giapponese\"). Contemporaneamente alle proteste, anche a seguito di una investigazione dell'FBI che localizz\u00f2 il sito nei server del MIT e identific\u00f2 uno degli autori della bufala, gi\u00e0 nel 2001, una parte dei media e alcune organizzazioni ambientaliste, come la PETA e il WWF, definivano il fenomeno come una burla. \n\"Bonsaikitten.com\" fu oggetto di alcuni articoli, pieni di sdegno e orrore, anche su alcuni quotidiani italiani che presero per veri i maltrattamenti sugli animali: a due articoli del giornalista Josto Maffeo sul \"Messaggero\" del 15 e 18 gennaio 2001, fece seguito - il 18 febbraio 2002, a oltre un anno di distanza dalla rivelazione della bufala - un articolo dello stesso tenore da parte di Ferruccio Sansa su \"La Repubblica\". Agli inizi del 2001, infatti, poco dopo la pubblicazione degli articoli de \"Il Messaggero\", anche la trasmissione radiofonica \"Golem\", in onda su Rai Radio 1, aveva chiarito la natura burlesca del sito.\nEmulazioni.\nSull'onda del successo del sito originale, ne fu realizzata, nel 2001, da parte di emulatori, anche una versione in italiano ospitata dapprima sul dominio \"www.gattibonsai.it\" e, in seguito, su \"gattibonsai.com\". Nonostante il tentativo di rendere ancora pi\u00f9 palese l'intento umoristico, anche la versione italiana fu subito oggetto di vive proteste. Dopo pochi mesi il sito fu chiuso dalla Polizia postale italiana, per l'ipotesi di istigazione a delinquere e possibile maltrattamento di animali, a seguito di una denuncia presentata dalla conduttrice televisiva Licia Col\u00f2.\nNel 2013, il sito www.gattibonsai.it \u00e8 stato acquistato da un estimatore e funge da rimando a questa pagina di Wikipedia, allo scopo di evitare il diffondersi di ulteriori falsi allarmi."}
{"id": "1086796", "revid": "486946", "url": "https://it.wikipedia.org/wiki?curid=1086796", "title": "Orchestra Sinfonica Nazionale della Rai", "text": ""}
{"id": "1086813", "revid": "16784", "url": "https://it.wikipedia.org/wiki?curid=1086813", "title": "Citt\u00e0 di Manningham", "text": "La citt\u00e0 di Manningham (in inglese \"City of Manningham\") \u00e8 una Local Government Area che si trova nell'area metropolitana di Melbourne, nello Stato di Victoria. Essa si estende su una superficie di 113 chilometri quadrati e ha una popolazione di 111.300 abitanti. La sede del consiglio si trova a Doncaster.\nSituata nella periferia nord-est di Melbourne, la municipalit\u00e0 di Manningham \u00e8 stata creata il 15 dicembre 1994 nell'ambito della riorganizzazione generale dei confini degli enti territoriali dell'area di Melbourne. Il nuovo comune contiene la precedente Citt\u00e0 di Doncaster e Templestowe, ad eccezione di Ringwood North ceduto alla nuova Citt\u00e0 di Maroondah e con l'aggiunta di Wonga Park appartenuta in precedenza a Shire of Lillydale.\nIl nome del vicino sobborgo di Bulleen era quello inizialmente proposto per il nuovo comune, in quanto gi\u00e0 appartenuto all'ente locale che precedette la Citt\u00e0 di Doncaster e Templestowe. I residenti attuali per\u00f2 hanno creduto che il nome migliore fosse quello ricavabile da una delle strade principali, Manningham Road. L'origine del nome di Manningham Road non \u00e8 certa, ma proverrebbe molto probabilmente dalla regione di Bradford nel West Yorkshire, in Inghilterra, come il nome Doncaster proviene dallo Yorkshire."}
{"id": "1086814", "revid": "56818", "url": "https://it.wikipedia.org/wiki?curid=1086814", "title": "Lingua ngoni", "text": ""}
{"id": "1086818", "revid": "183694", "url": "https://it.wikipedia.org/wiki?curid=1086818", "title": "Giuseppe Bellucci", "text": "Biografia.\nSi dedic\u00f2 agli studi di chimica organica, paleontologia ed etnografia. Nel 1874 ottenne la cattedra di Chimica organica all'Universit\u00e0 di Perugia, di cui poi fu rettore.\nComp\u00ec interessanti studi sulle interpretazioni dei feticci e degli amuleti dall'et\u00e0 della pietra fino all'epoca moderna. Nel 1907 usc\u00ec una sua opera intitolata \"Il feticismo primitivo in Italia e le sue forme di adattamento\", in cui, sulla scorta degli studi di E. B. Taylor, indag\u00f2 in il percorso storico, iconografico e apotropaico del grande repertorio di amuleti regionali italiani da lui stesso ricercati e collezionati. Di questa opera esiste una ristampa basata sulla seconda edizione del 1919 pubblicata dalla Arnaldo Forni Editore. La sua collezione di amuleti si trova esposta al Museo archeologico nazionale dell'Umbria di Perugia, che conserva anche la sua collezione preistoriche e protostoriche.\nIl 22 dicembre 1881 fu iniziato in Massoneria nella Loggia di Perugia \"Francesco Guardabassi\" e nel 1885 ne divenne il Maestro venerabile, nel 1909 fu membro della Loggia \"Venti giugno 1859\", pure di Perugia.\nRiconoscimenti.\nLa citt\u00e0 gli ha dedicato una piazza tra le pi\u00f9 praticate per accedere al centro storico, oltre che stazione base della Ferrovia Centrale Umbra.\n\u00c8 stata affissa nei primi anni del '900 un'epigrafe in suo onore su di una vistosa parete rocciosa sul versante sud del Monte Tezio, che da sempre caratterizza e rinomina la parete col suo nome.\nNell'estate del 2000 si \u00e8 inaugurata al Museo Nazionale Archeologico di Perugia l'esposizione permanente di una parte, sicuramente la pi\u00f9 organica e rilevante, della collezione di amuleti che Giuseppe Bellucci ha realizzato tra il 1870 e il 1920. Si tratta di uno dei lasciti materiali pi\u00f9 importanti di quel grande movimento scientifico e intellettuale, l'evoluzionismo, che anche nel nostro Paese, nella seconda met\u00e0 dell'Ottocento, ha portato avanti con un'impressionante mole di contributi teorici e di lavori di ricerca l'illusorio tentativo di fondare in modo unitario le scienze della natura e le scienze dell'uomo. La realizzazione dell'esposizione ha fatto giustizia della sbrigativit\u00e0 con cui erano stati indiscriminatamente liquidati, in un recente passato, tutti i contributi dell'antropologia ottocentesca, ma non ha ovviamente potuto, malgrado tutti gli accorgimenti, rivitalizzare pienamente quegli oggetti che ormai appartengono al passato della nostra societ\u00e0. "}
{"id": "1086819", "revid": "124123", "url": "https://it.wikipedia.org/wiki?curid=1086819", "title": "Bartolomeo Nazari", "text": "Biografia e opere.\nNato a Clusone, paese della Val Seriana in Provincia di Bergamo, fu avviato all'apprendimento delle arti pittoriche fin dai primi anni.\nLa sua famiglia famiglia difatti ebbe altri famosi ritrattisti, situazione che gli permise di svolgere l'apprendistato presso Giuseppe Ghislandi, noto come Fra Galgario.\nGrazie ad un sussidio economico donato da Ventura Fanzago, ebbe la possibilit\u00e0 di recarsi a soli 17 anni, a Venezia, dove fu apprendista di Angelo Trevisani e in seguito collaboratore di Francesco Trevisani e di Benedetto Luti.\nSi rec\u00f2 anche a Roma, in quel tempo tappa obbligata per gli artisti emergenti, dopodich\u00e9 dopo un soggiorno di circa tre anni, ritorn\u00f2 nel capoluogo lagunare. Qui seppe stringere rapporti importanti con l'aristocrazia locale, situazione che gli permise di ottenere un gran numero di commissioni. La sua principale attivit\u00e0 difatti consisteva nell'eseguire ritratti molto curati, una giusta via di mezzo tra l'arte di Sebastiano Ricci e quella di Giovanni Battista Piazzetta.\nLa sua fama giunse anche nella sua terra natia, dove ebbe modo di mettersi in luce con l'esecuzione di dipinti dall'alto contenuto artistico, sempre per esponenti dell'aristocrazia.\nLe sue attivit\u00e0 comprendevano anche la collaborazione con due suoi figli, Nazario e Maria Giacomina, ai quali cerc\u00f2 di trasmettere le sue abilit\u00e0 pittoriche. Con il primo ebbe tuttavia un rapporto burrascoso per via della sua dissipata, tanto da interrompere ogni contatto per una decina di anni. Soltanto nel 1756 vi fu un riavvicinamento, quando il padre decise di affidare la bottega veneziana al figlio, al fine di garantirne una continuit\u00e0.\nSi trasfer\u00ec quindi a Genova dove ebbe modo di ritrarre il doge, e infine a Milano, dove mor\u00ec nel 1758.\nEsponente del tardo barocco, fu un rinomato ritrattista. Numerosi furono infatti i dipinti raffiguranti personalit\u00e0 di spicco di allora, e non solo riferiti all'ambito di Venezia e Bergamo, le due citt\u00e0 in cui oper\u00f2 maggiormente. I principali sono quelli raffiguranti Canaletto, Francesco Correr, il cardinale Vincenzo Querini, i procuratori Alvise Mocenigo, Nicol\u00f2 Venier, Zaccaria Canal e Lorenzo Morosini. Molto rinomato \u00e8 il ritratto equestre del maresciallo Johann Matthias von der Schulenburg, eseguito a grandezza naturale. Spiccano inoltre le opere degli aristocratici bergamaschi appartenenti alle famiglie Angelini, Rota e Gallizioli, nonch\u00e9 al conte Giacomo Carrara.\nNel 1744 fu a Francoforte, dove ritrasse l'imperatore Carlo VII e altri personaggi.\nNon manc\u00f2 di realizzare anche opere di soggetto sacro, come prova la pala realizzata per la Parrocchiale di Cologno al Serio.\nFurono pittori sua figlia Maria Giacomina e suo figlio Nazario."}
{"id": "1086821", "revid": "404449", "url": "https://it.wikipedia.org/wiki?curid=1086821", "title": "Gino Pollini", "text": "Biografia.\nPollini frequent\u00f2 le scuole e l'Imperial Regio Ginnasio di Rovereto, citt\u00e0 al tempo dell'Impero Austro-ungarico, evidenziando interesse per la filosofia della musica e per lo studio del violino. Passione per la musica che poi trasmise al figlio, Maurizio Pollini, pianista e direttore d'orchestra italiano di fama internazionale. Prosegu\u00ec gli studi a Milano, iscritto per un paio d'anni alla facolt\u00e0 di ingegneria e quindi, seguendo i consigli di Depero, a quella di architettura dove si laure\u00f2 nel 1927.\nArchitettura.\nL'esordio lo vide impegnato in una serie di articoli pubblicati sulla rivista \"Rassegna italiana\" con lo scopo di evidenziare le necessit\u00e0 di rinnovamento del \"fare architettonico\" allora ancora legato ai richiami neoclassicisti. Quasi contemporanea la partecipazione, nel 1926, al Gruppo 7 che, formato da laureandi in architettura, segn\u00f2 l'inizio ufficiale del razionalismo in Italia. Tra i componenti del gruppo il milanese Luigi Figini, suo coetaneo, che gli sar\u00e0 amico e socio in tutta la sua vita professionale (Figini e Pollini).\nTra i suoi primi progetti vi fu la \"Casa elettrica di Bolzano\" pubblicata nel settembre del 1929 sulla rivista milanese \"Natura\", che preludeva all'opera realizzata l'anno successivo per la IV Triennale di Monza. Entrambe furono segnalate in seguito tra le prime opere significative del razionalismo italiano.\nSempre nel 1929, in collaborazione con Adalberto Libera con lo studio del geometra Elvio Laitempergher di Bolzano, partecip\u00f2 vincendolo ex aequo, al \"Concorso per il piano regolatore di Bolzano\" con un progetto centrato sulla realizzazione di zone fra loro correlate da un impianto viario radiale secondo un modello ispirato al di poco precedente piano per Amsterdam. La proposta di pianificazione urbanistica prevedeva anche la costruzione di un terzo ponte sul torrente Talvera all'altezza del Guncina (ponte Dolomiti) per conformare un \"continuum\" delle zone a verde dei quartieri di Gries e S.Pietro-S.Osvaldo. L'intervento progettuale \u00e8 sintesi del \"fare razionalista\" (suddivisione in zone specializzate in residenza, lavoro, svago, servizi correlate da un impianto viario differenziato) e di quello \"organico\" (salvaguardia del \"continuum\", aperto alle zone verdi).\nIl progetto per Bolzano fece da preludio al suo impegno nel settore urbanistico che lo port\u00f2 a rappresentare la cultura architettonica italiana nei congressi internazionali del CIAM e ad essere parte attiva, nel 1933, alla stesura della Carta di Atene, affermazione del \"credo razionalista\" in urbanistica.\nMomento determinante per la carriera professionale fu l'incontro con Adriano Olivetti che gli affid\u00f2 l'incarico di realizzare nel 1934 le Officine di Ivrea, nel 1940 la mensa aziendale, nel 1941 l'asilo nido, nel 1942 le Case per gli impiegati. Tutti lavori improntati \"al fare razionalista,\" caratterizzati da un esercizio di stile di rigore sintattico con ricorso ad un vocabolario ridottissimo, limitato e sintetico, per una \"poetica\" priva di aggettivi con l'attenzione tutta puntata sugli schemi spaziali, sull'uso di materiali poveri, sul rifiuto della decorazione.\nNegli stessi anni elabor\u00f2, con Giuseppe Terragni e Pietro Lingeri, uno storico progetto per il quartiere di Brera a Milano e prosegu\u00ec il suo impegno nella pianificazione territoriale, elaborando il piano per un quartiere di Ivrea. Nel 1937 partecip\u00f2 alla stesura del piano regionale della Valle d'Aosta e nel 1940, in collaborazione con Luigi Piccinato, lavor\u00f2 al piano regolatore di Ivrea.\nNel dopoguerra fu docente presso la facolt\u00e0 di architettura di Milano, quindi a Palermo dove fu direttore dell'istituto di composizione architettonica. Nell'insegnamento e nei progetti professionali persegu\u00ec nuovi rapporti di fruizione del costruito, con tensioni giocate sui rapporti geometrici di continue articolazioni spaziali che variano le vedute, sollecitano evocazioni, allusioni, suggeriscono compenetrazioni ed interrelazioni. Le forme si fanno meno espressive, pi\u00f9 astratte e vengono assunte nella loro essenza geometrica e ritmica.\nNel 1951 in collaborazione con Gio Ponti progett\u00f2 a Milano per l'Ina-casa il quartiere Harar e nel 1952 realizz\u00f2 la Chiesa della \"Madonna dei Poveri\" in cui lo spazio interno \u00e8 fortemente segnato dalla luce che penetra filtrata da vetri colorati delle pareti laterali ed esplode dall'alto sull'altare.\nA Palermo realizz\u00f2, insieme a Vittorio Gregotti, gli edifici della facolt\u00e0 di scienze dell'Universit\u00e0.\nNei suoi lavori, Pollini, ha proposto un'integrazione fra il repertorio modernista e quello tradizionale ricercando l'armonioso inserimento di un edificio moderno in un ambiente gi\u00e0 costruito, sempre coerente a ci\u00f2 che aveva scritto ai suoi esordi in \"Rassegna italiana\": \"\"il fare architettura deve risultare da una stretta aderenza alla logica e dalla razionalit\u00e0\".\""}
{"id": "1086822", "revid": "10137", "url": "https://it.wikipedia.org/wiki?curid=1086822", "title": "Jaroslav I il Saggio", "text": ""}
{"id": "1086827", "revid": "647919", "url": "https://it.wikipedia.org/wiki?curid=1086827", "title": "2020 Speed Ball", "text": ""}
{"id": "1086830", "revid": "201394", "url": "https://it.wikipedia.org/wiki?curid=1086830", "title": "Gino Bonichi", "text": "Biografia.\nInfanzia e giovinezza.\nMarchigiano per nascita dove il padre Serafino era capitano di amministrazione nel Distretto militare, ultimogenito di 6 fratelli, Gino si trasfer\u00ec con la famiglia a Roma nel 1909. Nel 1919 si manifestarono i primi segni della tubercolosi contratta in seguito ad una polmonite, per cui fu ricoverato in sanatorio, dove rimase fino al 1924.\n1925-1933: Scipione e la \"Scuola romana\".\nGi\u00e0 nel 1924 Scipione, assieme a Renato Marino Mazzacurati, conobbe il pittore Mario Mafai iniziando a frequentare la casa di via Cavour, ed incontrando anche Antonietta Rapha\u00ebl. I quattro si iscrissero nel 1925 alla Scuola libera del nudo a Roma ma nel 1925 entrambi dovettero lasciare l'Accademia per una disputa con il direttore. In questo periodo, uno dei luoghi di frequentazione era la Biblioteca distorta dell'arte dell'Accademia di belle arti di Roma.\nNel 1928 Scipione fond\u00f2 con Mario Mafai, Renato Marino Mazzacurati e Antonietta Rapha\u00ebl la Scuola romana, detta anche \"Scuola di via Cavour\", un gruppo di artisti attivo a Roma che si opponeva al movimento conservatore \"Novecento\". Anche se la \"Scuola romana\" fu cos\u00ec chiamata, i tre non ebbero mai una vera comunit\u00e0 di intenti, al di la dei rapporti amicali, dei luoghi comuni vissuti e della comune avversione al \"Novecento\" rimproverata di conservatorismo, tendenza fascista e Neoromanticismo.\nNell'estate del 1929 un lungo soggiorno a Collepardo dona a Scipione, per unanime riconoscimento della critica, vigore e maturit\u00e0 artistica. Nel 1930 fu inserito nella XVII Esposizione internazionale d'arte di Venezia con il suo \"Ritratto del cardinale Vannutelli\" e nel 1931 nella I Quadriennale nazionale d'arte di Roma dove present\u00f2, tra le altre opere, anche il suo \"Ritratto di Ungaretti\". Nel 1931 e nel 1932 partecip\u00f2 alle \"mostre Sindacali\" di Roma.\nIn questi anni collabor\u00f2 poi con L'Italia Letteraria, per cui realizza disegni e copertine. Nel 1931 fond\u00f2 assieme a Mazzacurati, la rivista \"Fronte\" che usc\u00ec per due numeri, ma che vantava firme come Giuseppe Ungaretti, Alberto Moravia ed Alberto Savinio. Purtroppo, proprio in quell'anno, la tubercolosi di Scipione si aggrav\u00f2, portandolo alla morte a soli 29 anni nel sanatorio di Arco di Trento il 9 novembre del 1933.\nI riconoscimenti dopo la morte.\nI quadri di Scipione sono caratterizzati da grande energia e nervosit\u00e0, espresse con l'uso di colori accesi. Le sue vedute di Roma sono contrassegnate da colori scuri e forme opprimenti e angosciose. Scipione fu anche disegnatore, poeta e scrittore. Le sue opere hanno fama internazionale e vennero esposte nella mostra documenta 1 del 1955 a Kassel. Nel 1951 il Comune di Macerata istitu\u00ec il Premio Scipione con lo scopo di focalizzazione e ricerca delle nuove tendenze dell'Arte contemporanea, onorando allo stesso tempo la memoria dell'artista."}
{"id": "1086831", "revid": "599013", "url": "https://it.wikipedia.org/wiki?curid=1086831", "title": "Nero d'Avola", "text": ""}
{"id": "1086834", "revid": "767487", "url": "https://it.wikipedia.org/wiki?curid=1086834", "title": "X (gruppo musicale statunitense)", "text": "Gli X sono un gruppo punk statunitense formatosi nel 1977 a Los Angeles, considerati tra i principali esponenti del punk californiano. La formazione, tranne un breve periodo, \u00e8 sempre rimasta la stessa, e comprende Exene Cervenka (voce), John Doe (basso e voce), Billy Zoom, (chitarra), D.J. Bonebrake (batteria).\nStile.\nLo stile del gruppo, a differenza della grande maggioranza dei gruppi punk californiani dell'epoca, ha molteplici influenze. Oltre al punk rock si ispira innanzitutto il rockabilly, passione del chitarrista Billy Zoom, ma anche al country ed al blues. Non a caso alcuni dei componenti della band hanno formato un progetto parallelo, quello dei Knitters, band dedita al country rock.\nUn'influenza maggiore nella musica degli X va ricercata nella banda californiana The Doors. Non a caso i loro primi quattro lp furono prodotti da Ray Manzarek, e nel primo album figura una reinterpretazione di \"Soul Kitchen\".\nAltra caratteristica importante degli X \u00e8 quella di non avere una voce solista, ma due voci che si alternano al canto. Infatti molte canzoni sono cantate dalla sola Exene Cervenka, altre da John Doe, altre sono cantate da entrambi.\nStoria.\nGli X iniziano la loro carriera esibendosi in locali di Los Angeles come The Masque o il Whisky.\nIl primo contratto discografico \u00e8 quello con la piccola etichetta indipendente Dangerhouse con la quale incidono due singoli: \"Los Angeles\" e \"Adult Book\", canzoni che vengono poi comprese nella compilation Yes Los Angeles, che gli X si trovano a dividere con altre band californiane quali Weirdos e Black Randy.\nIl successo crescente della band la porta a firmare per un'altra etichetta indipendente, la pi\u00f9 potente Slash.\nNel 1980 esce quindi per questa etichetta il primo Lp, intitolato \"Los Angeles\", prodotto da Ray Manzarek. Il disco contiene, oltre a canzoni di chiara marca punk come \"Johnny Hit and Run Paulene\", pezzi che dimostrano la versatilit\u00e0 del gruppo e una maggior ampiezza di vedute rispetto al resto della scena losangelina, come \"The Unheard Music\", \"The World is a Mess\", o la gi\u00e0 citata cover di \"Soul Kitchen\".\nIl disco ottiene buone recensioni pur avendo limitati riscontri di vendita.\nL'anno seguente esce \" Wild Gift\", composto in buona parte da canzoni che erano gi\u00e0 state composte all'epoca di \"Los Angeles\" ma che non erano state comprese nel disco.\nCon \"Wild Gift\" gli X compaiono per la prima volta nella classifica americana, arrivando alla 165 posizione, ma soprattutto ricevono vasti consensi da parte della stampa, ed il prestigioso Rolling Stone nomina il disco \"record of the year\".\nNel 1982 esce per l'etichetta Elektra \"Under the Big Black Sun\", un disco che segna un'importante momento nella carriera della band californiana.\nIl disco infatti apre a sonorit\u00e0 decisamente pi\u00f9 soft come in \"Dancing with Tears in my Eyes\" ,un pezzo di genere country.\nInoltre il disco esce dopo la morte di Mirielle, la sorella di Exene, ed \u00e8 profondamente influenzato dai sentimenti di perdita di Exene. Almeno tre pezzi sono dedicati esplicitamente a Mirielle, tra cui \"Riding with Mary\", \"Come back to Me\" e la gi\u00e0 citata \"Dancing with Tears in my Eyes\".\nOltre a pezzi malinconici come i citati il disco contiene canzoni decisamente pi\u00f9 ritmate e dalle sonorit\u00e0 aggressive come \"Because I do\" e \"The Hungry Wolf\". \"Under the Big Black Sun\" sembra essere uno dei dischi preferiti da parte degli X, almeno a giudicare da quanto dichiarato da Exene Cervenka:\nSicuramente \u00e8 il disco di maggior successo commerciale della band, riesce infatti a raggiungere la posizione 76 nelle classifiche americane.\nNel 1983 esce \"More Fun in the New World\", che non si discosta molto dal precedente disco. Ci sono dei riferimenti country ancora pi\u00f9 chiari e appaiono un paio di canzoni che suscitano controversie.\n\"True Love Pt2\" scandalizza i fan pi\u00f9 legati alla purezza punk e rock' roll con le sue sonorit\u00e0 che si avvicinano al funky, mentre In \" I Must not Think bad thought\" (trad: Non devo avere cattivi pensieri) compaiono per la prima volta riferimenti politici, in particolare alla politica estera statunitense.\nAnche \"More Fun\" ottiene consensi di critica e vendite moderatamente soddisfacenti arrivando al numero 86 delle charts.\nNel 1985 esce il quinto disco intitolato \"Ain't Love Grand\". Per l'occasione la produzione del disco \u00e8 affidata a Richard Wagener, che sostituisce Manzarek. Il risultato \u00e8 un disco con un suono maggiormente \"Mainstream\", ma i risultati commerciali sono deludenti.\nDopo la registrazione Billy Zoom lascia il gruppo, venendo sostituito per un breve periodo da Dave Alvin, membro della band The Blasters. Questi viene a sua volta sostituito da Tony Gilkyson, ex membro dei Lone Justice\nIl 1986 vede anche l'uscita del film documentario sulla band californiana, intitolato \"\".\nNel 1987 esce \"See How We Are\", un disco che riprende in larga parte le sonorit\u00e0 dei primi dischi.\nIl disco \u00e8 prodotto da Alvin Clark. Nel disco compare anche \"4th of July\" composta da Dave Alvin, mentre le altre canzoni sono dovute alla coppia Cervenka/Doe\nLo stile di Gilkyson alla chitarra si differenzia da quello di Billy Zoom, ma, nonostante questo, il disco si avvicina maggiormente al suono di \"Under the Big Black Sun\" e \"More Fun in the New World\" rispetto al precedente \"Ain't Love Grand\" .\nNel 1988 esce il doppio disco dal vivo \"Live at the Whisky a Go-Go\" , che cattura una performance Live del gruppo nel locale che li aveva visti iniziare la carriera.\nDopo questo disco la band sospende le proprie attivit\u00e0. Infatti varie vicende allontanano in questo periodo i componenti degli X dalla loro musica, tra cui la maternit\u00e0 di Exene Cervenka.\nVa ricordato che a partire dalla met\u00e0 degli anni 80 John Doe compare in diversi film in piccole parti, tra questi film vanno ricordati Salvador di Oliver Stone, Great balls of fire e infine Boogie Nights di Thomas Anderson.\nAgli inizi degli anni 90 il gruppo si riforma, ancora con Tony Gylkison alla chitarra. \nIl risultato \u00e8 \"Hey Zeus!\" Settimo disco in studio della band. La novit\u00e0 rispetto ai dischi precedenti \u00e8 rappresentata dal fatto che le canzoni non sono pi\u00f9 scritte esclusivamente dalla coppia Cervenka-Doe. Difatti una sola canzone risulta scritta dalla coppia che aveva fino ad allora composto i tutte le canzoni del gruppo. Esordisce in questo disco la nuova coppia di compositori formata da Doe e dal chitarrista Gylkison.\nCompletato il disco quest'ultimo lascia il gruppo e fa il suo rientro Billy Zoom.\nDa allora Il gruppo \u00e8 attivo esclusivamente, dal vivo e nel 1995 esce un secondo disco dal vivo intitolato Unclogged, disco che presenta la musica degli X in un'insolita versione acustica.\nNel 1997 esce un'antologia del gruppo intitolata Beyond and Back: The X Antology\nNel 2004 esce una nuova antologia: \" \", un cd doppio che contiene 46 pezzi della band californiana. Nel 2005 esce un Dvd dal vivo intitolato \"X-Live in Los Angeles\" che ripropone ancora una volta il gruppo on stage. Nel 2020, dopo 27 anni dall'ultima uscita di inediti, gli X riuniscono la formazione originale per far uscire un disco di inediti, Alphabetland, che ripropone il loro suono storico punk &amp; roots rock.\nCollaborazioni/Progetti Paralleli.\nI membri degli X hanno anche dato vita o partecipato ad altri progetti musicali. Vanno ricordati soprattutto il gruppo dei The Knitters e Il gruppo dei The Flesh Eaters.\nIl gruppo The Knitters fu formato nel 1982 e comprendeva Exene Cervenka alla voce, D.J.Bonebrake alla batteria e John Doe. Il quarto elemento era Dave Alvin della band dei Blasters, che poi sar\u00e0 per un breve periodo il chitarrista degli X e scriver\u00e0 alcune canzoni comprese nei dischi della band californiana. Il quinto componente era John Ray Bartel, membro della band Rock-blues The Red Devils.\nIl gruppo dei The Flesh Eaters (il cui nome \u00e8 stato ispirato dall'omonimo film) ruotava attorno alla figura di Chris Desjardins, insolita figura di poeta punk, interessato al mondo del soprannaturale e affascinato dai film horror. Questa formazione ha avuto molti cambi di formazione e una storia travagliata.\nJohn Doe e D.J. Bonebrake ne hanno fatto parte nel periodo iniziale, partecipando all'incisione di due dischi: \"No Questions Asked\" del 1980 e A minute to Pray, a Second to Die del 1981. In questo disco compare anche una canzone scritta da John Doe, \"Cyrano de Berger's Back\", che sar\u00e0 poi compresa in See How We Are. \nDel gruppo faceva parte in quel periodo anche Dave Alvin, altro membro seppur temporaneo degli X."}
{"id": "1086836", "revid": "2117580", "url": "https://it.wikipedia.org/wiki?curid=1086836", "title": "Obbligazione propter rem", "text": "L'obbligazione \"propter rem\" \u00e8 un'obbligazione che si caratterizza per il rapporto di dipendenza tra obbligato e titolare del diritto di propriet\u00e0 o di altro diritto reale sulla cosa. L'istituto di diritto italiano \u00e8 frutto della ricostruzione dottrinale e giurisprudenziale.\nNatura dell'obbligazione.\nIn questo tipo di obbligazione la persona del debitore pu\u00f2 mutare (=ambulatoriet\u00e0) in dipendenza dal rapporto di propriet\u00e0 o di altro diritto reale in \"re aliena\" che viene a esistere tra il soggetto e una determinata cosa.\nDebitore \u00e8 la persona che si obbliga per le prestazioni dovute, che scaturiscono dal rapporto col bene.\nLa persona del debitore, quindi, si individua \"per relationem\" col bene.\nL'obbligazione copre automaticamente, pur se nell'atto di acquisto nulla sia disposto al riguardo, anche le prestazioni anteriori all'acquisto della titolarit\u00e0 del dominio o del possesso del bene.\nTipico esempio di \"obligationes propter rem\" sono quelle scaturenti dal \"regolamento condominiale\", riferibili non solo ai proprietari originariamente firmatari ma anche ai successivi loro aventi causa. Altri esempi sono costituiti dalle spese di godimento e conservazione del bene in comunione; dalle spese per la riparazione del muro comune; nonch\u00e9 dalle spese che il proprietario rimborsa al possessore del bene.\nEssa dunque si trasmette, dal lato passivo, automaticamente da un soggetto a un altro con il trasferimento, a qualunque titolo, \"inter vivos\" o \"mortis causa\", del diritto reale sottostante.\nAnalogamente, quando ha termine il diritto reale sulla cosa, cessando o trasferendosi la quota di compropriet\u00e0, l'enfiteusi o l'usufrutto, di regola cessa o si trasmette anche l'obbligazione conseguente.\nLa peculiarit\u00e0, fermo restando che si tratta di rapporti privi di immediatezza e assolutezza in quanto pur sempre obbligatori, consiste in questa modalit\u00e0 di determinazione del soggetto passivo che \u00e8 del tutto analoga alla caratteristica, tipica dei diritti reali, della cosiddetta sequela.\nLa giurisprudenza degli anni cinquanta riteneva che le parti potessero costituire pattiziamente obbligazioni reali, mentre oggi la tesi prevalente tende a escludere la costituzione di obbligazioni reali atipiche al di fuori del numero chiuso di figure previsto dalla legge.\nIl problema \u00e8 tuttora travagliato.\nElementi comuni all'onere reale.\nL'obbligazione propter rem e l'onere reale hanno in comune:\nAlcuni autori ritengono che le obbligazioni od oneri reali hanno fondamento nel dovere di cooperazione tra proprietari o in esigenze di carattere generale (miglioramenti fondiari, difesa del suolo, ecc.). La giurisprudenza ne riconosce altre figure atipiche, ma l'argomento resta controverso; esse risponderebbero alle medesime esigenze fondamentali delle figure tipiche, essendo dirette a soddisfare esigenze di cooperazione o di tutela di interessi generali.\nDiritto romano.\nDi regola nel diritto romano i soggetti dell'obbligazione erano individualmente determinati: poteva accadere tuttavia che i soggetti fossero determinati solo in relazione a un rapporto reale, in quanto l'essere debitore o creditore dipendeva dal rapporto con un certo bene.\nErano obbligazioni di questo tipo (\"obligationes propter rem\") quelle tutelabili con l'\"actio aquae pluviae arcendae\", del \"solarium\", del \"vectigal\".\nNel diritto romano non erano ammessi i cosiddetti oneri reali, che ricollegavano arbitrariamente (mediante convenzione) le obbligazioni con i rapporti fondiari. Anche se qualcuno si obbligava a eseguire una prestazione in relazione a un fondo (ad es. dare una quantit\u00e0 periodica di frutti), quest'obbligo passa ai suoi eredi ma non ai successivi proprietari del fondo."}
{"id": "1086856", "revid": "56620", "url": "https://it.wikipedia.org/wiki?curid=1086856", "title": "Minuzzolo", "text": "Minuzzolo \u00e8 un'opera di Carlo Collodi scritta nel 1877 e che, insieme a \"Giannettino\" preannuncia il capolavoro \"Le avventure di Pinocchio. Storia di un burattino\". \nTratta delle vicende di Minuzzolo, un ragazzino che irride i borghesi del tempo che provano ad insegnargli le virt\u00f9. Alla fine il protagonista fuggir\u00e0 con il ciuchino Baffino. Tutta l'opera \u00e8 percorsa da numerosi episodi della storia dell'antica Roma in cui una prosa semplice ma godibile vuole educare alla lettura il giovane utente cui essa \u00e8 rivolta."}
{"id": "1086866", "revid": "363629", "url": "https://it.wikipedia.org/wiki?curid=1086866", "title": "Web sommerso", "text": "Il web sommerso (o in inglese \"deep web\", \"web profondo\") \u00e8 l'insieme delle risorse informative del World Wide Web non indicizzate dai normali motori di ricerca.\nCaratteristiche.\nPer spiegare la mole di dati presente nel \"deep web\" si utilizza la metafora dell'iceberg, dove la parte al di sopra dell'acqua corrisponde a tutte le pagine del web indicizzate dai motori di ricerca: il cosiddetto web accessibile; mentre la parte sostanziale dell'iceberg si trova sommersa e corrisponde al web sommerso.\nSecondo una ricerca sulle dimensioni della rete condotta nel 2000 da Bright Planet, un'organizzazione degli Stati Uniti d'America, il Web \u00e8 costituito da oltre 18 milioni di GB e 550 miliardi di documenti, mentre Google ne indicizza solo 2 miliardi, ossia meno dell'uno per cento. \nQuesti dati rimangono approssimativi: il direttore dell'istituto di informatica e telematica CNR di Pisa, Domenico Laforenza, ha ammesso che non esistono metriche e tecnologie per misurare l'effettiva ampiezza del Web sommerso.\nComposizione.\nI documenti che fanno parte del Web invisibile possono essere suddivisi nelle seguenti categorie:\nDifferenza tra \"deep web\" e \"dark web\".\nIl deep web \u00e8 quella parte del World Wide Web non indicizzata dai comuni motori di ricerca. Di questa categoria fanno quindi parte nuovi siti non ancora indicizzati, pagine web a contenuto dinamico, web software e siti privati aziendali.\nIl \"dark web\" \u00e8 un sottoinsieme del \"deep web\", e rappresenta i contenuti accessibili pubblicamente ma ospitati in siti web il cui indirizzo IP \u00e8 nascosto. Solitamente essi sono raggiungibili attraverso software particolari perch\u00e9 giacenti su reti sovrapposte ad Internet, chiamate genericamente \"darknet\". Le darknet pi\u00f9 comuni sono Tor, I2P e Freenet. L'accesso a queste reti avviene tramite software particolari che fanno da ponte tra Internet e la darknet: uno dei pi\u00f9 famosi \u00e8 Tor che, oltre a fornire accesso all'omonima rete, garantisce l'anonimato all'utente, permettendogli di navigare anonimamente anche sul normale World Wide Web da uno dei nodi della rete Tor.\nIn alcuni casi certi utenti approfittano dell'anonimato per commettere attivit\u00e0 illecite, come la vendita di merce illegale: famoso \u00e8 il caso di Silk Road, un sito di commercio elettronico sulla rete Tor che effettuava attivit\u00e0 criminali."}
{"id": "1086869", "revid": "12290", "url": "https://it.wikipedia.org/wiki?curid=1086869", "title": "Killraven", "text": "Killraven, il cui vero nome \u00e8 Jonathan Raven, detto \"Il guerriero dei mondi\", \u00e8 un personaggio dei fumetti creato da Roy Thomas, Gerry Conway (testi) e Neal Adams (testi e disegni), pubblicato dalla Marvel Comics. L'ambientazione fantascientifica delle sue avventure \u00e8 ispirata al romanzo \"La guerra dei mondi\" di H. G. Wells del 1897. \u00c8 apparso per la prima volta in \"Amazing Adventures\" (seconda serie) n. 18 (maggio 1973). La testata del personaggio \u00e8 ricordata per essere stato il primo fumetto statunitense a mostrare un bacio interrazziale.\nBiografia del personaggio.\nOrigini.\nIn un futuro non troppo lontano sulla Terra (chiamata Terra-691), i marziani del romanzo \"La guerra dei mondi\" di H. G. Wells ritornano nel 2001 per provare, nuovamente, a conquistare il pianeta. Essi ci riescono e riducono in schiavit\u00f9 la razza umana. Cos\u00ec gli uomini della razza umana vengono addestrati affinch\u00e9 possano diventare dei gladiatori che si sfidino all'ultimo sangue in dei veri e propri incontri, solo per il piacere dei marziani; le donne, invece, sono usate per allevare le scorte di bambini, che verranno poi mangiati dai marziani.\nIl gladiatore Jonathan Raven, con il nome di battaglia \"Killraven\", riesce a fuggire grazie all'aiuto del \"custode\", ma senza riuscire a trarre in salvo anche suo fratello \"Deathraven\". Killraven entra a far parte, cos\u00ec, dei \"Freemen\", un gruppo di combattenti ben organizzato che si schierano contro i Marziani.\nLa storia continua, tra gli anni 2018 e 2020, con Killraven e i Freemen che si spostano di citt\u00e0 in citt\u00e0 (da New York a Cape Canaveral), alla ricerca dello scomparso fratello del protagonista, incrociando spesso povera gente vittima degli esperimenti disumani che i marziani e il cyborg Skar conducono su di loro.\nSul finale i Freemen riescono a trovare il fratello di Killraven, Deathraven, ma amareggiati scoprono che egli \u00e8 diventato un valido collaboratore dei marziani.\nAltri personaggi.\nOltre a Killraven e a Deathraven, nel fumetto erano presenti parecchi personaggi che facevano parte dei \"Freemen\": M'Shulla Scott; Camilla Frost, con la quale avviene il famoso bacio interrazziale (luglio 1975); il cinico Hawk; il possente Old Skull; Volcana Ash; Mint Julep e Grok, il clone del padre di Camilla.\nGli antagonisti maggiori sono, oltre ai marziani e al cyborg Skar, Ptsun-Rage, Death-Breeders, Atalon the Fear Master, the Sacrificer e Abraxas.\nAltri media.\nNel 2005 la Sony Pictures annuncia di aver acquistato dalla Marvel i diritti di \"Killraven\". Secondo delle fonti, i Marvel Studios e la Sony furono in negoziazione con lo sceneggiatore premio Pulitzer Robert Schenkkan per scrivere il film. \u00c8 da molto tempo, per\u00f2, che non si hanno pi\u00f9 notizie al riguardo.\nPubblicazioni in italiano.\nLa serie, interrotta negli Stati Uniti per scarse vendite, \u00e8 stata pubblicata in appendice alle riviste \"Conan &amp; Ka-Zar\" (dal numero 34 al 44) e \"Fantastici Quattro\" (dal numero 194 al 223) dell'Editoriale Corno dal giugno 1976 al novembre del 1979. Nel 1986 la Labor Comics distribuisce la versione italiana della graphic novel del 1983 di Don Mc Gregor e P. Craig Russell contenente la conclusione tanto attesa dai fan del personaggio. Nel 2001 Alan Davis lo riprende in una nuova miniserie dal titolo \"Killraven\". Nel 2009, per la casa editrice Panini, esce, nella collana \"Only For Fans\", la versione monografica in italiano."}
{"id": "1086876", "revid": "1433186", "url": "https://it.wikipedia.org/wiki?curid=1086876", "title": "Ciales", "text": "Ciales \u00e8 una citt\u00e0 di Porto Rico situata nella regione centrale dell'isola. L'area comunale confina a nord con Arecibo, Florida e Manat\u00ed, a est con Morovis, a sud con Orocovis e a ovest con Jayuya e Utuado. Il comune, che fu fondato nel 1820, oggi conta una popolazione di quasi 20.000 abitanti ed \u00e8 suddiviso in 9 circoscrizioni (\"barrios\")."}
{"id": "1086885", "revid": "120622700", "url": "https://it.wikipedia.org/wiki?curid=1086885", "title": "Bibbia (versione di Diodati)", "text": "La Bibbia Diodati (titolo completo La Bibbia, cio\u00e8 i libri del Vecchio e del Nuovo Testamento, nuovamente traslatati in lingua italiana da Giovanni Diodati di nation lucchese) \u00e8 la traduzione della Bibbia per eccellenza dei protestanti italiani, edita a Ginevra nel 1607 dal lucchese in esilio Giovanni Diodati (1576-1649). \nFu realizzata dai testi originali (per il Nuovo Testamento us\u00f2 la versione di Erasmo), con un occhio sui lavori di Teofilo e di Brucioli. Ha subito successive revisioni o versioni nel 1641, 1712, 1744, 1819, 1821, 1917. Dal punto di vista stilistico, la sua versione viene ritenuta uno dei capolavori della lingua italiana del Seicento. L'ultima versione \u00e8 a cura di M. Ranchetti e M. Ventura-Avanzinelli, Mondadori, 1999.\nUn estratto di questa versione, tratto dalla Prima lettera ai Corinzi, cap XIII:\nDal 1907 al 1917, Henry James Piggott, pastore metodista, fu presidente della \u201cCommissione Diodati\u201d, che cur\u00f2 la revisione della celebre traduzione della Bibbia (composta, tra gli altri, anche da novembre da Giovanni Luzzi ed Enrico Bosio), voluta dalla Societ\u00e0 Biblica Britannica e Forestiera.\nStoria.\nGli emigrati italiani che avevano aderito al protestantesimo e che si erano rifugiati a Ginevra, facevano fino allora uso del Nuovo Testamento tradotto nel 1551 dal testo greco dal fiorentino Massimo Teofilo, studioso riformato, del quale non si hanno notizie precise, e di Edoardo Reuss, ex monaco benedettino. Per la Bibbia intera si faceva uso della versione, molto apprezzata dal Diodati stesso, di Antonio Brucioli, riveduta dal lucchese Filippo Rustici (1552), anche lui esule a Ginevra.\nLa prima edizione completa, in quarto, della Bibbia in lingua italiana con annotazioni venne pubblicata a Ginevra nel 1607 col titolo \"La Bibbia, cio\u00e8 i libri del Vecchio e del Nuovo Testamento, nuovamente traslatati in lingua italiana da Giovanni Diodati di nation lucchese\"; un Nuovo Testamento, senza annotazioni, apparve nel 1608. Traduce dalle lingue originali, tenendo per\u00f2 d'occhio la versione di Massimo Teofilo, perch\u00e9 anch'essa dipendente dalle lingue originali.\nAppena apparve, la versione che il Diodati aveva pubblicata a proprie spese gli era costata 14 anni di ardua cura, ed ebbe subito gli elogi degli uomini pi\u00f9 dotti del tempo, e anche chi la giudic\u00f2 severamente dovette riconoscere che il Diodati aveva fatto un'opera pregevole.\nQuesti vennero seguiti quasi trent'anni dopo da una seconda edizione migliorata negli anni 1640/41. Quest'opera monumentale ha fornito il protestantesimo italiano della sua versione ufficiale standard della Bibbia. Il merito del Diodati fu quello di produrre, lui solo, una delle maggiori Bibbie del Protestantesimo europeo, da mettersi sul livello della Bibbia tedesca di Lutero e di quella inglese autorizzata dal re Giacomo.\nCaratteristiche.\nI caratteri che distinguono la versione del Diodati sono molti, in primo luogo la ricerca della fedelt\u00e0 alla fonte; in secondo luogo la chiarezza, dovuta all'integrit\u00e0 dei termini usati dal traduttore ed alle parafrasi che, sebbene a volte criticate, non sono meno utili per il significato del senso biblico; in terzo luogo il valore teologico delle note e dei commenti che accompagnano la versione, che testimoniano una profonda conoscenza delle lingue antiche ed una completa comprensione delle Scritture; ed infine grande eleganza di stile.\nDiodati attribuiva ogni bene che poteva trovarsi nella sua opera a Dio solo e frequentemente affermava che il Signore l'aveva aiutato nel suo compito. In questo Diodati si poneva nella tradizione di Melantone nel fare uno stretto legame fra la guida di Dio e l'impegno umano nella materia delle traduzioni bibliche. Questo viene bene illustrato dalla lettera di Giovanni Diodati a J. A. De Thou, scritta durante il 1607: \"...mi sono proposto con tutte le mie forze e nella pi\u00f9 grande coscienza... di aprire la porta ai nostri italiani alla conoscenza della verit\u00e0 celeste. Nostro Signore, che mi ha miracolosamente guidato e fortificato in quest'opera, la fortifichi con la Sua benedizione, alla quale solo addebito la perfezione della mia opera, e dalla quale solo io confido della sua gloria, a salute di coloro che Gli appartengono, il che \u00e8 e sar\u00e0 sempre l'unico obiettivo a cui diriger\u00f2 tutti i miei sforzi\".\nStimolo immediato dell'opera del Diodati fu la situazione a Venezia durante la prima parte del XVII secolo, quando v'erano state grandi speranze fra i protestanti d'Europa che la repubblica si potesse convertire alla fede riformata. C'era grande necessit\u00e0 di libri protestanti fra l'aristocrazia veneta e Diodati stesso scrisse al leader ugonotto du Plessis Mornay nel 1609 che: \"\"Un numero infinito di libri vi sono entrati a fiotti tutti i giorni, e sono avidamente raccolti tanto che se li strappano l'un l'altro con le mani e con le unghie\".- Diodati tradusse la Bibbia in italiano per venire incontro a questo bisogno e, per ragioni simili tradusse le opere di Fra Paolo Sarpi e di Sir Edwin Sandys in francese. La bibbia del Diodati venne distribuita dall'ambasciatore inglese a Venezia, Sir Henry Wotton, e volle pure che fosse prodotto un Nuovo Testamento in formato pi\u00f9 ridotto per renderne pi\u00f9 facile la diffusione. Wotton venne criticato dai livelli pi\u00f9 alti per avere distribuito la Bibbia del Diodati, ed egli stesso scrisse al conte di Salisbury durante il 1609: \"Il Papa ha rinnovato personalmente il suo rimprovero, al nuovo vescovo residente di Venezia, circa la Bibbia che io ho introdotto nei suoi stati\"\".\nAccoglienza in Italia.\nDiodati stesso era particolarmente sensibile a come la sua Bibbia venisse accolta in Italia. Nel 1635 egli riassicurava la Compagnia dei Pastori di Ginevra che: \u00abessa ha avuto una grande approvazione da diversi eminenti personaggi ed in modo particolare da Mons. Scaligero\u00bb. Nella sua lettera al Sinodo di Alen\u00e7on nel maggio 1695, egli disse che: \u00abVi dir\u00f2 dunque, che la divina Provvidenza che, avendomi spinto nei miei primi anni di professione teologica, si, e quasi dalla mia giovent\u00f9 fino ad oggi, di tradurre e commentare la Bibbia italiana, ho avuto un cos\u00ec grande successo... e i personaggi pi\u00f9 eminenti del nostro tempo, hanno tutte raccomandato il mio povero lavoro, e lo dico non senza arrossire: \u00e8 la verit\u00e0 che io pubblico unicamente per la gloria di Dio\u00bb.\nAncora una volta Diodati riafferma la sua fede nell'aiuto divino e la sua convinzione di aver compiuto questo lavoro unicamente per la gloria di Dio. Diodati assicurava il Consiglio di Ginevra che la sua Bibbia italiana \u00ab\u00e8 stata ben ricevuta dappertutto\u00bb. L'introduzione alla pubblicazione in traduzione inglese delle note della Bibbia del Diodati lo conferma.\nNel 1644 Diodati scrive di nuovo alla chiesa riformata francese che la sua Bibbia italiana del 1640/41, prodotta con grande lavoro e sforzo da parte sua, era molto simile alla versione francese del 1644, alla quale egli stava lavorando da molti anni. La versione italiana, egli scrisse, aveva ricevuto \"un'approvazione universale, persino tra gli ebrei, i cardinali gesuiti pi\u00f9 celebri, altri principali ministri della chiesa romana e di tutti gli altri senza eccezione\".\nLa reazione cattolica, a parte l'ira del Papa alla distribuzione da parte del Wotton (1607/8), sembra essere stata abbastanza favorevole. L. E. Pan della Sorbona, nella storia del Canone, cos\u00ec si riferisce ad essa: \u00abAll'inizio circa del nostro secolo, Giovanni Diodati, ministro a Ginevra, ci diede una nuova traduzione italiana dell'intera Bibbia, molto simile all'edizione francese di Ginevra\u00bb. Il padre Simon trov\u00f2 sia del bene sia del male da dire sull'opera del Diodati, ma era lungi dall'esservi completamente sfavorevole: \u00abVorrei che coloro che avessero l'interesse di leggere la traduzione italiana della Bibbia del Adeodates, che \u00e8 pi\u00f9 elegante di quella francese, e consiglio di leggere anche solo i riassunti dei capitoli per ottenere un veloce compendio della Bibbia. Accusava per\u00f2 Diodati di fare una parafrasi della Bibbia, solleticando la fantasia dei suoi fratelli settari\u00bb.\nEcco alcune altre reazioni:\nUn'altra accusa rivolta al Diodati era quella di rendere il testo semplice per coloro che avevano scarsa cultura: \u00abQuesto gentiluomo, agendo di sua propria iniziativa, non considera tanto il senso proprio delle parole, cos\u00ec anche il popolano lo potrebbe comprendere. Non \u00e8 nemmeno un critico, o un oratore, o un teologo: il suo unico obiettivo \u00e8 quello di compiacere il volgo, e fare leva sulle sue passioni. Le sue note in genere sono abbastanza plausibili, e servono all'interpretazione di diversi testi della Scrittura\u00bb.\nLe poche edizioni del XVIII secolo della versione Diodati della Bibbia rivelano l'importanza continuata della sua traduzione. Essa conta cos\u00ec diversi tentativi di revisione stilistica, come ad esempio quella di Johann David M\u00fcller. M\u00fcller, nella sua introduzione all'edizione del 1744 pubblicata a Lipsia si riferisce ad essa cos\u00ec: \u00abTraduzione del celebre Giovanni Diodati, la quale, e per l'accuratezza del testo e per la bellezza dello stile, fu sempre approvata ed applaudita da tutti i letterati\u00bb. Darlow e Moule, nel loro catalogo di Bibbie stampate, rilevano come l'edizione del 1712 a Norimberga, venne modificata da Mattia d'Erberg. L'edizione del Nuovo Testamento dedicata al Duca di Sassonia \u00e8 pure una revisione basata sulla versione del Diodati. Cos\u00ec gli studiosi e gli editori del XVIII secolo erano pronti ad accogliere la versione Diodati come lo standard, ma con la modernizzazione del suo linguaggio che gi\u00e0 era divenuto desiderabile nella sua seconda edizione del 1640/41.\nLa storia della versione Diodati nel XIX secolo \u00e8 faccenda complicata, perch\u00e9 \u00e8 stata riprodotta diverse volte. La cosa pi\u00f9 importante, per\u00f2, \u00e8 che l'opera del Diodati riusc\u00ec a sopravvivere secoli dopo la sua morte."}
{"id": "1086887", "revid": "320578", "url": "https://it.wikipedia.org/wiki?curid=1086887", "title": "Strada statale 613", "text": ""}
{"id": "1086903", "revid": "339392", "url": "https://it.wikipedia.org/wiki?curid=1086903", "title": "Kiebitz (posamine)", "text": ""}
{"id": "1086905", "revid": "339392", "url": "https://it.wikipedia.org/wiki?curid=1086905", "title": "Galeb (nave scuola)", "text": ""}
{"id": "1086906", "revid": "767487", "url": "https://it.wikipedia.org/wiki?curid=1086906", "title": "Bane (gruppo musicale)", "text": "I Bane sono un gruppo hardcore punk di Worcester, in Massachusetts, nato da un progetto di Aaron Dalbec, gi\u00e0 nei Converge, e Damon Bellorado. Inizialmente influenzati dal movimento straight edge, si sono in seguito concentrati su altri argomenti, pur mantenendo un'impronta straight edge in alcune canzoni.\nStoria.\nLa band fu formata da Aaron Dalbec assieme a Damon Bellorado nel 1994 con il nome di Gateway, in seguito allo scioglimento temporaneo del suo precedente gruppo, i Converge. Inizialmente lo stile del gruppo si caratterizzava come un hardcore veloce e aggressivo, molto distante dallo stile sperimentale e tecnico dei Converge. Prendendo influenza da Judge e Burn, Dalbec inizi\u00f2 a scrivere alcune tracce e cerc\u00f2 di formare una formazione con componenti della scena locale, ma senza riuscire a trovare un cantante. L'opportunit\u00e0 si present\u00f2 nell'estate 1995, quando i Backbone si riunirono per un solo concerto, causando grande fermento nella scena hardcore. In particolare la performance del frontman Aaron Bedard dest\u00f2 grande impressione a causa delle sue grandi qualit\u00e0. Dalbec decise cos\u00ec di contattare Bedard per proporgli un posto come cantante dei Bane; Bedard accett\u00f2 e scrisse alcune tracce che andarono a formare il primo demo della band, pubblicato nel dicembre 1995. In breve tempo la formazione si stabilizz\u00f2 con l'aggiunta di Pete Chilton al basso e Zach Jordan dei Barrit alla seconda chitarra, proposto dallo stesso Chilton. Presto il gruppo riusc\u00ec a guadagnare una buona fama nella propria provincia, grazie ad esibizioni energiche e potenti, e autoprodusse i suoi due primi EP \"Bane\" e \"Free to Think, Free to Be\". Queste due pubblicazioni, ristampate pi\u00f9 volte, attirarono l'attenzione di molte etichette indipendenti nazionali e la popolarit\u00e0 della band cominci\u00f2 ad espandersi in tutti gli Stati Uniti.\nTuttavia la band si trov\u00f2 poco dopo senza batterista in seguito all'abbandono di Bellorado, che voleva concentrarsi unicamente sui Converge; fu sostituito da Ben Chused nella registrazione della raccolta \"Holding This Moment\", ma presto anche questo batterista dovette lasciare la band per occuparsi della sua band principale, i Ten Yard Fight. Per il primo tour da hadliner negli Stati Uniti, nell'estate 1998 con i Saves the Day di supporto, fu scelto il giovane Nick Branigan, che aveva positivamente impressionato Bedard e Dalbec durante un concerto con i suoi Close Calls.\nL'anno successivo la band si concentr\u00f2 sulla scrittura di nuove tracce per il primo album di studio, che fu registrato nel giugno 1999 agli Austin Enterprises di Clinton, che assicur\u00f2 alla band un lungo tour con i Death by Stereo.\nDopo tour in Europa e negli Stati Uniti, la band ritorn\u00f2 in studio nell'estate 2001 a Beltsville assieme a Brian McTernan: \"Give Blood\" fu accolto positivamente dalla critica e port\u00f2 ad un tour nell'autunno dello stesso anno assieme agli Agnostic Front. Negli anni seguenti la band partecip\u00f2 ad eventi internazionali e tour assieme a Hatebreed, Shadows Fall, Good Riddance, Dashboard Confessional e Thursday. Nick Brannigan lasci\u00f2 i Bane nel 2003 e fu sostituito da Bob Mahoney, con cui la band part\u00ec per un tour di cinque settimane assieme ai The Promise in Stati Uniti e Giappone nel 2004.\nNella primavera 2005 usc\u00ec il terzo album \"The Note\", sempre su Equal Vision, accolto positivamente dalla critica. Dopo quattro anni, la band \u00e8 tornata in studio di registrazione nel giugno 2009 per registrare un nuovo album e ha registrato sei tracce ai Getaway Studios assieme a Jay Mass. L'EP fu pubblicato con nomi e copertine differenti in vari stati, e un secondo EP intitolato \"\" fu pubblicato l'8 dicembre 2009."}
{"id": "1086907", "revid": "162248", "url": "https://it.wikipedia.org/wiki?curid=1086907", "title": "Silvio Serra", "text": "Medaglia d'Oro al Valor Militare alla memoria.\nBiografia.\nUltimo degli undici figli del notaio Efisio Serra - uno dei pochi notai della provincia di Cagliari che nelle elezioni del 1924 autenticavano le candidature antifasciste - frequenta a Cagliari le scuole elementari e il Ginnasio. Dopo la morte prematura del padre si trasferisce con la famiglia a Roma, dove frequenta il Liceo Tasso per poi iscriversi alla facolt\u00e0 di Giurisprudenza.\nNella seconda met\u00e0 del 1943 entra a far parte dei Gruppi di Azione Patriottica (GAP) insieme all'amico e conterraneo Luigi Pintor, partecipando alle numerose operazioni di sabotaggio che i partigiani \"di citt\u00e0\" compivano instancabilmente ai danni delle truppe nemiche occupanti, fra cui anche il noto attentato di via Rasella il 23 marzo 1944.\nIn seguito alla delazione di Guglielmo Blasi, ex compagno di lotta passato al servizio dei tedeschi, il 15 maggio 1944 \u00e8 catturato dalla polizia fascista e incarcerato nella famigerata pensione Jaccarino di Via Romagna - seconda per fama solo al covo delle SS di via Tasso - dove viene sottoposto ad estenuanti torture da parte della banda Koch.\nViene poi trasferito nel carcere di Regina Coeli e condannato a morte, ma riesce a scampare all'esecuzione grazie al sopraggiungere degli Alleati nella Capitale.\nNon pago delle azioni compiute e noncurante delle conseguenze delle torture e della prigionia (fra cui una pleurite), Silvio si arruola volontario nei Gruppi di Combattimento impegnati sui fronti settentrionali per la liberazione del Nord Italia. Nel gennaio del 1945 viene inquadrato nella 7\u00aa Compagnia del II Battaglione \"Cremona\".\nImpegnato lungo la linea Gotica presso il fiume Senio, l'11 aprile del 1945 viene ferito da una scheggia di bomba da mortaio e muore a soli 22 anni nella battaglia di Alfonsine, una delle ultime azioni di guerra prima della Liberazione.\n\u00c8 sepolto nel sacrario militare della Camerlona, presso Alfonsine (Ravenna)."}
{"id": "1086909", "revid": "128346", "url": "https://it.wikipedia.org/wiki?curid=1086909", "title": "Semolato", "text": ""}
{"id": "1086932", "revid": "599013", "url": "https://it.wikipedia.org/wiki?curid=1086932", "title": "Dag", "text": ""}
{"id": "1086934", "revid": "599013", "url": "https://it.wikipedia.org/wiki?curid=1086934", "title": "Dal", "text": ""}
{"id": "1086936", "revid": "661526", "url": "https://it.wikipedia.org/wiki?curid=1086936", "title": "Dam", "text": ""}
{"id": "1086939", "revid": "599013", "url": "https://it.wikipedia.org/wiki?curid=1086939", "title": "Dbq", "text": ""}
{"id": "1086941", "revid": "767487", "url": "https://it.wikipedia.org/wiki?curid=1086941", "title": "Didier Anzieu", "text": "Biografia.\nSi laurea presso l'universit\u00e0 Sorbona di Parigi in filosofia, specializzandosi in seguito in psicologia clinica.\nDal 1943 al 1953 collabora con Jacques Lacan, ma il rapporto con questi \u00e8 quantomai burrascoso sia a livello professionale che personale.\nFa parte del gruppo dei cosiddetti \"neofreudiani\" e all'epoca della scissione interna alla \"Societ\u00e8 psychoanalytique de France\" si schiera tra le file degli \"ortodossi\", ovvero coloro che si ispirano alla dottrina pura di Freud criticando le rielaborazioni di alcuni studiosi quali proprio Lacan.\nIn seguito alla scissione costituisce con Daniel Laganche, Jean Laplanche e J.-B. Pontalis l\"'Association psychoanalytique de France\".\nL'opera.\nL'opera di Anzieu si sviluppa a partire dal 1968 con un'attenta ricerca sulle tecniche psicoterapeutiche di gruppo, proprio nel campo della psicoanalisi di gruppo diviene una delle voce pi\u00f9 autorevoli con l'ipotesi, avanzata nei suoi studi, dell'esistenza di immagini psicodinamiche (gruppo-seno, gruppo-bocca, gruppo persecutore-seduttore) che vengono elaborate ed agiscono nella psiche del paziente proprio durante le relazioni di gruppo.\nNel 1985 con l'opera \"Moi-peau\" elabora la teoria di un legame inconscio tra le funzioni protettive tipiche della struttura biologica della pelle umana e le funzioni coordinative dell'Io.\nOltre alle opere di carattere scientifico bisogna ricordare \"L'auto-analyse de Freud et la decouverte de la psychoanalyse\" del 1959, uno dei primi studi sulla storia della psicoanalisi."}
{"id": "1086942", "revid": "599013", "url": "https://it.wikipedia.org/wiki?curid=1086942", "title": "Dbv", "text": ""}
{"id": "1086944", "revid": "599013", "url": "https://it.wikipedia.org/wiki?curid=1086944", "title": "Dcm", "text": ""}
{"id": "1086946", "revid": "599013", "url": "https://it.wikipedia.org/wiki?curid=1086946", "title": "Det", "text": ""}
{"id": "1086949", "revid": "599013", "url": "https://it.wikipedia.org/wiki?curid=1086949", "title": "Dfi", "text": ""}
{"id": "1086951", "revid": "599013", "url": "https://it.wikipedia.org/wiki?curid=1086951", "title": "Dfw", "text": ""}
{"id": "1086953", "revid": "599013", "url": "https://it.wikipedia.org/wiki?curid=1086953", "title": "Dgo", "text": ""}
{"id": "1086955", "revid": "599013", "url": "https://it.wikipedia.org/wiki?curid=1086955", "title": "Dgt", "text": ""}
{"id": "1086957", "revid": "599013", "url": "https://it.wikipedia.org/wiki?curid=1086957", "title": "Dgw", "text": ""}
{"id": "1086960", "revid": "599013", "url": "https://it.wikipedia.org/wiki?curid=1086960", "title": "Dha", "text": ""}
{"id": "1086962", "revid": "599013", "url": "https://it.wikipedia.org/wiki?curid=1086962", "title": "Dhf", "text": ""}
{"id": "1086964", "revid": "599013", "url": "https://it.wikipedia.org/wiki?curid=1086964", "title": "Dhn", "text": ""}
{"id": "1086966", "revid": "599013", "url": "https://it.wikipedia.org/wiki?curid=1086966", "title": "Dhr", "text": ""}
{"id": "1086972", "revid": "599013", "url": "https://it.wikipedia.org/wiki?curid=1086972", "title": "Dik", "text": ""}
{"id": "1086975", "revid": "228587", "url": "https://it.wikipedia.org/wiki?curid=1086975", "title": "Dil", "text": ""}
{"id": "1086977", "revid": "599013", "url": "https://it.wikipedia.org/wiki?curid=1086977", "title": "Dim", "text": ""}
{"id": "1086979", "revid": "599013", "url": "https://it.wikipedia.org/wiki?curid=1086979", "title": "Dir", "text": ""}
{"id": "1086981", "revid": "599013", "url": "https://it.wikipedia.org/wiki?curid=1086981", "title": "Dje", "text": ""}
{"id": "1086983", "revid": "599013", "url": "https://it.wikipedia.org/wiki?curid=1086983", "title": "Djg", "text": ""}
{"id": "1086985", "revid": "599013", "url": "https://it.wikipedia.org/wiki?curid=1086985", "title": "Djj", "text": ""}
{"id": "1086988", "revid": "599013", "url": "https://it.wikipedia.org/wiki?curid=1086988", "title": "Dkr", "text": ""}
{"id": "1086990", "revid": "599013", "url": "https://it.wikipedia.org/wiki?curid=1086990", "title": "Dla", "text": ""}
{"id": "1086993", "revid": "599013", "url": "https://it.wikipedia.org/wiki?curid=1086993", "title": "Dle", "text": ""}
{"id": "1086995", "revid": "228587", "url": "https://it.wikipedia.org/wiki?curid=1086995", "title": "Dlf", "text": ""}
{"id": "1086998", "revid": "599013", "url": "https://it.wikipedia.org/wiki?curid=1086998", "title": "Dlg", "text": ""}
{"id": "1087000", "revid": "599013", "url": "https://it.wikipedia.org/wiki?curid=1087000", "title": "Dls", "text": ""}
{"id": "1087002", "revid": "599013", "url": "https://it.wikipedia.org/wiki?curid=1087002", "title": "Dmm", "text": ""}
{"id": "1087004", "revid": "599013", "url": "https://it.wikipedia.org/wiki?curid=1087004", "title": "Dmo", "text": ""}
{"id": "1087006", "revid": "599013", "url": "https://it.wikipedia.org/wiki?curid=1087006", "title": "Dnl", "text": ""}
{"id": "1087008", "revid": "599013", "url": "https://it.wikipedia.org/wiki?curid=1087008", "title": "Dnr", "text": ""}
{"id": "1087010", "revid": "599013", "url": "https://it.wikipedia.org/wiki?curid=1087010", "title": "Dnv", "text": ""}
{"id": "1087012", "revid": "599013", "url": "https://it.wikipedia.org/wiki?curid=1087012", "title": "Dnx", "text": ""}
{"id": "1087014", "revid": "599013", "url": "https://it.wikipedia.org/wiki?curid=1087014", "title": "Dnz", "text": ""}
{"id": "1087017", "revid": "599013", "url": "https://it.wikipedia.org/wiki?curid=1087017", "title": "Dol", "text": ""}
{"id": "1087020", "revid": "599013", "url": "https://it.wikipedia.org/wiki?curid=1087020", "title": "Dov", "text": ""}
{"id": "1087022", "revid": "599013", "url": "https://it.wikipedia.org/wiki?curid=1087022", "title": "Dpe", "text": ""}
{"id": "1087027", "revid": "599013", "url": "https://it.wikipedia.org/wiki?curid=1087027", "title": "Drs", "text": ""}
{"id": "1087030", "revid": "599013", "url": "https://it.wikipedia.org/wiki?curid=1087030", "title": "Drt", "text": ""}
{"id": "1087032", "revid": "599013", "url": "https://it.wikipedia.org/wiki?curid=1087032", "title": "Dsd", "text": ""}
{"id": "1087034", "revid": "599013", "url": "https://it.wikipedia.org/wiki?curid=1087034", "title": "Dtl", "text": ""}
{"id": "1087036", "revid": "599013", "url": "https://it.wikipedia.org/wiki?curid=1087036", "title": "Dtn", "text": ""}
{"id": "1087038", "revid": "599013", "url": "https://it.wikipedia.org/wiki?curid=1087038", "title": "Dtw", "text": ""}
{"id": "1087039", "revid": "125090977", "url": "https://it.wikipedia.org/wiki?curid=1087039", "title": "Moleben", "text": "Un mol\u00e9ben (Slavo ecclesiastico: \u043c\u043e\u043b\u0435\u0431\u0435\u043d), anche conosciuto come molieben, servizio di intercessione, o servizio di supplica, \u00e8 una liturgia utilizzata nelle Chiese ortodosse orientali rivolta a Ges\u00f9 Cristo, alla Madre di Dio, a un santo o in occasione di una festa religiosa.\nIl Moleben ebbe origine nella cultura slava ma oggi \u00e8 recitata anche dai fedeli ortodossi in Europa e nel mondo. Le Chiese di tradizione greca o orientale celebrano un servizio simile chiamato Paraklesis ma mentre quest'ultimo enfatizza gli inni, il Molieben normalmente ha semplici motivi musicali che rimpiazzano le Odi della normale celebrazione liturgica.\n\u00c8 usanza celebrare tale preghiera solo in onore di un santo gi\u00e0 glorificato e, dove \u00e8 possibile, il servizio viene officiato da un prete o da un lettore di fronte a un'icona del santo a cui \u00e8 intenzione rivolgere la supplica. Alle volte all'interno del Moleben, \u00e8 celebrato anche un Akathist.\nLo schema generale del Moleben si basa sul servizio liturgico del Mattutino, cos\u00ec come celebrato durante un giorno festivo, completato con la lettura del Vangelo.\nTale rito pu\u00f2 essere:\nI Moleben sono molto importanti nella tradizione russo-ortodossa, tanto che \u00e8 a loro dedicato un intero volume del Grande Eucologion. La maggior parte delle volte tali riti sono celebrati in chiesa, ma occasionalmente la loro celebrazione avviene anche nelle case, nei campi, nelle scuole o in altri luoghi.\nI Moleben possono inoltre venire celebrati persino durante le processioni, le quali possono essere dirette verso luoghi particolari (come durante un pellegrinaggio) o possono svolgersi intorno a determinati edifici (cosa molto comune durante la festa del Patrono o a Pasqua). Quando uno di questi riti viene celebrato intorno a una chiesa, molto spesso la processione soster\u00e0 ai quattro angoli della stessa e l'officiante asperger\u00e0 con acqua benedetta l'edificio, le icone e le persone che stanno prendendo parte alla processione."}
{"id": "1087041", "revid": "599013", "url": "https://it.wikipedia.org/wiki?curid=1087041", "title": "Dud", "text": ""}
{"id": "1087044", "revid": "599013", "url": "https://it.wikipedia.org/wiki?curid=1087044", "title": "Duj", "text": ""}
{"id": "1087047", "revid": "599013", "url": "https://it.wikipedia.org/wiki?curid=1087047", "title": "Duq", "text": ""}
{"id": "1087049", "revid": "599013", "url": "https://it.wikipedia.org/wiki?curid=1087049", "title": "Dur", "text": ""}
{"id": "1087052", "revid": "599013", "url": "https://it.wikipedia.org/wiki?curid=1087052", "title": "Dus", "text": ""}
{"id": "1087054", "revid": "599013", "url": "https://it.wikipedia.org/wiki?curid=1087054", "title": "Dvo", "text": ""}
{"id": "1087056", "revid": "599013", "url": "https://it.wikipedia.org/wiki?curid=1087056", "title": "Dvt", "text": ""}
{"id": "1087057", "revid": "107280982", "url": "https://it.wikipedia.org/wiki?curid=1087057", "title": "Semicerchio", "text": "In matematica il semicerchio \u00e8 la figura geometrica bidimensionale che forma la met\u00e0 di un cerchio. L'arco che viene a formarsi intorno al centro del cerchio ha l'ampiezza di 180\u00b0.\nSi tratta di un caso particolare di segmento circolare: i due angoli che si vengono a formare tra la circonferenza e la corda sono angoli retti (vedi figura). La corda coincide peraltro con il diametro.\nEquazione cartesiana.\nIn un piano cartesiano ortogonale Oxy, la funzione della semicirconferenza si ricava semplicemente dall'equazione cartesiana della circonferenza ed \u00e8 espressa nel modo seguente:\nse ha centro sull'asse x, e\nse ha centro nell'origine di riferimento, dove\n\u00e8 il raggio della semicirconferenza.\nCalcolo del volume della sfera.\nInfatti, sfruttando l'integrale di rotazione:\novvero, facendo ruotare la funzione della semicirconferenza attorno all'asse delle ascisse, si ottiene:\nche, notoriamente, rappresenta il volume della sfera.\nTeorema di Talete.\nIl teorema di Talete afferma che un triangolo inscritto in una semicirconferenza deve essere necessariamente un triangolo rettangolo."}
{"id": "1087060", "revid": "599013", "url": "https://it.wikipedia.org/wiki?curid=1087060", "title": "Dwh", "text": ""}
{"id": "1087061", "revid": "1048993", "url": "https://it.wikipedia.org/wiki?curid=1087061", "title": "...e la vita continua", "text": "...e la vita continua \u00e8 un miniserie televisiva diretta da Dino Risi, andata in onda su Rai 1 per otto puntate dal 1\u00ba aprile al 9 aprile 1984.\nTrama.\nSaga familiare che parte dal dopoguerra per arrivare agli anni Ottanta. Giulia \u00e8 sposata con Arnoldo, un industriale, ma i rapporti con i figli sono problematici: Saverio \u00e8 un arrivista senza scrupoli che vuole estromettere il padre dalla ditta, Silvia \u00e8 la ribelle che cerca di fargli capire la verit\u00e0. La grande villa ospita anche i fratelli di Giulia: la svampita Evelina e Arturo che si crede un grande scrittore."}
{"id": "1087063", "revid": "110157", "url": "https://it.wikipedia.org/wiki?curid=1087063", "title": "Prva hrvatska nogometna liga 1993-1994", "text": "La Prva hrvatska nogometna liga 1993-1994, conosciuta anche come 1.HNL, \u00e8 stata la terza edizione della massima serie del campionato di calcio croato disputata tra il 20 agosto 1993 e il 12 giugno 1994 e conclusa con la vittoria del Hajduk Spalato, al suo secondo titolo.\nCapocannoniere del torneo fu Goran Vlaovi\u0107 (Croazia Zagabria), con 29 reti.\nFormula.\nLe squadre partecipanti passarono da 16 a 18 e disputarono un turno di andata e ritorno per un totale di 34 partite.\nLe ultime quattro classificate vennero retrocesse in 2.HNL a fronte delle due neopromosse per portare a 16 il numero di club nella stagione successiva.\nLe qualificate alle coppe europee furono due: la vincente alla UEFA Champions League 1994-1995 mentre la vincitrice della coppa nazionale alla Coppa delle Coppe 1994-1995.\nClassifica finale.\nLegenda:\nNote:"}
{"id": "1087064", "revid": "1272592", "url": "https://it.wikipedia.org/wiki?curid=1087064", "title": "Dxb", "text": ""}
{"id": "1087066", "revid": "339392", "url": "https://it.wikipedia.org/wiki?curid=1087066", "title": "Aversa Normanna", "text": ""}
{"id": "1087067", "revid": "599013", "url": "https://it.wikipedia.org/wiki?curid=1087067", "title": "Dxr", "text": ""}
{"id": "1087069", "revid": "599013", "url": "https://it.wikipedia.org/wiki?curid=1087069", "title": "Dza", "text": ""}
{"id": "1087072", "revid": "1318658", "url": "https://it.wikipedia.org/wiki?curid=1087072", "title": "Postcrossing", "text": "Il postcrossing \u00e8 un progetto, ispirato al BookCrossing, creato dal portoghese Paulo Magalh\u00e3es per permettere alle persone di ricevere cartoline da tutto il mondo.\nOgni volta che un utente spedisce una cartolina a un altro utente e questa viene registrata, la prima persona ricever\u00e0 a sua volta una cartolina da un terzo utente.\nPer confermare l'effettivo arrivo di una cartolina, quest'ultima viene registrata sul sito www.postcrossing.com e vi \u00e8 la possibilit\u00e0 di generare una mappa delle cartoline inviate e ricevute.\nLa lingua ufficiale di Postcrossing \u00e8 l'inglese, e conoscerlo almeno a livello base \u00e8 indispensabile per muoversi nel sito e riuscire a comunicare con gli altri iscritti\nIl progetto.\nPostcrossing fu creato quasi per gioco dal portoghese Paulo Magalh\u00e3es nel luglio 2005. Amando collezionare cartoline e sapendo di altri con il suo stesso hobby, nel suo tempo libero Paulo cre\u00f2 il sito ospitandolo su un vecchio computer a casa sua.\nIl progetto ebbe un successo inaspettato, diffondendosi ben presto anche in altri paesi e ricevendo l'attenzione dei media.\nDa allora la crescita di Postcrossing \u00e8 stata rapidissima: a tre anni dalla nascita poteva contare su 50.000 membri di 182 paesi diversi.\nIl 27 gennaio 2012, si \u00e8 toccata la soglia delle 10 milioni di cartoline spedite, mentre il raggiungimento del traguardo della quindicimilionesima cartolina \u00e8 stato raggiunto il 31 dicembre 2012. In meno di un anno, il 29 ottobre 2013, \u00e8 stata registrata la cartolina numero 20 milioni.\nIn data 28 marzo 2017 si \u00e8 superata la soglia di 672.300 membri provenienti da 207 paesi e le cartoline inviate e quindi ricevute grazie al progetto, risultano essere pi\u00f9 di 40.717.200.\nVenerd\u00ec 15 febbraio 2008 il sito ha lanciato una nuova grafica ricca di novit\u00e0, come una mappa pi\u00f9 precisa del luogo dove si trovano i vari utenti e la possibilit\u00e0 in inserire una propria foto.\n\u00c8 stato inoltre introdotto il \"Postcards wall\", ossia la possibilit\u00e0 di caricare sul sito le cartoline spedite e ricevute, mostrandole cos\u00ec agli altri utenti. Inoltre \u00e8 possibile visualizzare su un planisfero tutte le cartoline inviate e ricevute dall'utente, visualizzando il percorso in linea d'aria effettuato da ognuna di esse.\nIl 4 ottobre 2012, il logo ufficiale \u00e8 stato sostituito: la nuova grafica del logo rappresenta la scritta \"postcrossing\" rappresentata da undici francobolli colorati in alternanza di rosso e blu, ognuno dei quali contiene una lettera del logo.\nCome funziona.\nLo slogan di Postcrossing recita \"send a postcard and receive a postcard back from a random person somewhere in the world!\" (\"manda una cartolina e ricevine un'altra in cambio da una persona a caso da qualche parte nel mondo!\") e l'idea di fondo del progetto \u00e8 proprio che per ogni cartolina che un membro spedisce ne ricever\u00e0 una da un altro utente (o postcrosser) a caso da qualche parte del mondo.\nLa prima cosa da fare \u00e8 registrarsi al sito (l'iscrizione \u00e8 gratuita) e compilare il proprio profilo. A questo punto \u00e8 possibile richiedere di spedire una cartolina, e si ricever\u00e0 un messaggio con l'indirizzo postale di un altro membro ed un codice identificativo (\"postcard ID\"). Il codice \u00e8 composto da due lettere indicanti lo stato e un numero sequenziale (ad esempio IT-1234) e serve per identificare in modo univoco una cartolina.\nSpedendo la cartolina \u00e8 importante scrivere il proprio postcard ID su di essa. In questo modo chi la ricever\u00e0 potr\u00e0 registrarla sul sito, e l'indirizzo di chi ha spedito la cartolina sar\u00e0 comunicato ad un altro postcrosser in modo che a sua volta potr\u00e0 ricevere una cartolina.\nNon \u00e8 possibile sapere chi sar\u00e0 ad inviare la cartolina o da quale paese provenga, per cui quello che si ricever\u00e0 sar\u00e0 una sorpresa. Si pu\u00f2 decidere se ricevere anche cartoline di propri connazionali oppure no.\n\u00c8 possibile, compilando il proprio profilo, dare delle indicazioni sul tipo di cartoline preferite (ad esempio paesaggi, monumenti, animali\u2026) in modo che chi deve spedirla abbia qualche indicazione su cosa scegliere per andare sul sicuro. \u00c8 bene per\u00f2 non dare indicazioni troppo specifiche, per non mettere in difficolt\u00e0 gli altri utenti non in grado di trovare quel tipo di cartoline.\nInizialmente ogni membro pu\u00f2 avere al massimo 5 cartoline in viaggio nello stesso momento. Ogni volta che una cartolina viene registrata si ha la possibilit\u00e0 di richiedere un altro indirizzo. Il numero di cartoline che \u00e8 possibile spedire contemporaneamente cresce a seconda di quante se ne sono gi\u00e0 spedite. Dopo aver spedito 5 cartoline sar\u00e0 possibile averne fino a 6 in viaggio nello stesso momento, dopo 15 cartoline spedite e registrate si potranno richiedere fino a 7 indirizzi per volta e cos\u00ec via.\nPu\u00f2 capitare, ovviamente, che alcune delle cartoline spedite non arrivino mai a destinazione (smarrimenti durante la spedizione, riceventi che hanno deciso di non partecipare pi\u00f9, etc). In ogni caso se una cartolina non viene registrata dopo 60 giorni \u201cscade\u201d e si pu\u00f2 richiedere un nuovo indirizzo.\nIl forum.\nOltre al metodo ufficiale di scambio di cartoline il sito dispone anche di un forum nel quale gli iscritti possono parlare tra di loro dei diversi aspetti del progetto e accordarsi per scambi privati.\nIl forum comprende sezioni destinate a giochi come i \"tag\" (catene nelle quali ogni utente deve spedire una cartolina o un altro oggetto alla persona che partecipa immediatamente prima o dopo di lui), i \"round robin\" (piccoli gruppi in cui ogni persona spedisce a tutti gli altri partecipanti) o i \"bingo\" (giochi in cui i partecipanti cercando di raggiungere un obbiettivo concordato, come ricevere cartoline da tutte le regioni di un paese o da tutti i paesi di comincino con una stessa lettera).\nEsistono anche sezioni dedicate ai collezionisti, dove \u00e8 possibile richiedere e offrire cartoline di particolari temi e prodotti filatelici come francobolli, FDC (First Day Cover) o Busta Primo Giorno o Maximum cards.\nTra i temi pi\u00f9 popolari vi sono le cartoline che mostrano i luoghi considerati patrimonio dell'umanit\u00e0 dall'UNESCO, per l'educazione, la scienza e la cultura.\nIl forum comprende infine sezioni dove cercare amici di penna o dove \u00e8 possibile discutere di temi inerenti al progetto o anche di altri argomenti.\nDistribuzione geografica.\nA ottobre 2020, Postcrossing conta oltre 800.100 membri. Tra i paesi meglio rappresentati vi sono la Russia (circa iscritti, poco pi\u00f9 del 13% del totale), Taiwan (oltre iscritti) e la Cina (circa iscritti).\nIl numero di utenti non corrisponde per\u00f2 necessariamente al numero di cartoline inviate. Vi sono quindi paesi meno rappresentati, ma in media pi\u00f9 attivi. Ad esempio gli utenti finlandesi sono un terzo di quelli statunitensi; eppure hanno inviato un numero di cartoline di poco inferiore.\nStatistiche.\nAl 20 gennaio 2009 al progetto erano registrati 80\u00a0499 membri da 192 paesi differenti e 1\u00a0843 727 cartoline erano gi\u00e0 state spedite e ricevute.\nAl 25 gennaio 2010 gli utenti registrati erano 154\u00a0944, quasi raddoppiati rispetto all'anno precedente, provenienti da 206 paesi differenti; le cartoline spedite erano 3\u00a0631 933, anch'esse quasi raddoppiate rispetto allo stesso periodo del 2009.\nAl 28 marzo 2017 il progetto conta 672\u00a0395 utenti registrati provenienti da 207 paesi. Le cartoline registrate sono 40\u00a0717 233.\nIl 14 luglio 2020 risultano iscritti al progetto 791 757 utenti registrati provenienti da 206 paesi diversi, e le cartoline scambiate sono 57 435 602, di cui il 15,4% provenienti dalla Germania.\nIl 24 gennaio 2021 \u00e8 stato raggiunto il numero di 60 000 000 di cartoline ricevute.\nI francobolli.\nL'11 ottobre 2011 PostNL, l'operatore postale ufficiale dei Paesi Bassi, ha emesso una serie di dieci francobolli dedicati al Postcrossing. Negli anni successivi gli operatori postali di diverse altre nazioni hanno deciso di dedicare dei francobolli al progetto.\nI francobolli emessi fino ad ora sono:"}
{"id": "1087076", "revid": "599013", "url": "https://it.wikipedia.org/wiki?curid=1087076", "title": "Antoine Francois Pr\u00e9vost", "text": ""}
{"id": "1087079", "revid": "93556", "url": "https://it.wikipedia.org/wiki?curid=1087079", "title": "L\u00ea Du\u1ea9n", "text": "Biografia.\nFu uno dei fondatori del Partito Comunista Indocinese, un diffusore delle idee e dei pensieri del comunismo fra gli operai indocinesi negli anni Venti.\nPrima e durante la Guerra del Vietnam, L\u00ea fu membro del Comitato Centrale del Partito dei Lavoratori del Vietnam e contribu\u00ec a formare dei quadri comunisti nel Vietnam del Sud. Nel 1956 si fece portatore dell'idea della necessit\u00e0 di un'insurrezione nel Sud, senza la quale non sarebbe stato possibile raggiungere l'unificazione nazionale. In ci\u00f2 si scontr\u00f2 con Tr\u01b0\u1eddng Chinh, l'allora segretario generale del Partito, ma ne emerse vittorioso nel 1957 quando sia l'URSS sia Ho Chi Minh approvarono la sua strategia.\nCon la rimozione di Tr\u01b0\u1eddng nel 1956, L\u00ea venne ufficialmente indicato come \"numero 2\" del Partito; nel 1960 divenne primo segretario del Comitato Centrale, la carica pi\u00f9 alta dopo quella di Ho Chi Minh, che era presidente. Fu in particolare responsabile del mantenimento dei rapporti con gli altri paesi che sostenevano il Vietnam del Nord, primi fra tutti URSS e Repubblica Popolare Cinese, destreggiandosi cos\u00ec per evitare che la crisi sino-sovietica influisse negativamente sul Vietnam.\nDopo la morte di Ho Chi Minh, che era anche presidente della Repubblica Democratica del Vietnam, nel 1969, il potere statale pass\u00f2 a T\u00f4n \u0110\u1ee9c Th\u1eafng, mentre L\u00ea abol\u00ec la carica di presidente del PCV, divenendone cos\u00ec il diretto capo. Era leader del Partito quando le due parti del Vietnam vennero riunificate, dando vita alla Repubblica Socialista del Vietnam. Approv\u00f2 l'invasione del Kampuchea Democratico nel 1979 per rovesciare il governo di Pol Pot; L\u00ea si era infatti schierato definitivamente con l'URSS e temeva che la presenza di un governo vicino alla Cina come era quello dei Khmer rossi avrebbe potuto destabilizzare il Vietnam nell'area ex-indocinese. Con l'invasione della Cambogia e i conseguenti brevi combattimenti di confine con la Cina, L\u00ea spinse il governo vietnamita a stringere stretti accordi con l'Unione Sovietica e sempre nel 1979 venne insignito del Premio Lenin per la pace. Rafforz\u00f2 inoltre i legami con il Laos di Kaysone Phomvihane, il quale permise alle truppe vietnamite di transitare liberamente nel paese.\nNel 1976, poco dopo la riunificazione del Vietnam, tutti i gruppi comunisti nel paese, compreso il Partito dei Lavoratori, si unirono per formare il Partito Comunista del Vietnam. L\u00ea venne subito nominato segretario generale del Comitato Centrale, conservando cos\u00ec la sua precedente posizione.\nL\u00ea rimase segretario del PCV fino alla sua morte, nel 1986, quando gli succedette per un anno l'ex rivale Tr\u01b0\u1eddng Chinh e successivamente Nguy\u1ec5n V\u0103n Linh."}
{"id": "1087080", "revid": "287204", "url": "https://it.wikipedia.org/wiki?curid=1087080", "title": "Antoine Francois Prevost", "text": ""}
{"id": "1087082", "revid": "729019", "url": "https://it.wikipedia.org/wiki?curid=1087082", "title": "Joker (casa discografica)", "text": "La Joker \u00e8 un sottomarchio della SAAR Srl fondata negli anni sessanta da Walter Guertler.\nStoria.\nWalter Guertler era entrato nel mondo discografico nel 1948, fondando la Celson, e nel 1951 aveva acquistato un'altra etichetta, la Music, mantenendole per\u00f2 in vita separatamente.\nAgli inizi del 1958 per\u00f2 decise di unire le due aziende, sotto la denominazione SAAR (Societ\u00e0 Articoli Acustici Riprodotti), con sede a Milano in viale di Porta Vercellina 14, e in quell'occasione cre\u00f2 una nuova etichetta, la Jolly, a cui seguirono qualche anno dopo la Joker e la Up (Up Superstereo International). Sicuramente l'artista italiano di maggior successo dell'etichetta \u00e8 il cantante Bruno Venturini.\nNata per pubblicare in edizione economica i dischi dell'etichetta discografica consorella Jolly, successivamente pubblic\u00f2 anche emissioni discografiche estere acquisite dalla SAAR Records, costituendo cos\u00ec un ampio catalogo che arrivava a coprire svariati generi quali musica classica, jazz degli anni venti e trenta, oltre a musicisti blues e rock 'n' roll. Avendo Sergio Balloni come direttore di produzione, la Joker pubblic\u00f2 anche cantanti messi autonomamente sotto contratto, come Maurizio Arcieri, Tony Cucchiara o Anna Rusticano. Completano il catalogo una serie di dischi dedicati all'infanzia, alla letteratura e a documenti sonori di carattere storico.\nUna peculiarit\u00e0 di questa etichetta era quella di essere distribuita anche in punti di vendita non specializzati nella rivendita di dischi, quali ad esempio i grandi magazzini e le edicole . La ricchezza del catalogo derivava dalla politica delle nuove acquisizioni internazionali che cercavano di seguire l'interesse del pubblico. In particolare le acquisizioni avvenivano dagli Stati Uniti d'America dalla Germania Ovest per quanto riguarda la musica classica, oppure dalla Francia. Nel 1997 il volume di vendite complessive degli oltre 1.850 titoli presenti in catalogo (tra LP, musicassette e Stereo8) si aggirava attorno ai 5 milioni di unit\u00e0. In tal modo la Joker si posizionava tra le etichette discografiche economiche dell'epoca, quali la serie Lineatre della RCA, la serie Orizzonte della Ricordi e la Record Bazaar della CGD.\nLa etichetta Up invece fu creata per ripubblicare (sempre in edizione economica) i dischi di maggior successo in termini di vendite della consorella Joker, oltre che opere indipendenti tra cui ricordiamo un album (e varie raccolte per il mercato estero) del gi\u00e0 citato Venturini e colonne sonore del compositore Franco Zauli."}
{"id": "1087083", "revid": "599013", "url": "https://it.wikipedia.org/wiki?curid=1087083", "title": "Ear", "text": ""}
{"id": "1087085", "revid": "117600167", "url": "https://it.wikipedia.org/wiki?curid=1087085", "title": "Catena di sant'Antonio", "text": "Una catena di sant'Antonio \u00e8 un sistema per propagare un messaggio inducendo il destinatario a produrne molteplici copie da spedire a propria volta a nuovi destinatari. \u00c8 considerato un tipo di meme.\nDeriva dal fenomeno che consisteva nell'inviare per posta lettere ad amici e conoscenti allo scopo di ottenere un aiuto ultraterreno in cambio di preghiere e devozione ai santi (Sant'Antonio \u00e8 considerato uno dei santi oggetto di maggiore devozione popolare).\nStoria.\nAll'inizio del XX secolo erano infatti diffuse lettere che iniziavano con \"Recita tre Ave Maria a Sant'Antonio\" e proseguivano descrivendo le fortune capitate a chi l'aveva ricopiata e distribuita a parenti e amici e le disgrazie che avevano colpito chi invece ne aveva interrotto la diffusione. Ancor pi\u00f9 antica \u00e8 la versione che circolava durante la prima guerra mondiale sotto forma di preghiera per la pace, che fu interpretata da ministri e funzionari di pubblica sicurezza come propaganda nemica da sopprimere.\nUn tipo di catena di Sant'Antonio molto diffuso tra ragazzi negli anni settanta ed ottanta del secolo scorso era quello di spedire una lettera ad un amico sulla quale erano riportati alcuni indirizzi di altre persone. L'amico, una volta ricevuta la lettera, avrebbe dovuto inviare una cartolina della sua citt\u00e0 al primo degli indirizzi riportati ed una lettera identica a quella ricevuta ad un certo numero di persone di sua conoscenza, sulla quale avrebbe dovuto riscrivere l'elenco omettendo il primo indirizzo ed inserendo il proprio in fondo all'elenco. Ci\u00f2 avrebbe dovuto consentire, dopo vari passaggi, di ricevere un gran numero di cartoline, in realt\u00e0 era difficile che la catena in qualche modo non si rompesse.\nUn mezzo alternativo di diffusione delle catene rispetto alla posta ordinaria era costituito dallo scrivere i messaggi sulle banconote (in particolare, in Italia, i biglietti da 1000 lire). I vantaggi risultavano evidenti: la carta moneta consente di passare attraverso un numero enorme di intermediari, evitando inoltre le spese postali. Altro strumento molto utilizzato prima dell'avvento di Internet sono state le fotocopie, che eliminavano la trascrizione manuale, e in seguito i fax, che aggiunsero a questo vantaggio un notevole incremento nella rapidit\u00e0 di diffusione della catena.\nIn seguito anche gli SMS dei telefoni cellulari sono diventati veicolo di catene di sant'Antonio. Oggi, l'utilizzo di applicazioni per smartphone quali ad esempio Whatsapp, ha rinvigorito il fenomeno. All'inizio del XXI secolo, su Facebook, si \u00e8 avuta una grande fioritura di varianti di questo fenomeno. Il caso tipico \u00e8 chiedere di mettere un \"mi piace\" e poi copiare una pagina sulla propria bacheca. Esempi di \"nobili\" luoghi comuni addotti per perpetuare queste tipi di catene sono: \u00abSe sei un mio VERO amico, non puoi fare altro che...\u00bb, \u00abSe sei DAVVERO contrario alla violenza sulle donne...\u00bb, \u00abSe sei REALMENTE favorevole all'integrazione dei bambini disabili...\u00bb.\nCon la nascita e lo sviluppo di internet le catene di Sant'Antonio sono un fenomeno che non solo \u00e8 riuscito a sopravvivere fino ad oggi ma che ha visto una vera e propria esplosione grazie alla diffusione delle e-mail dalla met\u00e0 degli anni novanta. Attraverso Internet \u00e8 infatti possibile inoltrare un identico messaggio a tutti i propri conoscenti in pochi secondi, con una singola operazione. \u00c8 una pratica espressamente vietata dalla netiquette, ma rimane ugualmente diffusa attraverso persone che in tal modo dimostrano involontariamente, oltre ad una certa ingenuit\u00e0, la loro scarsa o nulla conoscenza del mondo dell'informatica e della rete. \u00c8 sufficiente del resto che solo una piccola percentuale dei destinatari aderisca per assicurare la propagazione della catena.\nTipologie.\nLe moderne catene di Sant'Antonio sono strettamente collegate ad altri fenomeni che hanno trovato diffusione anche su Internet come lo spam, le \"bufale\" (\"hoax\") e i cosiddetti \"sistemi piramidali\".\nTra i metodi comunemente sfruttati dalle catene di sant'Antonio vi sono storie che manipolano le emozioni, sistemi piramidali che promettono un veloce arricchimento e l'uso della superstizione per minacciare il destinatario con sfortuna, malocchio o anche violenza fisica o morte se \"rompe la catena\" e rifiuta di aderire alle condizioni poste dalla lettera. \u00c8 un fenomeno propagatosi anche su Internet attraverso le e-mail, malgrado diffondere questo tipo di messaggi sia una esplicita violazione della netiquette.\nLe catene hanno precisi temi ricorrenti che possono essere ricondotti a:\nBufale.\nNella quasi totalit\u00e0 dei casi i messaggi delle catene contengono informazioni completamente false, inventate o riadattate, in special modo quelle storie che puntano a sfruttare il lato emotivo del destinatario. Possono essere appelli di vario tipo, da appelli umanitari ad allarmi per ipotetiche emergenze. La loro diffusione \u00e8 basata sulla disattenzione di quella percentuale di destinatari che, dando per scontata la veridicit\u00e0 delle informazioni riportate nel messaggio, lo girano immediatamente ai propri conoscenti, senza effettuare verifiche. Le minacce (di sfortuna, malocchio, morte o altro) sono sempre completamente false.\nDato che \u00e8 pressoch\u00e9 impossibile fermare una catena, anche nella minoranza dei casi in cui l'appello \u00e8 genuino la catena produce dei danni. Non di rado i parenti di persone morte da tempo per gravi malattie vengono perseguitati per anni da messaggi di persone ignare e in buona fede.\nSpam.\nIn alcuni casi le catene di sant'Antonio che chiedono di inoltrare il messaggio ad un particolare indirizzo sono utilizzate per alimentare il fenomeno illegale dello spam. Avviando una catena di questo tipo, lo \"spammer\" pu\u00f2 ricevere di ritorno, senza fatica, migliaia di messaggi, dai quali potr\u00e0 estrarre (con l'utilizzo di appositi software) un gran numero di indirizzi e-mail validi, da rivendere a caro prezzo. Questi dati verranno utilizzati per l'invio di messaggi indesiderati pubblicitari o truffaldini.\nIl fenomeno \u00e8 aggravato dalla noncuranza degli utenti inesperti che inoltrano il messaggio lasciando gli indirizzi di tutti destinatari in chiaro, e/o senza cancellare i dati dei destinatari precedenti o anche la propria firma e indirizzo. In questo modo per un malintenzionato \u00e8 anche possibile risalire all'identit\u00e0 degli utenti, ricostruire la loro cerchia di contatti e tentare vere e proprie truffe utilizzando i metodi dell'ingegneria sociale.\nSchema Ponzi.\nQuesti ultimi sono delle varianti delle catene di Sant'Antonio in cui chi riceve la lettera deve spedire del denaro a chi \u00e8 all'inizio della catena (o al vertice della piramide). Chi spedisce le lettere spera di diventare presto \"vertice\" e di arricchirsi velocemente e senza fatica.\nIn Italia sono illegali. Il divieto, riferito sia alle catene di Sant'Antonio che alle vendite piramidali, \u00e8 contenuto nell'art. 5 della L. 173 del 2005. La Corte di cassazione, con una successiva pronuncia (n. 37049 del 2012), ha precisato che deve ritenersi irrilevante l'eventuale volont\u00e0 del soggetto di essere reclutato nella rete, stante il silenzio della normativa. La volontaria adesione non configura quindi fattore di esonero dalla sussunzione, ovvero dal rientrare nella fattispecie vietata."}
{"id": "1087086", "revid": "18323", "url": "https://it.wikipedia.org/wiki?curid=1087086", "title": "Eas", "text": ""}
{"id": "1087088", "revid": "599013", "url": "https://it.wikipedia.org/wiki?curid=1087088", "title": "Ebb", "text": ""}
{"id": "1087092", "revid": "599013", "url": "https://it.wikipedia.org/wiki?curid=1087092", "title": "Edw", "text": ""}
{"id": "1087094", "revid": "110157", "url": "https://it.wikipedia.org/wiki?curid=1087094", "title": "Prva hrvatska nogometna liga 1994-1995", "text": "La Prva hrvatska nogometna liga 1994-1995, conosciuta anche come 1. HNL 1994-1995, \u00e8 stata la quarta edizione della massima serie del campionato di calcio croato disputata tra il 14 agosto 1994 e il 4 giugno 1995 e conclusa con la vittoria del Hajduk Spalato, al suo terzo titolo (dodicesimo in totale).\nCapocannoniere del torneo fu Robert \u0160pehar (NK Zagabria ed Osijek), con 23 reti.\nFormula.\nLe squadre partecipanti passarono da 18 a 16 e disputarono un turno di andata e ritorno per un totale di 30 partite.\nIn vista di un ulteriore diminuzione del numero di club le squadre retrocesse furono quattro mentre nessuna venne promossa.\nLe squadre partecipanti alle coppe europee furono quattro: la vincente alla UEFA Champions League 1995-1996, la seconda classificata alla Coppa UEFA 1995-1996, la vincitrice della coppa nazionale alla Coppa delle Coppe 1995-1996 e un'ulteriore squadra alla Coppa Intertoto 1995.\nIl \"NK Primorac Stobre\u010d\" cambi\u00f2 nome in \"NK Primorac SEM-TEM Stobre\u010d\"\nClassifica finale.\nLegenda:\nNote:\nStatistiche.\nSquadra campione.\nFonte: hajduk.hr"}
{"id": "1087095", "revid": "599013", "url": "https://it.wikipedia.org/wiki?curid=1087095", "title": "Een", "text": ""}
{"id": "1087097", "revid": "599013", "url": "https://it.wikipedia.org/wiki?curid=1087097", "title": "Efd", "text": ""}
{"id": "1087099", "revid": "599013", "url": "https://it.wikipedia.org/wiki?curid=1087099", "title": "Egc", "text": ""}
{"id": "1087102", "revid": "599013", "url": "https://it.wikipedia.org/wiki?curid=1087102", "title": "Ege", "text": "Geografia.\nEsistono anche altre citt\u00e0 antiche con il nome di Aigai o Ege"}
{"id": "1087105", "revid": "599013", "url": "https://it.wikipedia.org/wiki?curid=1087105", "title": "Egl", "text": ""}
{"id": "1087107", "revid": "599013", "url": "https://it.wikipedia.org/wiki?curid=1087107", "title": "Ehm", "text": ""}
{"id": "1087110", "revid": "599013", "url": "https://it.wikipedia.org/wiki?curid=1087110", "title": "Ein", "text": ""}
{"id": "1087112", "revid": "599013", "url": "https://it.wikipedia.org/wiki?curid=1087112", "title": "Eiw", "text": ""}
{"id": "1087114", "revid": "2210568", "url": "https://it.wikipedia.org/wiki?curid=1087114", "title": "Cristoforo di W\u00fcrttemberg", "text": " Era figlio del duca Ulrico (1487 \u2013 1550) e di Sabina di Baviera (1492\u00a0\u2013 1564).\nBiografia.\nPochi mesi dopo la sua nascita, nel novembre 1515, sua madre Sabina fugg\u00ec, ritornando presso i suoi genitori a Monaco di Baviera ed il neonato, insieme alla sorella pi\u00f9 grande, Anna, rimase presso il padre a Stoccarda. Allorch\u00e9 l'alleanza sveva si mobilit\u00f2 contro il padre Ulrico, questi trasfer\u00ec i figli nella rocca di Hohent\u00fcbigen. Dopo la resa della rocca ed il bando di Ulrico del 1519, il giovane Cristoforo fu inviato ad Innsbruck alla corte dell'imperatore Carlo V, successore del prozio Massimiliano I. Qui fu cresciuto e pot\u00e9 acquisire un'importante esperienza politica. Nel frattempo il W\u00fcrttemberg era finito sotto l'amministrazione austriaca.\nSua madre, Sabina, fece molti sforzi per assicurare al figlio la successione al trono. Nel frattempo egli viaggi\u00f2 al seguito dell'imperatore per mezza Europa: nell'inverno del 1530 partecip\u00f2 all'incoronazione del re a Colonia, nell'anno successivo era nei Paesi Bassi, nel 1532 combatt\u00e9 con l'imperatore contro i turchi a Vienna, ed in seguito fu in Italia ed in Spagna. Nel 1532 si trov\u00f2 del tutto privo di mezzi, poich\u00e9 non riceveva sussidi n\u00e9 da Ferdinando n\u00e9 da Carlo. Cristoforo si vedeva nel ruolo dell'erede scomodo e temeva di venir prima o poi fisicamente eliminato. Per questo motivo si diede alla latitanza per qualche tempo con il suo amico e maestro Michele Tiffernus.\nIl padre Ulrico riusc\u00ec nel 1534, dopo la battaglia di Lauffen, a riottenere la signor\u00eca del W\u00fcrttemberg ove introdusse la Riforma protestante. Contemporaneamente al ritorno di Ulrico anche il diritto di successione di Cristoforo fu assicurato, quantunque il padre avesse tenuto verso il figlio un atteggiamento piuttosto distante e solo quando i due dovettero riconoscere che un loro conflitto poteva condurre alla perdita del ducato da parte della dinastia, si riavvicinarono. Cristoforo si convert\u00ec al protestantesimo e ricevette con un accordo nel 1542 la nomina a governatore della contea di M\u00f6mpelgard, sulla riva sinistra del Reno.\nNel 1544 spos\u00f2, con la mediazione del padre, Anna Maria di Brandeburgo-Ansbach, proveniente da una dinastia protestante, rafforzando la sua posizione confessionale.\nQuando nel 1550 Ulrico mor\u00ec, si ebbe nel W\u00fcrttemberg l'interinato imperiale. Nel 1552 Cristoforo pot\u00e9 ottenere, con l'accordo di Passau, la revoca a suo favore dell'interinato, ma dovette scongiurare con un grosso pagamento la scorrettezza imperiale. Negli anni successivi, attraverso una notevole mole di editti, rinnov\u00f2 l'amministrazione dello Stato e della Chiesa. Queste riforme furono codificate in un'opera giuridica di base, il \"Grande ordinamento ecclesiastico\" del 1559.\nIl pi\u00f9 importante consigliere nelle questioni religiose fu il riformatore Giovanni Brenz. L'impostazione teologica del W\u00fcrttemberg esercit\u00f2 una grande influenza sulle altre Chiese protestanti locali.\nA Cristoforo successe il figlio, l'unico che gli sopravvisse, Ludovico.\nMatrimonio ed eredi.\nCristoforo spos\u00f2 nel 1544 Anna Maria, figlia di Giorgio di Brandeburgo-Ansbach. Da questo matrimonio nacquero i seguenti figli:\nAltri progetti.\nseparatore"}
{"id": "1087115", "revid": "599013", "url": "https://it.wikipedia.org/wiki?curid=1087115", "title": "Ekn", "text": ""}
{"id": "1087117", "revid": "599013", "url": "https://it.wikipedia.org/wiki?curid=1087117", "title": "Eko", "text": ""}
{"id": "1087118", "revid": "767487", "url": "https://it.wikipedia.org/wiki?curid=1087118", "title": "Another Music in a Different Kitchen", "text": "Another Music in a Different Kitchen \u00e8 il primo album della punk band Buzzcocks. Ebbe un discreto successo, tanto che il primo singolo estratto, \"I Don't Mind\", raggiunse la 55\u00aa posizione nelle classifica inglese.\nL'album rappresenta il consueto mix di sonorit\u00e0 punk rock con influenze pop che resero famosa la band inglese e che vennero in seguito catalogati con il nome di pop punk (genere di cui i Buzzococks sono tra i fondatori).\nAlla fine di \"Moving Away from the Pulsebeat\" \u00e8 presente una ghost track: si tratta di una versione alternativa dell'introduzione di \"Fast Cars\" seguito da alcuni \u00ab\"tuu, tuu, tuu..\"\u00bb che ricordano molto il suono di un telefono."}
{"id": "1087120", "revid": "599013", "url": "https://it.wikipedia.org/wiki?curid=1087120", "title": "Eld", "text": ""}
{"id": "1087122", "revid": "599013", "url": "https://it.wikipedia.org/wiki?curid=1087122", "title": "Elq", "text": ""}
{"id": "1087124", "revid": "599013", "url": "https://it.wikipedia.org/wiki?curid=1087124", "title": "Elu", "text": ""}
{"id": "1087126", "revid": "228587", "url": "https://it.wikipedia.org/wiki?curid=1087126", "title": "Ely (disambigua)", "text": ""}
{"id": "1087128", "revid": "125194619", "url": "https://it.wikipedia.org/wiki?curid=1087128", "title": "DDD - La Drogueria di Drugolo", "text": "DDD - La Drogueria di Drugolo \u00e8 stata una casa discografica italiana attiva dagli anni settanta agli anni novanta.\nStoria.\nLa DDD venne fondata nel 1979 dal discografico Roberto Galanti e dal barone Lando Lanni Della Quara, nobile residente nel castello di Drugolo, dove gestiva l'impresa erboristica di famiglia (da cui deriva il nome dell'etichetta).\nMise sotto contratto alcuni importanti cantautori italiani, tra cui Enzo Jannacci, Enzo Gragnaniello e Paolo Scheriani, interpreti come Mia Martini, Fiorella Mannoia e gruppi come Le Orme e Gian Piero Reverberi - Rond\u00f2 Veneziano.\nFino al 1983 l'etichetta era distribuita dalla RCA Italiana, ma a causa della cessione di quest'ultima al gruppo Bertelsmann BMG, la distribuzione pass\u00f2 momentaneamente alla CBS, che la tenne fino al 1989.\nFu anche la prima casa discografica sotto cui incise Eros Ramazzotti.\nNel 1989 il barone Della Quara abbandon\u00f2 la carica di amministratore unico e cedette il 50% delle sue quote azionarie alla BMG che, per qualche anno, mantenne ancora in vita l'etichetta fino a completarne l'acquisto e ad integrarne il catalogo nel proprio.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci siamo basati sulla numerazione del catalogo, se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1087129", "revid": "228587", "url": "https://it.wikipedia.org/wiki?curid=1087129", "title": "Ely", "text": "Ely (pronunciata ) \u00e8 una citt\u00e0 dell'Inghilterra, situata nel distretto dell'East Cambridgeshire nella contea del Cambridgeshire, Est dell'Inghilterra. Dista 64 miglia (103\u00a0km) da Charing Cross, Londra.\nNel 2001 aveva una popolazione di 15.102 abitanti.\n\u00c8 sede della celebre Cattedrale dedicata alla Santa e Indivisibile Trinit\u00e0 e a Sant'Eteldreda.\nDurante il Medioevo vi si teneva una fiera detta di \"St. Audrey\", in memoria di santa Eteldreda di Ely, dove venivano venduti nastri e cravatte di scarso valore. Il nome della fiera, da cui deriv\u00f2 il termine \"tawdry\" che significa \"pacchiano\", \"economico\", determin\u00f2 una diminuzione dell'uso del nome proprio di persona Audrey."}
{"id": "1087130", "revid": "599013", "url": "https://it.wikipedia.org/wiki?curid=1087130", "title": "Elz", "text": ""}
{"id": "1087132", "revid": "8341323", "url": "https://it.wikipedia.org/wiki?curid=1087132", "title": "Ichigo", "text": ""}
{"id": "1087133", "revid": "322321", "url": "https://it.wikipedia.org/wiki?curid=1087133", "title": "Ema", "text": ""}
{"id": "1087135", "revid": "1522738", "url": "https://it.wikipedia.org/wiki?curid=1087135", "title": "Cuba bizantina", "text": "La cuba \u00e8 una cappella paleocristiana o bizantina presente in Sicilia, dove le cube vennero erette da monaci basiliani a partire dal VII secolo. Le testimonianze pi\u00f9 importanti conservate fino ad oggi sono la cuba di Santa Domenica a Castiglione di Sicilia e la cuba della Santissima Trinita di Delia a Castelvetrano.\nContesto storico.\nLa Sicilia, pur se fedele a Roma, \u00e8 stata storicamente un crocevia fra la chiesa d'oriente e quella d'occidente e soprattutto dopo la caduta dell'impero romano e le successive invasioni barbariche quando divenne territorio dell'Impero bizantino. Nel 732 l'isola pass\u00f2 al patriarcato di Costantinopoli sino alla successiva occupazione musulmana della Sicilia. Diversi cenobi vennero fondati da monaci basiliani, generalmente ortodossi. Con gli arabi generalmente tolleranti furono anche i cenobi basiliani a mantenere viva la religione cristiana (specie nell'oriente dell'isola). La conquista normanna e la successiva riconversione al cristianesimo dell'isola fu inoltre agevolata dal profondo radicamento delle comunit\u00e0 monastiche di rito greco.\nEtimologia.\nLa parola \"cuba\" ha una origine controversa ed \u00e8 stata oggetto di studio. Secondo alcuni il termine deriva dal latino \"cupa\" (botte) e \"cupula\" (botticella) o dall'arabo \"kubba\" (fossa, deposito) o \"qubba\" (cupola), per altri direttamente dalla forma cubica dell'edificio. In siciliano si citano spesso le chiesette di campagna come \"cubole\".\nArchitettura.\nL'architettura ecclesiastica bizantina, a differenza di quella romana, dove l'altare viene posto in fondo alla navata principale a simboleggiare il passaggio tra la vita materiale terrena e la vita eterna, era rigidamente geometrica e basata su forme essenzialmente cubiche. Cos\u00ec le cube si presentavano a croce greca con pianta quadrata, cupola, ambiente centrale e solitamente tre absidi (a \"cellae trichorae\" o \"chiesa a trifoglio\"). L'abside posteriore aveva una apertura (spesso una bifora) sempre rivolta verso oriente affinch\u00e9, secondo tradizione, durante la veglia pasquale la luce della luna piena entrando nell'edificio attraverso l'apertura desse inizio alla Pasqua. Le altre due absidi contenevano ciascuna una piccola cappella. La struttura presentava tutti gli angoli superiori smussati, cos\u00ec si riusciva a far apparire come un unico corpo la semisferica cupola con il geometrico cubo costituito dall'edificio.\nCuba di Santa Domenica a Castiglione.\nNei pressi di Castiglione di Sicilia si trova la cuba di Santa Domenica, forse la pi\u00f9 importante presente in Sicilia, monumento nazionale dal 1909.\nL'edificio ha dimensioni maggiori rispetto alle caratteristiche tipiche della cuba. , oggi perduti. La facciata \u00e8 caratterizzata da una grande trifora e l'interno \u00e8 arricchito da volte a crociera.\nSantissima Trinit\u00e0 di Delia a Castelvetrano.\nNella parte occidentale dell'isola, e precisamente a Castelvetrano si trova la \"cuba di Delia\", dedicata alla Santissima Trinit\u00e0 di Delia (XIII secolo).\nScoperta e valorizzata grazie al restauro dell'architetto Giuseppe Patricolo (1880) \u00e8 internamente arricchita da intreccio geometrico con una serie di figure geometrico a rombi, esagoni e stelle a sei punte.\nSi caratterizza all'esterno per tre absidi visibilmente pronunciati che si sviluppano sul lato orientale collegandosi idealmente alle tre porte d'ingresso della struttura. Al centro della struttura si slancia una cupola a sesto rialzato poggiata su un tamburo quadrato alleggerito da quattro finestre laterali e sostenuto a sua volta da arcate a sesto acuto che si innestano su quattro colonne di marmo cipollino e di granito rosso dotate di capitelli decorati con foglie d'acanto.\nAltre testimonianze.\nA Mazara del Vallo si trova la cuba di San Nicol\u00f2 Regale, simile a quella di Delia ma posteriore.\nA Malvagna si trova una cuba di piccole dimensioni e restaurata, priva per\u00f2 di ornamenti decorativi e la Cuba di Milazzo.\nAltre tracce di cube si trovano a Randazzo in contrada Imbischi\u00a0\u2013 Acquafredda, in contrada Jannuzzo ed in contrada Sant'Anastasia, a Torrenova e nel siracusano. Vi sono poi i ruderi della chiesa di Santo Stefano a Dagala del Re (Santa Venerina) di datazione incerta tra il VII ed il IX secolo, dove resistono tracce del nartece forse pi\u00f9 tardo, nella Cappella Bonajuto di Catania, a Torrenova e la Trigona di Vendicari nel siracusano.\nTracce scomparse.\nLa denominazione \u00abCuba\u00bb o \u00abCubba\u00bb riguarda decine di contrade in Sicilia. Mentre in alcuni casi \u00e8 acclarato che il riferimento \u00e8 a cube oramai scomparse (come a Raccuja e Centuripe in altri \u00e8 dubbia o da escludere, come la contrada \u00abCubisia\u00bb ad Aci Catena o il Fondaco Cuba a Catenanuova. Il Palazzo della Cuba di Palermo del re Guglielmo II di Sicilia, invece, \u00e8 una costruzione palermitana di et\u00e0 normanna (1180) il cui progetto e il cui decoro sono ricchi di elementi artistici e culturali arabo-musulmani e bizantini.\nUn esempio un po' anomalo di Cuba \u00e8 rintracciabile a Comiso, dove la struttura (addossata al castello del paese) \u00e8 a pianta ottagonale e oggi risulta fortemente snaturata rispetto alla struttura iniziale."}
{"id": "1087136", "revid": "599013", "url": "https://it.wikipedia.org/wiki?curid=1087136", "title": "Ena", "text": ""}
{"id": "1087138", "revid": "599013", "url": "https://it.wikipedia.org/wiki?curid=1087138", "title": "Enk", "text": ""}
{"id": "1087141", "revid": "599013", "url": "https://it.wikipedia.org/wiki?curid=1087141", "title": "Enn", "text": ""}
{"id": "1087143", "revid": "599013", "url": "https://it.wikipedia.org/wiki?curid=1087143", "title": "Env", "text": ""}
{"id": "1087146", "revid": "599013", "url": "https://it.wikipedia.org/wiki?curid=1087146", "title": "Enw", "text": ""}
{"id": "1087149", "revid": "599013", "url": "https://it.wikipedia.org/wiki?curid=1087149", "title": "Eoh", "text": ""}
{"id": "1087151", "revid": "1494169", "url": "https://it.wikipedia.org/wiki?curid=1087151", "title": "Moon River", "text": "Moon River si pu\u00f2 riferire a:"}
{"id": "1087154", "revid": "599013", "url": "https://it.wikipedia.org/wiki?curid=1087154", "title": "Eok", "text": ""}
{"id": "1087158", "revid": "599013", "url": "https://it.wikipedia.org/wiki?curid=1087158", "title": "Eph", "text": ""}
{"id": "1087162", "revid": "599013", "url": "https://it.wikipedia.org/wiki?curid=1087162", "title": "Epk", "text": ""}
{"id": "1087165", "revid": "599013", "url": "https://it.wikipedia.org/wiki?curid=1087165", "title": "Epl", "text": ""}
{"id": "1087169", "revid": "599013", "url": "https://it.wikipedia.org/wiki?curid=1087169", "title": "Erf", "text": ""}
{"id": "1087173", "revid": "599013", "url": "https://it.wikipedia.org/wiki?curid=1087173", "title": "Eri", "text": ""}
{"id": "1087176", "revid": "599013", "url": "https://it.wikipedia.org/wiki?curid=1087176", "title": "Erv", "text": ""}
{"id": "1087184", "revid": "599013", "url": "https://it.wikipedia.org/wiki?curid=1087184", "title": "Esf", "text": ""}
{"id": "1087186", "revid": "228587", "url": "https://it.wikipedia.org/wiki?curid=1087186", "title": "Esk", "text": ""}
{"id": "1087188", "revid": "599013", "url": "https://it.wikipedia.org/wiki?curid=1087188", "title": "Esm", "text": ""}
{"id": "1087189", "revid": "1442080", "url": "https://it.wikipedia.org/wiki?curid=1087189", "title": "Anticiclone russo-siberiano", "text": "Con il nome di anticiclone russo-siberiano si indica, in meteorologia e climatologia, una figura di alta pressione termica di natura artica-continentale, che si origina nella stagione invernale in Asia settentrionale.\nDescrizione.\nEffetti meteorologici e climatici.\nL'anticiclone russo-siberiano pone il suo \"cuore\" altopressorio nella Siberia orientale, ma migra frequentemente in altri territori circostanti quali la Russia europea, la Mongolia (Ulan Bator \u00e8 la capitale nazionale pi\u00f9 fredda del mondo), il Kazakistan (alcune volte anche in paesi limitrofi, su tutti il Tagikistan) e la Cina settentrionale (molto famose per le minime invernali bassissime, sono infatti la regione cinese dello Xinjiang e la Cina nordorientale o Manciuria).\nLa sua genesi \u00e8 da ricercarsi nel fortissimo raffreddamento subito in inverno da queste terre, data la lontananza dai mari e la scarsissima insolazione (l'intera zona \u00e8 situata a latitudini piuttosto settentrionali). Con l'arrivo della primavera le condizioni favorevoli alla sua persistenza vengono a mancare, provocando la sua dissoluzione e la sua sostituzione con figure di bassa pressione. Questa figura anticiclonica determina in maniera preponderante il tempo invernale in una vastissima area del continente eurasiatico: oltre alle zone direttamente interessate, influisce costantemente su tutto l'estremo oriente asiatico (fino a latitudini molto basse) e, pi\u00f9 raramente, sull'Europa (specialmente quella orientale) portando tempo molto freddo e generalmente secco; dove le masse d'aria fredda incontrano ostacoli si hanno invece abbondanti nevicate.\nI record mondiali di pressione e di temperature minime si riscontrano nelle zone interessate da questa figura pressoria, proprio dovuti all'effetto gelido, ed all'imponenza in campo barico, che questo anticiclone possiede; l'attuale record pressorio mondiale fu appunto osservato in Mongolia il 30 dicembre 2004, quando si toccarono i 1.089,1 hPa, mentre il primato del freddo \u00e8 conteso fra le localit\u00e0 jacute di \"Verchojansk\" e \"Ojmjakon\", dove il termometro pu\u00f2 sprofondare fino a temperature ben inferiori ai 60 \u00b0C sotto lo zero, anche se la reale entit\u00e0 dei record raggiunti \u00e8 controversa. Anche sulla parte centro-settentrionale dell'America Settentrionale (Grandi Pianure di Canada e Stati Uniti) si forma una figura analoga; date le minori dimensioni continentali americane, per\u00f2, questo anticiclone non raggiunge l'importanza del suo omologo eurasiatico.\nIl vento che soffia in questi territori, nei quali prevale il bioma della steppa, \u00e8 denominato \"buran\"; esso spira generalmente all'interno del territorio siberiano, o comunque in territori orientali quali Mongolia e nord della Cina, ma non raramente esso riesce a superare la barriera dei monti Urali, penetrando quindi nel territorio europeo. \u00c8 infrequente, comunque, un avanzamento del buran, che costituisce appunto l'espansione di questa figura anticiclonica, al di l\u00e0 dei Balcani; quando ci\u00f2 avviene (quasi sempre in gennaio o in febbraio), anche l'Europa occidentale pu\u00f2 essere interessata da ondate di gelo intenso, pi\u00f9 o meno durature, ma quasi sempre foriere di neve e forte freddo, con una bassa umidit\u00e0 relativa. Tra le irruzioni burianiche pi\u00f9 rilevanti del Novecento, vanno ricordate quella del febbraio 1929, gennaio e febbraio 1947, febbraio 1956, gennaio 1963, gennaio 1979, marzo 1987 (quest'ultimo eccezionale per l'insolito vigore dell'anticiclone in un contesto primaverile), dicembre 1996 e febbraio 2012."}
{"id": "1087192", "revid": "599013", "url": "https://it.wikipedia.org/wiki?curid=1087192", "title": "Ess", "text": ""}
{"id": "1087194", "revid": "599013", "url": "https://it.wikipedia.org/wiki?curid=1087194", "title": "Etz", "text": ""}
{"id": "1087195", "revid": "1784425", "url": "https://it.wikipedia.org/wiki?curid=1087195", "title": "Presidenti del Vietnam", "text": "I presidenti del Vietnam si sono succeduti dal 1945. Nel 1949 fu proclamato, come autonoma entit\u00e0 statuale, lo Stato del Vietnam; il Paese fu definitivamente diviso nel 1955, quando vennero a contrapporsi Vietnam del Nord (o \"Repubblica Democratica del Vietnam\"), in linea di continuit\u00e0 con la precedente entit\u00e0 statuale, e Vietnam del Sud, con un proprio presidente. La riunificazione avvenne nel 1976, con la proclamazione della \"Repubblica Socialista del Vietnam\".\nDal 4 luglio 1981 al 22 settembre 1992 il nome della carica fu presidente del Consiglio di Stato.\nPrerogative.\nIl presidente del Vietnam (in vietnamita: \"Ch\u1ee7 t\u1ecbch n\u01b0\u1edbc Vi\u1ec7t Nam\") \u00e8 il capo di Stato della Repubblica Socialista del Vietnam, \u00e8 eletto dall'Assemblea nazionale del Vietnam per un mandato di cinque anni e ha il compito di scegliere il primo ministro e i membri del governo tra i membri dell'Assemblea su indicazione di quest'ultima. \u00c8 comandante in capo delle forze armate vietnamite, essendo presidente del Consiglio di difesa nazionale e di sicurezza.\nSolitamente \u00e8 anche un dirigente del Partito Comunista del Vietnam (fino al 1930, Partito Comunista Indocinese), unico partito ammesso nel Vietnam. Sinora i presidenti sono sempre stati uomini e membri dell'Assemblea nazionale."}
{"id": "1087198", "revid": "599013", "url": "https://it.wikipedia.org/wiki?curid=1087198", "title": "Eug", "text": ""}
{"id": "1087200", "revid": "599013", "url": "https://it.wikipedia.org/wiki?curid=1087200", "title": "Eun", "text": ""}
{"id": "1087202", "revid": "599013", "url": "https://it.wikipedia.org/wiki?curid=1087202", "title": "Evm", "text": ""}
{"id": "1087204", "revid": "118620176", "url": "https://it.wikipedia.org/wiki?curid=1087204", "title": "Nero d'Avola (vino)", "text": "Il Nero d'Avola \u00e8 un vino rosso prodotto in buona parte del territorio della Sicilia, dall'omonimo vitigno.\nAttualmente Nero d'Avola non esiste pi\u00f9 come Denominazione autonoma, ma pu\u00f2 essere inserita nelle etichette dei vini che sono prodotti con uva dell'omonimo vitigno\nTali vini sono riportati nella a cui si rimanda.\nIl vino.\nLa sua commercializzazione su scala industriale risale agli inizi degli anni sessanta del secolo scorso.\n\u00c8 considerato un vino da taglio, data la sua elevata gradazione alcolica, che raggiunge facilmente i 15 gradi.\nNonostante ci\u00f2 alcune aziende siciliane decisero di farne un vino da tavola con nuove tecniche di vinificazione pi\u00f9 rispondenti alle esigenze del mercato che prevedevano una diminuzione del grado zuccherino ed un aumento dell'acidit\u00e0.\nDa allora \u00e8 coltivato anche fuori dalla Sicilia e dall'Italia, per esempio in California, in Australia e da qualche anno anche in Turchia.\nLa zona pi\u00f9 vocata per il nero d'Avola \u00e8 l'area a sud-est della Sicilia compresa nei territori di Noto e Pachino, con le contrade di Buonivini, Burgio, Bufalefi, Maccari, Archi.\nIn questa zona negli ultimi dieci anni si \u00e8 avuto un vero boom di nuove imprese, provenienti anche da fuori Sicilia, che hanno investito nell'impianto di nuovi vigneti, preferibilmente allevati a controspalliera o con il tradizionale alberello, pi\u00f9 costoso e meno produttivo, ma con rese qualitativamente superiori dal punto di vista organolettico e del potenziale d'invecchiamento.\nCaratteristiche organolettiche.\nIl Nero d'Avola si presenta alla vista di un gradevole rosso rubino, pi\u00f9 o meno intenso a seconda delle tipologie del vigneto, della sua giacitura e dell'invecchiamento, ha un gusto con sentori di bacca, di ciliegia, prugna, nelle migliori zone presenta note speziate e balsamiche.\nVa servito a 15-18 \u00b0C e si abbina a carni rosse, arrosti e formaggi stagionati."}
{"id": "1087205", "revid": "599013", "url": "https://it.wikipedia.org/wiki?curid=1087205", "title": "Evn", "text": ""}
{"id": "1087207", "revid": "599013", "url": "https://it.wikipedia.org/wiki?curid=1087207", "title": "Evv", "text": ""}
{"id": "1087210", "revid": "599013", "url": "https://it.wikipedia.org/wiki?curid=1087210", "title": "Evw", "text": ""}
{"id": "1087211", "revid": "834", "url": "https://it.wikipedia.org/wiki?curid=1087211", "title": "Raffaello da Messina", "text": ""}
{"id": "1087213", "revid": "599013", "url": "https://it.wikipedia.org/wiki?curid=1087213", "title": "Evx", "text": ""}
{"id": "1087215", "revid": "599013", "url": "https://it.wikipedia.org/wiki?curid=1087215", "title": "Ewk", "text": ""}
{"id": "1087217", "revid": "599013", "url": "https://it.wikipedia.org/wiki?curid=1087217", "title": "Ewn", "text": ""}
{"id": "1087220", "revid": "599013", "url": "https://it.wikipedia.org/wiki?curid=1087220", "title": "Ewr", "text": ""}
{"id": "1087224", "revid": "599013", "url": "https://it.wikipedia.org/wiki?curid=1087224", "title": "EXT", "text": ""}
{"id": "1087225", "revid": "599013", "url": "https://it.wikipedia.org/wiki?curid=1087225", "title": "Eyw", "text": ""}
{"id": "1087227", "revid": "1318658", "url": "https://it.wikipedia.org/wiki?curid=1087227", "title": "Gibson Thunderbird", "text": "Gibson Thunderbird \u00e8 un modello di basso elettrico prodotto da Gibson a partire dal 1963.\nStoria.\nLa nascita di questo strumento fu dettata principalmente dal desiderio di contrastare i bassi elettrici a scala lunga ( 34\" 1/2 ) della concorrente Fender ed offrire ai clienti uno strumento di alta qualit\u00e0 e dal design innovativo.\nAl momento del suo debutto presentava l'innovativo sistema costruttivo neck-thru, ovvero il manico ed il corpo dello strumento erano un unico pezzo di mogano al quale venivano incollate due \"ali\" dello stesso materiale; \n (suddivisi in circa il 70% del modello \"IV\" a due \"pick-up\" e il 30% del modello \"II\" ad un solo pick-up).\nAlla fine del 1965 la produzione del Thunderbird venne interrotta.\nRiprese nel 1966 con l'arrivo di un modello dal design completamente rivisto ribattezzato \"non-reverse body\" ovvero con l'inclinazione del corpo opposta a quella proposta fino a quel momento oltre al ritorno alla tradizionale tecnica di fissaggio del manico ad incollaggio che garantiva costi di produzione decisamente minori. Nonostante ci\u00f2 la Gibson interruppe la commercializzazione del Thunderbird nel 1969.\nNel 1976, in occasione del bicentenario della dichiarazione di indipendenza degli Stati Uniti nel 1776 4 luglio, il Thunderbird fu riproposto sul mercato e mantenuto in produzione fino al 1979.\nNegli anni ottanta, grazie al successo del gruppo glam metal M\u00f6tley Cr\u00fce ed in particolare dal bassista Nikki Sixx, il Thunderbird ritorn\u00f2 in voga e la Gibson ne riprese la produzione per non interromperla pi\u00f9.\nNel 2005 \u00e8 stata introdotta la serie Studio a 4 e 5 corde che presenta un design \"alleggerito\" e il fissaggio del manico tramite incollaggio.\nEndorser.\nTra gli artisti che hanno reso celebre questo modello ricordiamo:"}
{"id": "1087230", "revid": "320578", "url": "https://it.wikipedia.org/wiki?curid=1087230", "title": "Licenza RM", "text": ""}
{"id": "1087232", "revid": "122523142", "url": "https://it.wikipedia.org/wiki?curid=1087232", "title": "Kia Cee'd", "text": "La Kia Cee'd \u00e8 un modello di autovettura costruito dalla casa automobilistica Kia Motors, appartenente al segmento delle compatte a due volumi tre o cinque porte. \u00c8 disponibile anche in versione familiare, denominata \"Sporty Wagon\". Dal 2007 \u00e8 in commercio anche la versione sportiva a tre porte \"Pro Cee'd\".\nPrima serie (2006-2012).\nLa Kia Cee'd \u00e8 stata disegnata nel nuovo centro stile della Kia a R\u00fcsselsheim, in Germania e prodotta nello stabilimento di \u017dilina, in Slovacchia. Per questo motivo il nome \u00e8 composto dalla sigla CE, che indica la provenienza europea del prodotto ed ED che sta per \"European Design\". La pronuncia del nome \u00e8 uguale alla parola inglese \"seed\", seme.\nAllestimenti.\nCi sono tre livelli di allestimenti: LX, EX, TX; quest'ultimo dispone anche di sedili misto pelle, pneumatici Michelin 225/45 con cerchi in lega da 17\" e sensori di parcheggio posteriori ma non \u00e8 presente sulle 1.4.\nLX \u00e8 il modello base; il TX quello di livello pi\u00f9 elevato.\nTutte le versioni hanno di serie sei airbag, poggiatesta anteriori attivi (per evitare eventuali colpi di frusta durante gli incidenti) e tutti e 5 sono regolabili in altezza, pretensionatori, ESP, TSC (controllo elettronico della trazione), ABS con EBD (Ripartitore di frenata elettronico) e con BAS (Assistenza alla frenata d'emergenza), e inoltre la struttura dell'abitacolo \u00e8 rinforzata.\nSottoposta al crash test dell'Euro NCAP ha ottenuto 34 punti su 37 quindi si \u00e8 aggiudicata la valutazione di 5 stelle.\nAl momento dell'uscita sul mercato la garanzia \u00e8 una delle pi\u00f9 estese in assoluto (in Europa la pi\u00f9 duratura di sempre): sette anni o 150.000\u00a0km per il gruppo motopropulsore e cinque anni per l'intero veicolo.\nNel 2009 in Italia \u00e8 stata commercializzata anche una versione bi-fuel benzina-GPL omologata dalla casa costruttrice. L'impianto GPL \u00e8 stato appositamente progettato e realizzato da BRC prima dell'omologazione. Le automobili cos\u00ec immatricolate hanno potuto usufruire degli incentivi statali del 2009 per auto ad alimentazione GPL.\nAltri modelli.\nKia Pro-Cee'd: \u00e8 la versione sportiva della Kia Cee'd, con carrozzeria solo a 3 porte e retro rinnovato. La concept car \u00e8 apparsa la prima volta al Salone di Parigi del 2006. Si differenzia dal modello normale, oltre che per le tre porte, anche per assetto ribassato, lunghezza maggiore di 5\u00a0cm, altezza minore di 5\u00a0cm. Le foto ufficiali sono state diffuse tra luglio e agosto 2007, prima quella del frontale e poi quella del posteriore.\nIl modello di serie \u00e8 lungo 4250\u00a0mm, largo 1790\u00a0mm e alto 1450\u00a0mm.\nKia Cee'd Sporty Wagon: \u00e8 la versione familiare della Cee'd; l'altezza \u00e8 di 153\u00a0cm e la lunghezza di 447\u00a0cm; \u00e8 l'unica versione che dispone del 2.0CRDi da 140 cv, in abbinamento con l'allestimento pi\u00f9 ricco: TX. La capacit\u00e0 di carico dichiarata \u00e8 di 534 dm\u00b3 con sedili posteriori alzati e di 1664 dm\u00b3 con i sedili reclinati.\nInoltre la Cee'd \u00e8 sviluppata sullo stesso pianale della Hyundai i30.\nSeconda serie (2012-2018).\nLa Cee'd di seconda generazione \u00e8 stata disegnata da Peter Schreyer, capo del design del marchio Kia presso il centro stile europeo con sede a R\u00fcsselsheim in Germania. La vettura si riconosce subito per l'adozione del nuovo family feeling introdotto dalla casa caratterizzato da linee tese e muscolose con carrozzeria slanciata e sportiva. Il frontale viene caratterizzato dalla mascherina \"Tiger Nose\" con bordi cromati e sui modelli di punta con rifiniture imbrunite, i grandi fari dalla forma trapezoidale risalgono lungo il cofano e integrano le luci diurne a LED sui modelli di punta, i fendinebbia posti agli estremi del paraurti sono stati posizionati all'interno di un elemento cromati dalla forma quasi triangolare che rende l'aspetto pi\u00f9 elegante mentre una presa d'aria nel paraurti migliora l'aerodinamica della vettura (infatti il coefficiente di resistenza aerodinamica \u00e8 stato ridotto fino al valore di 0,30). Il frontale basso \u00e8 stato disegnato secondo la normativa europea per limitare i danni in caso d'investimento pedone. Il frontale dei modelli 5 porte e station wagon \u00e8 lo stesso, la Pro Cee'd 3 porte invece possiede paraurti anteriori specifici pi\u00f9 sportivi con la calandra pi\u00f9 spigolosa che si raccorda ai fari anteriori, prese d'aria pi\u00f9 ampie e fendinebbia dalla forma a parallelepipedo con elementi cromati posti agli estremi.\nLe fiancata della Cee'd 5 porte possiede la vetratura che risale lungo il montante C con cromature lungo i bordi, nella parte bassa delle portiere \u00e8 presente una nervatura che risale lungo i passaruota, gli specchietti retrovisori integrano sui modelli di punta anche gli indicatori laterali di direzione. Anche la station wagon possiede uno stile simile al modello 5 porte con il terzo finestrino per\u00f2 meno inclinato rispetto alla 5 porte per garantire maggiore visibilit\u00e0. La Pro Cee'd invece possiede una fiancata pi\u00f9 sportiva con la nervatura nella parte bassa pi\u00f9 marcata e vetratura pi\u00f9 piccola e inclinata per rendere l'aspetto pi\u00f9 sportivo.\nLa coda della Cee'd viene caratterizzata da un lunotto di piccole dimensioni e dei grandi fanali a goccia a LED che sulla versione station wagon possiedono una forma quasi triangolare. La targa nella versione 5 porte \u00e8 stata spostata sul paraurti, quest'ultimo possiede un design sportivo grazie alle ampie prese d'aria presenti agli esterni, sul portellone \u00e8 applicato il marchio della casa con al di sotto presente l'obiettivo della telecamera posteriore di parcheggio (se presente perch\u00e9 la casa la propone a pagamento). La station wagon possiede il portellone molto pi\u00f9 ampio con la soglia di carico bassa, la targa \u00e8 alloggiata sul portellone, il paraurti invece \u00e8 pi\u00f9 classico ed \u00e8 privo delle prese d'aria presenti sulla versione 5 porte; presenta solo un fascione in plastica grezzo nella parte inferiore. La Pro Cee'd invece avendo un'impostazione sportiva possiede il lunotto e il portellone pi\u00f9 inclinati rispetto alla 5 porte, i paraurti possiedono prese d'aria pi\u00f9 grandi e i fari a LED possiedono una forma romboidale.\nL'abitacolo \u00e8 configurato per trasportare cinque persone con un bagagliaio che possiede un volume minimo di 380 litri che salgono a 1.318 litri nella versione 5 porte mentre la station possiede un baule da 528 litri che salgono a 1.642 con il divano posteriore reclinato. La plancia possiede uno stile arrotondato con la strumentazione dalla forma a \u201cbinocolo\u201d composta da tre quadranti con computer di bordo nella parte centrale e sistema \"Supervision Cluster\" che autoregola la luminosit\u00e0 della strumentazione. Inoltre lo schermo del computer di bordo indica anche quando cambiare i rapporti del cambio. I tre quadranti del cruscotto sono coperti da una vasta palpebra che si estende fino alla parte centrale della plancia che integra il sistema multimediale composta dall'autoradio oppure dal navigatore satellitare con schermo touch screen da 7\", nella parte superiore sono presenti le bocchette d'aerazione del climatizzatore, pi\u00f9 in basso invece sono stati posizionati i comandi del climatizzatore e un vano portaoggetti dove sono presenti le prese USB e gli ingressi Aux e il connettore per iPod oltre all'accendisigari. I modelli di punta dispongono anche dell'avviamento a pulsante e le rifiniture nero lucide denominate \u201c\"Piano Black\"\u201d. Anche sul volante sono disponibile le rifiniture nero lucido, per i passeggeri posteriori invece la casa offre sui modelli di punta le bocchette d'aerazione centrali. La Pro Cee'd possiede delle rifiniture specifiche e dei sedili pi\u00f9 sportivi, la plancia per\u00f2 resta la stessa dei modelli 5 porte e station wagon. Il tetto panoramico apribile viene offerto a pagamento ed \u00e8 in grado di filtrare il 99% dei raggi UV.\nLa dinamica.\nLa seconda generazione di Cee'd utilizza la medesima piattaforma del modello Hyundai i30 seconda serie (\"GD\"): si tratta di un'evoluzione della precedente piattaforma di segmento C utilizzata dalla prima serie di Cee'd pesantemente modificata all'avantreno per accogliere le nuove motorizzazioni benzina e diesel e il nuovo gruppo di trasmissioni (viene introdotto per la prima volta su una Kia il nuovo cambio a doppia frizione a sei rapporti DCT e un nuovo automatico sequenziale a sei rapporti), inoltre anche il retrotreno \u00e8 stato riprogettato con l'adozione del nuovo schema Multilink pi\u00f9 leggero rispetto al medesimo schema utilizzato dalla vecchia serie. Il passo misura 2,650 metri sia per le versioni 3/5 porte che per la station wagon, le sospensioni anteriori utilizzano il precedente schema MacPherson a ruote indipendenti ma con barra stabilizzatrice pi\u00f9 grande, quelle posteriori sono di tipo a bracci multipli realizzati in acciaio e alluminio con barra stabilizzatrice. La trazione \u00e8 anteriore su tutte e versioni con motore in posizione anteriore-trasversale. L'impianto frenante sfrutta quattro dischi con gli anteriori auto ventilati e ammortizzatori idraulici. Debutta anche il sistema \"Fleex Steer\" che permette di selezionare tre modalit\u00e0 di risposta del servosterzo per avere differenti stili di guida: \"Normal\" \u00e8 la modalit\u00e0 standard, \"Sport\" rende lo sterzo pi\u00f9 rigido e preciso e \"Comfort\" pi\u00f9 leggero per i parcheggi.\nLa carrozzeria viene realizzata con pannelli di torsione in acciaio completamente interconnessi con la struttura dell'auto e montante centrale in acciaio alto resistenziale stampato a caldo. La struttura dell'auto \u00e8 stata progettata in modo deformarsi a stadi in caso d'impatto formando una gabbia protettiva per l'abitacolo. Sempre in caso d'impatto i fari anteriori sono collassabili, il cofano possiede dei supporti cedibili e i paraurti anteriori sono pi\u00f9 rigidi nella parte inferiore.\nLa Cee'd dispone di sei airbag (due frontali, due laterali anteriori e due a tendina che proteggono sia i passeggeri anteriori che quelli posteriori) e poggiatesta anteriori attivi anti colpo di frusta oltre al sistema anti bloccaggio delle ruote motrici (ABS) con ripartitore elettronico di frenata di emergenza (BAS), il controllo elettronico della stabilit\u00e0 ESP e della trazione TCS, sistema VSM che governa la stabilit\u00e0 del veicolo, controllo per le partenze in salita (HAC), attivazione automatica delle luci di emergenza (ESS) e fendinebbia. Oltre a questi sono disponibili sui modelli di punta dispositivi di sicurezza come il freno di stazionamento elettrico a pulsante, il sistema segnalatore superamento linee di carreggiata (LDWS) attivo sopra i 60\u00a0km/h, sensore pressione pneumatici, fari diurni a LED, proiettori orientabili in curva e sistema \"Supervision Cluster\".\nLa Cee'd viene sottoposta ai crash test dell'Euro NCAP nel 2012 ottenendo il punteggio complessivo di 5 stelle; nello specifico la vettura secondo l'ente garantisce una protezione per gli adulti pari all'89%, protezione bambini dell'88%, investimento pedoni del 61% e dotazioni di accessori di sicurezza pari all'86%.\nVersioni e allestimenti.\nLa gamma della Cee'd \u00e8 composta da quattro allestimenti: \"Active\", \"Cool\", \"Class\" e il modello di punta \"Platinum\". La versione \"Active\" viene proposta con le motorizzazioni 1.4 benzina, 1.4 bi-fuel a gas e 1.4 CRDi diesel. Propone di serie sei airbag, ABS con controllo di stabilit\u00e0 ESP, controllo trazione, assistenza alle partenze in salita, sistema VSS e frenata assistita, vetri elettrici anteriori, cerchi da 16'\u2019 in acciaio, chiusura centralizzata con telecomando, cinture di sicurezza anteriori regolabili in altezza, climatizzatore manuale, fendinebbia, poggiatesta anteriori attivi, autoradio CD ed MP3 con ingresso Aux e USB pi\u00f9 ingresso per iPod, volante regolabile in altezza e profondit\u00e0, retrovisori regolabili e riscaldabili elettricamente, spoiler posteriore con tubo di scarico cromato, kit gonfiaggio pneumatici, vano portaoggetti di fronte al passeggero refrigerato e computer di bordo con indicatore di cambio marcia.\nLa \"Cool\" proposta con i motori 1.4 benzina, 1.4 bi-fuel, e con i diesel 1.4 e 1.6 CRDI; aggiunge i vetri elettrici posteriori, cerchi in lega da 16'\u2019, vetri posteriori oscurati e volante con pomello cambio in pelle.\nLa \"Class\" \u00e8 l'unica versione disponibile con tutte le motorizzazioni e aggiunge alla dotazione della \"Cool\" le cromature esterne, calandra frontale imbrunita, retrovisori con indicatori di direzione integrati, cerchi in lega da 17'\u2019 (solo sulle motorizzazioni 1.6 GDI e 1.6 CRDI da 128 cavalli), clima automatico bizona, cruise control, sistema \"Flex Steer\", comandi audio al volante, fari anteriori auto adattativi in curva, luci diurne a LED, finiture \u201c\"Piano Black\"\u201d con sedili sportivi e pannelli delle portiere in pelle, vivavoce bluetooth e sensori di parcheggio posteriori.\nLa versione di punta \"Platinum\" invece \u00e8 disponibile solo con i motori pi\u00f9 potenti ovvero il 1.6 GDI benzina e il 1.6 CRDI da 128 cavalli diesel; aggiungeva alla dotazione della \"Class\" il bracciolo posteriore, sedili in pelle, il cambio automatico a sei rapporti con comandi al volante (a doppia frizione sulla 1.6 GDI, tradizionale con convertitore sulla 1.6 CRDI diesel), pedaliera sportiva in alluminio, sedili anteriori regolabili con quello guida elettricamente e volante riscaldabile.\nSoltanto come optional la casa offre la vernice metallizzata o perlata e solo su alcune versioni il tetto apribile e il navigatore satellitare con schermo touchscreen da 7'\u2019 e videocamera di parcheggio. Oltre a questi sono disponibili alcuni pacchetti di accessori come il \"Convenience\" che comprende sensori di parcheggio, bluetooth, \"Flex Steer\" e cruse control, il pacchetto \"Comfort\" che comprende il \"Supervision Cluster\", freno a mano elettrico e diffusori d'aerazione posteriore, il \"Technology\" con sistema di superamento linee carreggiata, avviamento a pausante con \"Smart Key\", sensore luce e pioggia e sistema di parcheggio guidato e solo sulla versione station wagon il pacchetto \"Traveller\" con sensore pressione pneumatici, organizer nel vano bagagli e presa da 12V nel baule.\nMotorizzazioni.\nLa gamma motori benzina \u00e8 composta dagli stessi propulsori utilizzati dalla sorella Hyundai i30: il propulsore pi\u00f9 piccolo \u00e8 il 1.4 \"Gamma\", quattro cilindri e sedici valvole con blocco e testata in alluminio, iniezione elettronica multipoint e fasatura variabile erogante 100 cavalli e abbinato a una nuova trasmissione manuale a sei rapporti. La coppia massima \u00e8 di 137 N m a 4.200 giri al minuto. La velocit\u00e0 massima con questo motore \u00e8 di 182\u00a0km/h, lo scatto 0\u2013100\u00a0km/h dichiarato \u00e8 di 12,8 secondi con consumo di 16,4\u00a0km/l ed emissioni pari a 143 g/km. La versione station wagon possiede delle prestazioni e dei consumi leggermente peggiori a causa del peso maggiore della carrozzeria. Il motore 1.4 \u00e8 omologato Euro 5.\nIl motore 1.4 \u00e8 disponibile anche nella versione bi-fuel a doppia alimentazione benzina e GPL che possiede emissioni ridotte fino a 130 grammi al km di anidride carbonica, 180\u00a0km/h di velocit\u00e0 massima e 98 cavalli di potenza massima nel funzionamento a GPL; nel funzionamento a benzina i dati sono gli stessi della versione tradizionale. La versione bi-fuel viene prodotta solo con carrozzeria 5 porte.\nAl top di gamma viene introdotto il nuovo 1.6 \"Gamma\" GDI a iniezione diretta di benzina, omologato Euro 5, che eroga 135 cavalli e 165 Nm di coppia massima a 4.850 giri al minuto. Il 1.6 GDI \u00e8 abbinato esclusivamente alla nuova trasmissione robotizzata a doppia frizione DCT a sei rapporti mentre all'estero viene proposto anche con cambio manuale a sei rapporti. La velocit\u00e0 massima con questo motore \u00e8 di 195\u00a0km/h, 9,9 secondi per lo scatto 0\u2013100\u00a0km/h e consumo medio dichiarato di 16,4\u00a0km/l. Le emissioni di anidride carbonica sono di 140 g/km nel ciclo misto. La station wagon possiede prestazioni leggermente peggiori rispetto alla 5 porte.\nLa gamma di motori diesel \u00e8 composta dai propulsori CRDI che fanno parte della famiglia motoristica \"U2\": questi motori possiedono basamento in ghisa e testata in alluminio con iniezione diretta common rail e distribuzione a quattro valvole per cilindro (sedici valvole in totale) ed \u00e8 di serie il filtro antiparticolato; omologati Euro 5 il pi\u00f9 piccolo diesel \u00e8 il 1.4 CRDI erogante 90 cavalli e di 220 N m di coppia massima a 1.500 giri al minuto. La velocit\u00e0 massima dichiarata \u00e8 di 170\u00a0km/h, lo scatto 0\u2013100\u00a0km/h viene coperto in 13,7 e il consumo dichiarato \u00e8 pari a 23,3\u00a0km/l con emissioni di anidride carbonica contenute in 114 grammi al km nel ciclo misto. Il 1.4 \u00e8 abbinato al cambio manuale a sei rapporti ed \u00e8 disponibile anche con il pacchetto \"EcoDynamics\" che comprende il dispositivo Stop&amp;Start ISG e pneumatici a basso rotolamento 195/65R15 con cerchi da 15\" in acciaio: invariate le prestazioni mentre i consumi scendono fino a 25,0\u00a0km/l mentre le emissioni scendono a 105 g/km di anidride carbonica.\nAccanto al 1.4 \u00e8 disponibile il pi\u00f9 grande 1.6 CRDI da 110 cavalli con turbina a geometria variabile abbinato a un cambio manuale a sei rapporti oppure automatico sequenziale con convertitore di coppia sempre a sei rapporti; le caratteristiche sono le stesse del 1.4, a migliorare sono le prestazioni. La coppia sale a 260 Nm a 1.900 giri al minuto, la velocit\u00e0 massima \u00e8 di 185\u00a0km/h per la manuale e 180\u00a0km/h per l'automatica, lo scatto da 0\u2013100\u00a0km/h avviene in 11,5 secondi per la manuale e in 12,0 secondi per l'automatica. Il consumo \u00e8 pi\u00f9 basso rispetto al 1.4 CRDI, la casa infatti dichiara ovvero 24,4\u00a0km/l nel ciclo misto per la versione a cambio manuale e 18,2\u00a0km/l per la versione automatica. Le emissioni sono di 108 g/km di anidride carbonica per la manuale ma salgono a 145 g/km col cambio automatico. Inoltre la versione manuale \u00e8 disponibile anche col pacchetto EcoDynamics che vede i consumi scendere fino a 27,0\u00a0km/l e le emissioni si riducono a 97 g/km di anidride carbonica.\nIl diesel pi\u00f9 potente \u00e8 il 1.6 CRDI nella versione da 128 cavalli che gi\u00e0 veniva offerto sulla precedente generazione; sotto il cofano della nuova Cee'd \u00e8 stato rivisto ed eroga una coppia massima di 260 Nm di coppia massima erogata a 1.900 giri al minuto e viene abbinato a un cambio manuale a sei rapporti oppure a un automatico sequenziale sempre a sei rapporti. La velocit\u00e0 massima dichiarata \u00e8 di 197\u00a0km/h per la manuale e di 190\u00a0km/h per l'automatica, lo scatto da 0 a 100\u00a0km/h avviene in 10,9 secondi (11,2 l'automatica) e il consumo medio che dichiara la casa \u00e8 pari a 23,3\u00a0km/l con la trasmissione manuale e di 18,2\u00a0km/l con la trasmissione automatica. Le emissioni dichiarate sono pari a 114 g/km di anidride carbonica per la manuale e di 145 g/km per l'automatica. La versione da 128 cavalli non \u00e8 disponibile col pacchetto \"EcoDynamics\".\nNel 2013 viene presentata la serie limitata Kia Pro Cee'd GT, mossa dal motore 1.6 GDI da 204 CV.\nUna versione sportiva con paraurti specifici, unico motore, unico allestimento e persino unico colore, cerchi in lega da 18 bruniti, freni a disco autolivellanti e pinze freni rosse, fregio rosso sotto il paraurti, simile a quello della Golf GTI, tra le sue concorrenti.\nInternamente ci sono sedili sportivi Recaro in pelle nera e cuciture rosse.\nTerza serie (dal 2018).\nLa terza serie della vettura (ora denominata \"Ceed\" senza l'apostrofo) \u00e8 stata presentata al Salone dell'automobile di Ginevra 2018 e le vendite sono iniziate nell'autunno dello stesso anno."}
{"id": "1087234", "revid": "599013", "url": "https://it.wikipedia.org/wiki?curid=1087234", "title": "Taismary Ag\u00fcero", "text": "Gioca nel ruolo di schiacciatrice e opposto nel .\nCarriera.\nTaismary Ag\u00fcero inizia a giocare a pallavolo fin da giovanissima: nel 1993 entra a far parte della nazionale juniores e poi di quella maggiore cubana con la quale vince la medaglia d'oro alla Grand Champions Cup, seppur come riserva. In questo periodo la giocatrice ricopre il doppio ruolo di palleggiatrice e opposto a causa dello schema di gioco utilizzato nella nazionale cubana. Fino al 1998 fa parte esclusivamente della nazionale: in questi anni vince diverse medaglie d'oro come ai giochi olimpici di Atlanta, al campionato mondiale e alla Coppa del Mondo, oltre a medaglie di valore inferiore al World Grand Prix.\nNella stagione 1998-99, grazie anche allo sblocco di Cuba che permette alle giocatrici di poter giocare all'estero Taismary Ag\u00fcero arriva in Italia ingaggiata dalla , in serie A1, dove rester\u00e0 per due stagioni vincendo una Coppa Italia e una Coppa delle Coppe. Con la nazionale si esprime sempre pi\u00f9 ad altissimi livelli vincendo il campionato mondiale 1998, la Coppa del Mondo 1999, dove viene premiata anche come MVP e le olimpiadi di Sydney. Nel 2000 per\u00f2 il governo cubano impone il rientro in patria di tutte le giocatrici, ma nel 2001, durante la partecipazione della nazionale cubana al Montreux Volley Masters, Taismary Ag\u00fcero scappa dalla squadra e si rifugia in Italia.\nNella stagione 2001-02 ritorna a giocare a Perugia, con la quale instaura un lungo sodalizio che dura per quattro stagioni ed il suo periodo di permanenza corrisponde col periodo di massimo splendore della squadra umbra: vince infatti due scudetti, due Coppe Italia e una Coppa CEV.\nNella stagione 2005-06 viene ingaggiata dall' dove resta per due stagioni vincendo una Supercoppa italiana e una Top Teams Cup dove viene premiata anche come miglior giocatrice. Nel dicembre del 2006, a seguito del matrimonio con Alessio Botteghi, ottiene la cittadinanza italiana e quindi anche il diritto di giocare con la nazionale italiana: nel giugno 2007 arriva la sua prima convocazione azzurra. Con l'Italia vince il campionato europeo, risultando anche come miglior giocatrice e la medaglia d'oro alla Coppa del Mondo.\nNel 2007 firma un contratto per due stagioni con il che milita nel massimo campionato turco, anche se quest'esperienza frutter\u00e0 poche soddisfazioni alla giocatrice. Nel 2008 viene convocata nuovamente in nazionale con la quale vince un bronzo al World Grand Prix ed un quinto posto ai giochi olimpici. Proprio poco prima del torneo olimpico la madre di Taismary Ag\u00fcero, malata da tempo, si aggrava: la giocatrice cerca quindi di poter ritornare a Cuba, correndo il rischio di essere arrestata per la sua passata fuga e malgrado ogni sforzo della diplomazia, le autorit\u00e0 cubane concedono in ritardo il visto di ingresso quando la madre dell'atleta era ormai deceduta.\nNel 2009 sempre con la nazionale partecipa al campionato europeo, vincendo nuovamente l'oro, ma poco prima dell'inizio della Grand Champions Cup decide di ritirarsi da ogni attivit\u00e0 con la nazionale. Nella stagione 2009-10 ritorna in Italia ingaggiata dalla neo-promossa , con la quale vince una Coppa Italia, bissata poi l'anno successivo.\nNella stagione 2011-12 passa all': tuttavia a seguito del fallimento della societ\u00e0 decide di ritirarsi dalla pallavolo giocata, anche per la sopraggiunta gravidanza. Ritorna in campo a met\u00e0 della stagione 2013-14 con la maglia del .\nConvocata nuovamente in nazionale da parte di Marco Bonitta con l'obiettivo di disputare il campionato mondiale nel ruolo di palleggiatrice, nel luglio 2014 abbandona il ritiro e lascia la nazionale per motivi familiari, annunciando pochi giorni dopo anche il definitivo ritiro dall'attivit\u00e0 agonistica.\nPochi mesi pi\u00f9 tardi, tuttavia, decide di ritornare sul campo con la maglia del , squadra dove resta anche nella stagione 2015-16, quando scende in Serie A2, aggiudicandosi la Coppa Italia di categoria e venendo premiata anche come miglior giocatrice del torneo.\nDopo un nuovo periodo di inattivit\u00e0 legato alla nascita del secondogenito, ritorna in campo nella stagione 2017-18, accasandosi alla neonata societ\u00e0 dell', in Serie B1 con cui ottiene la promozione in Serie A2 al termine dei play-off; nell'annata seguente passa al , sempre nella terza serie nazionale, ottenendo una nuova promozione nel campionato cadetto, sempre tramite play-off.\nNel gennaio 2020, durante il campionato 2019-20, subisce la rottura del tendine d'Achille della gamba destra che la costringe a concludere anticipatamente la stagione."}
{"id": "1087237", "revid": "158286", "url": "https://it.wikipedia.org/wiki?curid=1087237", "title": "Line of Action", "text": ""}
{"id": "1087243", "revid": "834", "url": "https://it.wikipedia.org/wiki?curid=1087243", "title": "Joanna Levesque", "text": ""}
{"id": "1087247", "revid": "18323", "url": "https://it.wikipedia.org/wiki?curid=1087247", "title": "Vendita piramidale", "text": ""}
{"id": "1087249", "revid": "1528507", "url": "https://it.wikipedia.org/wiki?curid=1087249", "title": "Debito del terzo mondo", "text": "Dall'indipendenza dei paesi del terzo mondo la questione del sempre maggiore debito estero (il debito contratto da un paese verso creditori privati, governi ed enti pubblici di un altro o altri paesi) verso i paesi del cosiddetto \"nord del mondo\" \u00e8 venuta alla ribalta ed \u00e8 da molti ritenuta una delle maggiori cause della povert\u00e0 e del sottosviluppo in questi paesi.\nStoria del debito del terzo mondo.\nL'embargo dell'OPEC.\nLa storia del debito del terzo mondo inizia nel 1973, quando gli Stati OPEC decisero di imporre un blocco all'esportazione del petrolio. Ci\u00f2 comport\u00f2 una notevole diminuzione dell'offerta della risorsa, con conseguente ascesa dei prezzi fino a quattro volte rispetto al periodo precedente. In risposta, si verific\u00f2 una diminuzione di consumi, ma poich\u00e9 la domanda di petrolio \u00e8 anelastica, i paesi OPEC beneficiarono comunque di un notevole afflusso di denaro, i cosiddetti petrodollari.\nIl monetarismo.\nNel 1978-79 ci fu una seconda crisi dei prezzi del petrolio, che quintuplicarono rispetto all'aumento del '73. Ritenendo che l'inflazione derivata da ci\u00f2 fosse intollerabile, Margaret Thatcher e Ronald Reagan applicarono un approccio monetarista: rialzarono i tassi di interesse. L'operazione si estese quindi a tutta l'Europa e al mondo intero, perch\u00e9 le singole banche centrali non potevano rischiare che i risparmiatori fuggissero negli USA.\nIn Italia e in Germania, inoltre, la crescita dei tassi d'interesse fu ancora pi\u00f9 alta perch\u00e9 doveva bilanciare l'incertezza politica interna (era infatti il periodo del sequestro di Aldo Moro). In quel periodo si parlava di tale operazione come di \"raffreddamento della domanda\", ma essa port\u00f2, nei fatti, ad una recessione. Alcuni sostengono che la ragione di ci\u00f2 sia che il rialzo dei tassi d'interesse pu\u00f2 rimediare all'inflazione da eccesso di domanda, ma non a quella da aumento dei costi, che era il caso specifico del '73 e '78-'79.\nGli effetti di tale manovra furono molteplici:\nLe riforme strutturali e i loro difetti.\nNel 1982 il Messico, oppresso dall'insostenibilit\u00e0 del debito, dichiar\u00f2 l'insolvenza. Si temette allora che la sfiducia nel sistema bancario potesse provocare una crisi simile a quella del 1929 e quindi il ritiro simultaneo del denaro dalle banche. Per evitare ci\u00f2 i governi dei paesi industrializzati, il Fondo Monetario Internazionale e la Banca Mondiale decisero di concedere prestiti ai paesi debitori, a condizione che questi attuassero le cosiddette \"politiche di aggiustamento strutturale\": quindi, in un certo senso, gli stati debitori \"pagarono\" parte dei loro interessi limitando la loro sovranit\u00e0. Si verific\u00f2 quindi un passaggio, a volte parziale, dall'indebitamento verso privati a indebitamento verso governi ed enti pubblici.\nLe opinioni su queste \"riforme strutturali\" sono diverse. I loro sostenitori ritengono che l'imposizione di queste misure garantisca la buona salute dell'economia del paese che ha contratto il debito, garantendo cos\u00ec la legittima restituzione dello stesso al paese che lo ha concesso. I loro oppositori sostengono che le politiche strutturali hanno l'obiettivo, pi\u00f9 che di garantire la stabilit\u00e0, di rendere l'economia interna facile preda dei capitali stranieri e dello sfruttamento da parte di compagnie multinazionali delle risorse locali; questo processo renderebbe quindi i paesi debitori sempre pi\u00f9 dipendenti dai creditori.\nStoricamente, le privatizzazioni di enti pubblici portarono a numerosi licenziamenti e la rimozione dei dazi sul commercio condusse all'ingresso di merci straniere, pi\u00f9 competitive e a volte sovvenzionate, nei paesi debitori; questo a sua volta danneggi\u00f2 l'agricoltura e l'industria interne. Ne segu\u00ec un impoverimento della popolazione dovuto alla riduzione generalizzata dei salari e alla fuga delle aziende straniere, che non disponevano pi\u00f9 di un mercato a cui vendere i propri prodotti.\nA ci\u00f2 si deve aggiungere l'uso sconsiderato che molti governi, come il regime di Joseph Mobutu e molti altri governi dittatoriali, hanno fatto dei nuovi prestiti. Oltre che per alimentare la corruzione tali fondi sono stati infatti spesso usati anche per acquistare armi dai paesi industrializzati. Quest'ultima azione caus\u00f2 a volte la corsa agli armamenti tra paesi confinanti i quali furono quindi indotti a destinare sempre pi\u00f9 soldi alla difesa.\nFMI e BM hanno in seguito disposto dei piani di crescita e riduzione della povert\u00e0 (\"Growth and Poverty Reduction Strategy, GPRS\").\nPrese di posizione.\nUna campagna della CEI nel 1999 si prefisse come scopo la sensibilizzazione del governo italiano sul tema della cancellazione del debito e dell'adozione di programmi che favorissero la democrazia e lo sviluppo utilizzando come mezzi le risorse cos\u00ec liberate.\nDurante il Giubileo del 2000, anche il papa Giovanni Paolo II si espresse a favore della cancellazione del debito con la lettera apostolica \"Tertio Millennio Adveniente\".\nIl 28 luglio 2000 il Parlamento italiano approv\u00f2 una legge (la n. 209/2000) sulla cancellazione del debito di alcuni paesi poveri."}
{"id": "1087250", "revid": "1888309", "url": "https://it.wikipedia.org/wiki?curid=1087250", "title": "Traghetto di Leonardo", "text": "Il traghetto di Leonardo \u00e8 un particolare tipo di traghetto a mano, che prende il nome dal suo presunto inventore, Leonardo da Vinci. Ad oggi esistono due soli esemplari tuttora funzionanti: uno unisce i moli di Imbersago (Lecco) e Villa d'Adda (Bergamo), all'interno dell'Ecomuseo Adda di Leonardo da Vinci; l'altro collega i moli sulle due sponde opposte del fiume Tevere, all'interno della Riserva Naturale di Nazzano (Roma)\nStoria.\nL'invenzione.\nNonostante il nome, non v'\u00e8 certezza che Leonardo sia il reale inventore;\"\" di sicuro si sa che studi\u00f2 a lungo il progetto nel periodo che pass\u00f2 a lavorare per Ludovico il Moro, signore di Milano.\nIn seguito ai suoi studi, disegn\u00f2 un traghetto uguale in tutto e per tutto a quello esistente tuttora ad Imbersago. Gli studi vennero effettuati dall'inventore durante il proprio soggiorno a Vaprio d'Adda sotto al Girolamo Melzi, negli anni 1506-1507; il disegno che ne risult\u00f2, datato 1513, \u00e8 stato incluso nel Codice Windsor e viene conservato nell'omonimo castello in Inghilterra. Il famoso disegno del \"porto della Canonica di Vaprio\" raffigura il traghetto (detto \"porto\") vincolato ad una fune, modello comune a tutto il corso del fiume.\nLa gestione dei Landriani.\nNel medioevo il transito sull'Adda era svolto con diverse imbarcazioni, prima di essere interrotto totalmente a causa del passaggio della sponda bergamasca sotto il governo della Serenissima.\nNel 1512 Tommaso Landriani, un signorotto proveniente dal milanese, ma con residenza ad Imbersago, mise le mani sul porto, acquistandolo da Giovan Angelo e Michele Airoldi (allora signori di Imbersago), oltre ad un fabbricato sempre presso il molo. La Regia Maest\u00e0 ed il Senato Milanese concessero ai Landriani il diritto di ripristinare il servizio di traghetto, con la conseguente riscossione del relativo pedaggio La gestione del traghetto avrebbe dovuto prevedere, come \u00e8 logico, un accordo con la comunit\u00e0 di Villa d'Adda, ma i rapporti tra le due sponde erano notevolmente peggiorati negli ultimi secoli. L'accordo venne raggiunto grazie a tariffe agevolate per gli abitanti del paese bergamasco, anche se molti altri preferirono continuare con la navigazione illegale.\nQuesto servizio era svolto con un'imbarcazione diversa dall'attuale traghetto, che venne inaugurato solo dai Barbiano di Belgioioso.\nLa gestione dei Barbiano di Belgioioso.\nI Barbiano di Belgioioso ereditarono dai Landriani il diritto di sfruttamento del traghetto e dovettero affrontare gli stessi problemi dei predecessori. La loro soluzione fu di migliorare il servizio, e qualche risultato lo raggiunsero. Le modifiche apportate si possono trovare in un documento del 1698. Venne espressamente vietata qualsiasi forma di trasporto fluviale diversa dal traghetto, venne promessa al gestore del traghetto (che l'aveva avuto in affitto) la costruzione di un ufficio nei pressi del molo e vennero obbligati i viaggiatori ad aiutare il gestore nel carico-scarico merci.\nIl traghetto veniva usato senza permesso durante la notte, per cui si rese necessario l'uso di catene per ancorarlo. Il conte Alberico fu colui che inaugur\u00f2 il traghetto che conosciamo oggi, caratterizzato dal trasporto a fune che divenne operativo nel 1678, grazie all'accordo con Villa d'Adda, che, tra le altre cose, si impegnava a costruire il sostegno per i cavi.\nLa gestione dei Castelbarco.\nNel novecento, durante la gestione dei Castelbarco, esisteva una sola licenza di pesca, che veniva assegnata dai conti al gestore del traghetto, Pietro Magni, il quale fungeva anche da guardiapesca. Negli anni cinquanta Costante Magni inser\u00ec un disco tra i due rulli del traghetto. In questo modo il cavo non avrebbe pi\u00f9 potuto scorrere verticalmente, ferendo accidentalmente qualcuno. Vennero anche aggiunti dei tiranti al palo presente sulla piattaforma.\nLa gestione attuale.\nIl traghetto \u00e8 oggi di propriet\u00e0 del Comune e viene dato in concessione ai privati. L'attuale concessionario \u00e8 Giuseppe Crevenna, che \u00e8 subentrato a numerosi altri predecessori. Tra il 1900 ed oggi si sono succeduti i seguenti concessionari:\nNel dicembre del 1991 il traghetto venne bloccato, perch\u00e9 non pi\u00f9 in regola con le norme di sicurezza. Il servizio rest\u00f2 fermo per pi\u00f9 di due anni, il tempo necessario perch\u00e9 i maestri d'ascia di Venezia ne realizzassero un identico esemplare, inaugurato il 22 maggio 1994. Il vecchio traghetto \u00e8 stato acquistato dal comune di Olginate per ricordare il loro vecchio esemplare.\nQuesta ristrutturazione ha permesso anche di fare piccoli miglioramenti, necessari per facilitarne il lavoro. All'interno degli scafi si trova un'elettropompa che riempie o svuota due casse di zavorra, nuove aggiunte, a seconda del livello del fiume. Prima venivano riempiti gli scafi, provocando danni alle strutture in legno. Per evitare i danni causati dalla pioggia, sono stati coperti gli scafi, ed il ponte del traghetto ha ora una forma leggermente concava. La parte esterna degli scafi \u00e8 stata plastificata e ricoperta con fibra di vetro, sempre per lo stesso motivo.\nAltri esemplari.\nNegli anni vennero creati quattro diversi traghetti, tutti utilizzati per attraversare l'Adda. Essi collegavano:\nL'unico esemplare tuttora funzionante di questo genere di traghetti \u00e8 di propriet\u00e0 del comune di Imbersago e collega il paese a Villa d'Adda, unendo il Meratese (LC) alla provincia di Bergamo.\nFunzionamento.\nTra le due sponde del fiume \u00e8 stato teso un cavo d'acciaio, a cui \u00e8 affrancato il traghetto. Il traghetto trae il movimento dalla corrente del fiume, rendendo inutile l'uso di un motore. L'esemplare tuttora in funzione permette di portare fino a 100 persone e 5 automobili, grazie alla superficie di 60mq, e viene fatto funzionare da una sola persona. Il manovratore opera su un timone per orientare il traghetto mentre, con l'uso di un bastone in ferro, agisce sul cavo d'acciaio dando la spinta iniziale.\nNon appena i due scafi si trovano in posizione obliqua, la corrente ne permette la traversata.\nIl traghetto di Olginate aveva un funzionamento leggermente differente, essendo ancorato ad un palo conficcato al centro del fiume. In questo modo il traghetto faceva un movimento a pendolo, costringendo i manovratori a completare a remi la traversata.\nPapa Giovanni XXIII.\nPapa Giovanni XXIII, durante i suoi molteplici pellegrinaggi per raggiungere il Santuario della Madonna del Bosco, era solito transitare sul traghetto. Ormai da anni l'amministrazione locale di Imbersago ha fatto collocare una lapide in marmo per ricordarne i passaggi (vedi immagine).\nTurismo.\nIl costo della traversata per una persona \u00e8 di 90 centesimi di euro, cosa che, unita alla quiete del paesaggio del Parco Adda Nord, rende il luogo una meta turistica della Brianza. A bordo del traghetto \u00e8 possibile caricare biciclette, moto, autovetture e cani. La sponda imbersaghese permette anche una passeggiata lungo l'argine, sia nella direzione nord verso Brivio e Lecco), sia in direzione sud verso Paderno d'Adda e Milano, lungo il percorso dell'Ecomuseo Adda di Leonardo da Vinci. Sul lato bergamasco sono presenti aree per pic-nic, ristoranti e trattorie.\nLa fauna del luogo comprende anche intere colonie di cigni, germani reali e folaghe."}
{"id": "1087257", "revid": "767487", "url": "https://it.wikipedia.org/wiki?curid=1087257", "title": "Punto base", "text": "Il basis point (letteralmente punto base in italiano) \u00e8 lo 0,01% di una quantit\u00e0 (0,01% = 0,1\u2030 = 1\u2031), in altre parole la centesima parte di un punto percentuale. Unicode U+2031. \u00c8 una misura utilizzata in finanza per indicare quantit\u00e0 percentuali molto ridotte come il sovrapprezzo di un titolo rispetto all'indice di riferimento, un rendimento mensile o un costo legato all'ammontare di un patrimonio (come per esempio le commissioni). Quindi ad esempio, se i tassi di interesse di un titolo sono aumentati di 75 punti base, si avr\u00e0 avuto un incremento dello 0,75% (1,0075 volte rispetto al valore di riferimento).\n100 \"basis points\" equivalgono ad un 1%.\nI \"basis points\" possono anche essere chiamati \"\"bips\" o \"basis\"\" (spesso scritto bps)."}
{"id": "1087259", "revid": "35804", "url": "https://it.wikipedia.org/wiki?curid=1087259", "title": "Suburbi di Roma", "text": "I suburbi di Roma, territori \"oltre quartiere\", costituiscono il terzo livello di suddivisione toponomastica di Roma Capitale.\nLa popolazione totale residente \u00e8 di abitanti.\nStoria.\nI primi 11 suburbi furono tracciati nel 1911, codificati con la lettera S e un codice alfabetico di una o due lettere.\nCon la Deliberazione del governatore Francesco Boncompagni Ludovisi n. 1222 del 27 febbraio 1932, i suburbi furono rimappati, adottando la numerazione romana:\nIl suburbio Milvio, insieme all'omonimo quartiere, fu rinominato \"Della Vittoria\" il 23 maggio 1935, con la delibera n. 3944 del Governatore di Roma Giuseppe Bottai, \u00abin considerazione che la maggior parte della strade di quella regione sono intitolate ai fanti e agli eroi della ultima grande guerra\u00bb.\nCon variazione del dizionario toponomastico del 1\u00ba marzo 1954, i suburbi Parioli e Ostiense vennero soppressi e i loro territori assegnati al suburbio Tor di Quinto e al nuovo quartiere Tor di Quinto il primo, ai nuovi quartieri Ardeatino e Giuliano-Dalmata il secondo. La numerazione dei suburbi successivi, dall'ottavo al dodicesimo, sub\u00ec un decremento di uno. I suburbi passarono cos\u00ec da dodici a undici.\nCon delibera del Commissario Straordinario n. 2453 del 13 settembre 1961, causa la notevole urbanizzazione, i cinque suburbi dell'area est, dal II al VI, furono ufficialmente soppressi, istituendo al loro posto nuovi quartieri, mentre il suburbio Tor di Quinto fu ridotto in estensione lasciando la sezione sud al nuovo quartiere omonimo, analogamente al suburbio Trionfale, che lasci\u00f2 la sezione est al nuovo quartiere Primavalle, secondo la seguente tabella:\nRimasero, quindi, solo sei suburbi, tutti nell'area ovest del comune di Roma, senza subire la rinumerazione, in previsione di una successiva loro soppressione non pi\u00f9 avvenuta. Essi hanno complessivamente una superficie di 53,71\u00a0km\u00b2."}
{"id": "1087265", "revid": "287204", "url": "https://it.wikipedia.org/wiki?curid=1087265", "title": "Cha 110913-773444", "text": "Cha 110913-773444 (spesso abbreviato in Cha 110913) \u00e8 un oggetto astronomico, situato nella costellazione del Camaleonte, che pare essere circondato da un disco protoplanetario. Gli scienziati sono indecisi sull'opportunit\u00e0 di classificare l'oggetto come una sub-nana bruna (una stella mancata, con pianeti al seguito) oppure come un pianeta interstellare (circondato da satelliti). \u00c8 persino pi\u00f9 piccolo di OTS 44, considerato sino alla sua scoperta la pi\u00f9 piccola nana bruna conosciuta.\nCha 110913-773444 \u00e8 stato scoperto da Kevin Luhman ed altri astronomi alla Pennsylvania State University mediante l'uso congiunto del Telescopio Spaziale Spitzer, del Telescopio Spaziale Hubble e di altri telescopi a terra in Cile."}
{"id": "1087266", "revid": "121837", "url": "https://it.wikipedia.org/wiki?curid=1087266", "title": "Cha 110913", "text": ""}
{"id": "1087268", "revid": "187", "url": "https://it.wikipedia.org/wiki?curid=1087268", "title": "Sistema catasto-tavolare", "text": ""}
{"id": "1087270", "revid": "2074952", "url": "https://it.wikipedia.org/wiki?curid=1087270", "title": "Jon N\u00f6dtveidt", "text": "Biografia.\nFond\u00f2 e partecip\u00f2 anche a molte altre band, tra cui The Black, De Infernali, Nifelheim, Ophthalamia (insieme al fratello Emil N\u00f6dtveidt), Satanized, Siren's Yell, Terror e Rabbit's Carrot. Lavor\u00f2 anche come giornalista per il magazine \"Metal Zone\", occupandosi dell'allora nascente scena black metal. Jon N\u00f6dtveidt fu anche adepto della setta chaosofista MLO.\nNel 1997 fu arrestato e condannato alla reclusione in seguito all'omicidio di un omosessuale algerino trentottenne di nome Josef Ben Maddour, e per il porto illegale di armi da fuoco. Terminata la detenzione, nel settembre 2004 Jon riun\u00ec i Dissection e pubblic\u00f2 un ultimo disco, \"Reinkaos\".\nDopo aver sciolto la band, tra il 13 e il 16 agosto 2006 N\u00f6dtveidt si suicid\u00f2 con un colpo di pistola alla testa nel suo appartamento a H\u00e4sselby, vicino a Stoccolma. La morte del cantante, unico membro fisso dei Dissection, ha decretato il definitivo scioglimento del gruppo.\nPensiero e vita.\nJon N\u00f6dtveidt era un seguace di un'organizzazione esoterica chiamata Misanthropic Luciferian Order. Sebbene si parli talvolta di essa come una setta satanica (e anche N\u00f6dtveidt lo fece), si tratta pi\u00f9 precisamente di un circolo magico-gnostico che adopera concetti satanici astraendoli dalla base cristiana. Si potrebbe accostare ad alcune concezioni tantriche orientali con elementi affini al nichilismo cosmico di pensatori come Philipp Mainl\u00e4nder: i suoi seguaci ritengono infatti l'universo ordinato come una limitazione del caos originario, il nulla a cui tutto \u00e8 destinato a tornare. Il MLO \u00e8 un movimento anti-cosmico e nichilistico, che promuove una prassi di vita violenta e amorale.\nRichiami all'ideologia del MLO si trovano in tutti i testi dei Dissection, ma in particolare nell'ultimo, Reinkaos, dove sono pi\u00f9 espliciti. Nei due album precedenti, invece, si faceva soprattutto riferimento all'idea del Male in una chiave pi\u00f9 poetica; tuttavia sono numerosi i richiami all'omicidio e al suicidio, trattati in termini positivi, come forme di ribellione o di liberazione dell'individuo, vista nell'ottica di una conoscenza mistica/ultraterrena.\nAlcuni (fra cui l'ispettore Lars Ohlin, che si occup\u00f2 del caso) hanno sostenuto che l'omicidio dell'omosessuale algerino da parte di N\u00f6dtveidt fosse connesso alle attivit\u00e0 della setta: in quanto sacrificio umano, oppure per timore che l'uomo avesse raccontato delle attivit\u00e0 praticate dai membri. Altri, invece, sostengono che l'omicidio sia stato causato semplicemente da omofobia.\nIl suicidio di N\u00f6dtveidt ha acceso discussioni simili, considerando tra l'altro che il corpo fu ritrovato all'interno di un cerchio di candele accese (notizie dubbie segnalerebbero anche la presenza di un grimorio o di una Bibbia satanica). In passato, in un'intervista, N\u00f6dtveidt aveva parlato del suicidio in termini positivi:\n\"Il Satanista decide della sua vita e della sua morte e preferisce andarsene con un sorriso sulle labbra quando ha raggiunto il picco della sua vita, quando ha sistemato tutto e punta a trascendere questa esistenza terrena\"."}
{"id": "1087273", "revid": "767487", "url": "https://it.wikipedia.org/wiki?curid=1087273", "title": "Genitori in trappola", "text": "Genitori in trappola (\"The Parent Trap\") \u00e8 un film della Disney del 1998 con Dennis Quaid, Natasha Richardson, e Lindsay Lohan nella sua prima apparizione cinematografica.\n\u00c8 un remake de \"Il cowboy con il velo da sposa\" (1961) con Hayley Mills e, come l'originale, \u00e8 tratto dal romanzo tedesco \"Carlottina e Carlottina\" (\"Das Doppelte Lottchen\", 1949) di Erich K\u00e4stner.\nTrama.\nHallie Parker \u00e8 una ragazzina di 12 anni cresciuta nella Napa Valley, in California, con il padre, Nick Parker, ricco proprietario di un vigneto. Annie James invece vive a Londra con la madre Elizabeth James, detta Lizzie, affermata stilista di abiti da sposa.\nLe due bambine in realt\u00e0 sono gemelle, separate alla nascita subito dopo il divorzio dei genitori che decisero di prendere ciascuno la custodia di una delle figlie. Nessuna delle due sa dell'esistenza dell'altra fino a quando, per coincidenza a 12 anni dalla nascita, si ritrovano a frequentare lo stesso campo estivo nel Maine, rimanendo entrambe sorprese dalla straordinaria somiglianza fisica reciproca. La vita nel campo \u00e8 per\u00f2 difficile: le due, che nel frattempo si sono create una cerchia di amici, si sfidano a colpi di tremendi scherzi fino a quando, dopo l\u2019ennesimo disastro, la responsabile per punizione le manda a passare la notte insieme in un bungalow. Dopo essersi riappacificate si conoscono meglio e, poich\u00e9 tra di loro ci sono tante somiglianze oltre all'aspetto fisico, scoprono grazie a una foto di essere sorelle gemelle. Per convincere i rispettivi genitori a rimettersi di nuovo insieme, Hallie ed Annie decidono segretamente di scambiarsi: la prima va a vivere con la madre a Londra mentre la seconda si stabilisce col padre in California.\nLe sorelle trascorrono i giorni facendo la reciproca conoscenza dei genitori. Il loro piano sembra per\u00f2 crollare quando Annie, nei panni di Hallie, apprende che il padre sta per sposarsi con una giovane donna, Meredith Blake, la quale sembra per\u00f2 interessata solo ai soldi dell'uomo ed \u00e8 intenzionata a mandare Hallie in un collegio subito dopo il matrimonio.\nLe ragazze, dopo essere state scoperte riguardo allo scambio dei ruoli, riescono a far incontrare i loro genitori e a farli cenare su uno yacht; il giorno seguente vanno in gita in montagna, dove, come programmato, dovevano andare Lizzie, Nick, Hallie e Annie. Lizzie per\u00f2 decide di far andare Meredith al posto suo. Durante il tragitto, le gemelle iniziano a fare numerosi scherzi e dispetti a Meredith, la quale, sfinita dalla situazione, ordina a Nick di fare una scelta: o lei o le figlie. Nick sceglie giustamente le ragazzine. Tornati a casa, Nick prepara per Lizzie una cena a lume di candela nella sua villa, ma in seguito i due decidono di ritornare alle loro vite di prima dividendo le gemelle, ma Annie e Lizzie, arrivando a casa, trovano una sorpresa: Hallie e Nick sono arrivati prima di loro grazie ad un concorde con cui si impiega la met\u00e0 del tempo. A questo punto, Nick dichiara a Lizzie il suo amore e, dopo essersi riappacificati, ritornano ad essere una famiglia.\nDurante i titoli di coda, vengono mostrate le foto del secondo matrimonio di Nick e Lizzie, circondati dalle gemelle, il padre di Lizzie, la governante Cassie e il maggiordomo Martin, i quali si fidanzano durante il ricevimento.\nProduzione.\nLe riprese del film si sono svolte dal 15 luglio al 17 dicembre 1997.\nIncassi.\nIl 31 luglio 1998 il film entr\u00f2 alla posizione numero 2 delle classifiche dei film pi\u00f9 visti, guadagnando oltre 66 milioni di dollari solo negli Stati Uniti.\nCostato 15 milioni di dollari, alla fine ne incass\u00f3 quasi 100 durante tutto il ciclo nelle sale e divenne un buon successo per Disney."}
{"id": "1087274", "revid": "287204", "url": "https://it.wikipedia.org/wiki?curid=1087274", "title": "Ford Cortina", "text": "La Ford Cortina \u00e8 una vettura prodotta dalla filiale inglese della Ford, dal 1962 al 1982.\nLe serie.\nPrima serie: 1962-1966.\nNegli anni sessanta, la BMC ottenne enormi vendite della Mini, la prima vettura inglese di piccole dimensioni postbellica ad avere successo. La Ford inglese cap\u00ec che non era il caso di sviluppare una vettura di piccole dimensioni, in quanto i costi di produzione sarebbero stati troppo alti e la concorrenza troppo agguerrita, pertanto decise di creare una grossa vettura per la famiglia da produrre in grandi volumi. Il risultato fu la Cortina che venne lanciata nel settembre 1962. Fino al modesto facelift del 1964 il suo nome fu Consul Cortina, per essere poi venduta semplicemente come Cortina. A parte le minime differenze tra questi due prime versioni, era facile distinguere tra i due modelli osservando semplicemente la scritta riportata in un lungo e basso rialzo posto trasversalmente sul cofano anteriore (che riportava: \"consul\" nella prima versione e \"cortina\" nella successiva). Una caratteristica rilevante gi\u00e0 presente nel primo modello era l'adozione di una leva del cambio in basso tra i due sedili invece che sul volante, nella posizione che era tipica di quasi tutte le vetture del periodo. La leva stessa era caratterizzata da una lunghezza apprezzabile e da una forma spezzata, che ne favorivano l'uso.\nLa Cortina venne lanciata qualche settimana prima del Salone di Londra nell'ottobre 1962 con un 1197 cm\u00b3, il quale era una versione ingrandita del 997 cm\u00b3 montato sulla Ford Anglia. Qualche mese dopo, nel gennaio 1963, venne annunciata la Cortina Super con un 1499 cm\u00b3. Da questo motore ebbero origine altre varianti, inclusa la Cortina GT presentata nella primavera del 1963 con un assetto ribassato e il motore potenziato a 78 cv, invece dei 60 cv della Cortina 1500 Super. I motori della vettura appartenevano tutti alla stessa famiglia e si differenziavano solo per la cilindrata e la curva di erogazione. Lo schema adottato era il 4 cilindri con le porte d'aspirazione e di scarico collocate dalla stessa parte della testata. La versione pi\u00f9 potente di questa famiglia di motori era quella montata dalla Cortina GT, ovvero il 1499 cm\u00b3 da 78 cv, ottenuti con un profilo delle camme diverso, una nuova testata e un carburatore Weber a doppio corpo. La vettura venne proposta nelle varianti due e quattro porte berlina e quattro porte station wagon. Gli allestimenti erano lo Standard, il Deluxe, il Super e il GT. La versione giardinetta aveva una capacit\u00e0 di carico al top della categoria e aveva la possibilit\u00e0 di montare strisce in simil legno lungo la fiancata, come nelle grandi familiari americane del tempo.\nNel 1963 venne presentata la Cortina Lotus, versione alleggerita e potenziata della Cortina 2 porte. Il motore era un \"1600\" bialbero da 105 CV. Le Cortina Lotus erano disponibili solo di colore bianco con fascia verde laterale. Il futuro campione del mondo di Formula 1 Jim Clark vinse nel 1964 il campionato inglese Turismo con una Cortina Lotus (ripetendo il successo di Jack Sears dell'anno precedente).\nL'aggiornamento mostrato al Salone di Londra nell'ottobre 1964 miglior\u00f2 i flussi d'aria della vettura, soprattutto grazie all'introduzione di piccoli estrattori nel posteriore. La plancia, la strumentazione e i comandi vennero rivisti per la seconda volta, in quanto nell'ottobre 1963 il tachimetro a striscia orizzontale venne sostituito con uno tondeggiante. Nel 1964, vennero introdotti anche i freni anteriori a disco.\nSeconda serie: 1966-1970.\nLa seconda generazione della Cortina venne disegnata da Roy Haynes e venduta nel 1966. Il lancio venne accompagnato dallo slogan \"La nuova Cortina \u00e8 pi\u00f9 Cortina\". La vettura era lunga 4,27 m, presentandosi pi\u00f9 corta rispetto all'antenata. Tuttavia, la carreggiata venne allargata di 6 cm e le fiancate incurvate aumentarono l'abitabilit\u00e0. Oltre ai cambiamenti estetici i miglioramenti includevano sospensioni pi\u00f9 morbide, freni auto aggiustanti, frizione migliorata e motori di pi\u00f9 piccole dimensioni. Nel Regno Unito venne introdotto un nuovo 1300 cm\u00b3.\nLa versione 1200 cm\u00b3 venne venduta solo in alcuni mercati. Il 1500 cm\u00b3 venne inizialmente pensionato, ma nel 1967 ricevette una nuova testata diventando pi\u00f9 efficiente. Inoltre, la cilindrata venne aumentata a 1600 cm\u00b3.\nDal 1967 anche per la seconda generazione della Cortina venne realizzata la versione con il motore Lotus bialbero, costruita per\u00f2 negli stabilimenti Ford di Dagenham e chiamata \"Cortina Twin Cam\". La potenza aument\u00f2 fino a 109 CV.\nLa Cortina Mk2 venne offerta nelle versioni due e quattro porte berlina negli allestimenti base, Deluxe, Super, GT e in seguito 1600E. Qualche mese dopo, nel febbraio 1967, venne introdotta la quattro porte familiare.\nLa Cortina 1600E venne pensata per rivolgersi alle fasce alte del mercato. Venne introdotta al Salone di Parigi nell'ottobre 1967, un anno dopo l'introduzione della nuova generazione. L'allestimento combinava l'assetto ribassato della Lotus Cortina con il potente 1600 Kent delle versioni GT e con interni lussureggianti. Questi ultimi avevano una plancia e pannelli laterali in noce, volante sportivo e strumentazione completa. Esternamente la 1600E aveva una calandra nera, spoiler posteriore, fendinebbia anteriori e cerchi Rostyle.\nNel 1969 la gamma ottenne un aggiornamento che prevedeva la presenza della scritta \"FORD\" in lettere maiuscole separate, una calandra oscurata, strisce cromate al di sopra e al di sotto dei fanali.\nUn 3.0 cm\u00b3 Essex V6 venne sviluppato privatamente in Sudafrica da Basil Green e la versione che lo montava venne venduta tramite la rete di rivenditori Grosvenor Ford. Il nome di questa versione era Cortina Perana e un modello simile venne importato in Gran Bretagna con il nome di Cortina Savage, disponibile nell'allestimento 1600E e in tutte le varianti di carrozzeria.\nLa seconda serie della Cortina fu costruita in 1.150.000 esemplari circa e venne assemblata anche dalla sudcoreana Hyundai, a partire dal 1968.\nTerza serie: 1970-1973.\nSulla fine degli anni sessanta la Ford inizi\u00f2 lo sviluppo della terza generazione della Cortina, la quale sarebbe stata prodotta in quantit\u00e0 maggiori rispetto a prima. La Mk III introduceva per la prima volta un design americaneggiante e rimpiazz\u00f2 sia la Cortina Mark II sia la pi\u00f9 costosa Ford Corsair, offrendo pi\u00f9 allestimenti e motorizzazioni rispetto all'antenata. La filiale inglese della Ford inizialmente voleva chiamarla con un nome diverso da \"Cortina\".\nGli allestimenti furono: Base, L (stante per Luxury), XL (stante per Xtra Luxury), GT (Grand Touring) e GXL (Grand Xtra Luxury). Le motorizzazioni erano il 1.3 cm\u00b3, il 1.6 cm\u00b3 e il 2.0 cm\u00b3, il secondo venne offerto nella variante Kent per gli allestimenti fino al GT e in quella monoalbero Pinto per le versioni GT e GXL. Il 2.0 cm\u00b3 derivava dal 1600 Pinto ed era disponibile per tutti gli allestimenti tranne quello base.\nLa terza serie della Cortina condivideva la meccanica con la \"cugina\" tedesca Ford Taunus, nonostante una carrozzeria diversa. Il MacPherson anteriore venne sostituito con una sospensione a doppia A per dare alla vettura una guida pi\u00f9 confortevole. Tuttavia con i motori pi\u00f9 grossi si assisteva al sottosterzo. La terza generazione era anche pi\u00f9 larga rispetto all'antenata di 10 cm.\nLe versioni GT e GXL avevano quattro luci anteriori e cerchi Rostyle, la GXL aveva anche un tetto in vinile e un pannello di coda in metallo nero spazzolato, il quale era invece liscio nella GT. Lo stile generale degli interni assomigliava molto a quello della Vauxhall Victor FD del 1967.\nLa Cortina Mk III venne introdotta dopo il Salone di Londra dell'ottobre 1970, ma le vendite partirono al rilento a causa di alcune difficolt\u00e0 di produzione che culminarono con lo sciopero di dieci settimane nello stabilimento di Dagenham fra l'aprile e il giugno 1971. La Ford avrebbe potuto produrre ben 100.000 veicoli in quel periodo, l'equivalente di un quarto dell'intera produzione annuale. Tutto sommato le vendite ripresero tanto che la Cortina divenne l'auto pi\u00f9 venduta in Gran Bretagna nel 1972, seguita dalla Ford Escort.\nTerza serie facelift: 1973-1976.\nNel tardo 1973 la macchina ottenne un facelift. Esternamente venne modificata la calandra, vennero introdotti fanali rettangolari per gli allestimenti XL, GT e 2000E (la \"E\" significava \"executive\"), che sostitu\u00ec la GXL. Il 1.3 cm\u00b3 Kent venne pensionato e il 1.6 cm\u00b3 SOHC venne esteso su tutta la gamma.\nInternamente, la vettura ricevette una nuova plancia e nuovi allestimenti. La 2000E ripresent\u00f2 gli stessi miglioramenti della 1600E.\nOltre che in Inghilterra la Cortina venne esportata anche in diversi paesi dell'Europa continentale e in Giappone. Fu assemblata anche in Australia, mercato nel quale, dal settembre 1972, fu disponibile anche con motori sei cilindri di 3,3 e 4,1 litri (gli stessi della contemporanea Falcon).\nQuarta serie: 1976-1979.\nLa quarta generazione venne realizzata con una linea pi\u00f9 convenzionale, simile a quella della Opel Rekord, e con un grande consenso da parte dei consumatori. In realt\u00e0, da questa serie in poi, la Cortina divenne una Taunus rinominata.\nLe versioni disponibili erano la due e quattro porte berlina e la cinque porte familiare. Gli allestimenti erano: base, L, GL, S (Sport) e Ghia. La plancia era uguale a quella della Cortina Mk III restyling.\nLa Cortina Mk IV introdusse per la prima volta l'allestimento Ghia come il pi\u00f9 alto della gamma, sostituendo il 2000E. Il 2.3 cm\u00b3 Cologne V6, gi\u00e0 presente sulla Capri e sulla Granada, venne introdotto nel 1977 al di sopra del 2.0 cm\u00b3 Pinto. Il 2.0 cm\u00b3 Cologne V6, invece, continu\u00f2 ad essere offerto sulla Taunus assieme all'unit\u00e0 Pinto. Il 2.3 cm\u00b3 V6 aveva un rapporto di compressione inferiore rispetto al Pinto e offriva minori prestazioni, necessitando addirittura di un secondo in pi\u00f9 per raggiungere gli 80 km/h. Tuttavia, consumava il 12,5% in meno di carburante. Il 2.3 cm\u00b3 V6 era disponibile solo negli allestimenti GL, S e Ghia.\nLa quarta generazione divent\u00f2 la Cortina pi\u00f9 popolare di sempre, ma nonostante ci\u00f2, ora \u00e8 una delle pi\u00f9 rare.\nLa Ford Australia costru\u00ec la sua versione con il 2.0 cm\u00b3 I4. I pannelli delle porte e il piantone dello sterzo erano condivisi con la Falcon. L'aria condizionata e i paraurti pi\u00f9 grandi potevano essere acquistati separatamente come optional. Un consistente numero di queste Cortina venne esportato in Nuova Zelanda grazie a un accordo di libero commercio, mentre gli altri modelli Ford inglesi venivano costruiti localmente da alcune aziende.\nQuarta serie restyling: 1979-1982.\nAnnunciata nel settembre 1979, venne denominata ufficialmente \"Cortina 80\", anche se il pubblico e la stampa l'accolsero come una nuova generazione (Mk V). In realt\u00e0 questa Cortina fu un aggiornamento della versione venduta dal '76 al '79, dato che cambiarono solamente la fanaleria (quella anteriore ottenne delle frecce direzionali integrate pi\u00f9 grandi), la forma della calandra, il tetto venne abbassato e la superficie vetrata venne ingrandita. La versione familiare, invece, non cambi\u00f2 struttura, ma venne soltanto ridisegnato l'anteriore.\nGli allestimenti erano: Base, L, GL e Ghia. Il pacchetto opzionale S era disponibile per vari allestimenti e varianti di carrozzeria. Di questa versione della Cortina vennero realizzate anche numerose serie speciali tra cui la Calypso e la Carousel. L'ultima fu la Crusader, venduta in grandi numeri e disponibile nelle motorizzazioni 1.3, 1.6 e 2.0 cm\u00b3 berlina o 1.6 e 2.0 cm\u00b3 famigliare.In questo periodo la Cortina inizi\u00f2 seriamente a subire la concorrenza della Vauxhall Cavalier (versione britannica della Opel Ascona), comunque, fino al 1981, la Cortina rimase l'auto pi\u00f9 venduta in Gran Bretagna. Nel 1982 scese al secondo posto (surclassata dalla Escort), anche se rimase la macchina per la famiglia pi\u00f9 popolare in tutta la Gran Bretagna. Nel resto del mondo la Taunus era in competizione con la Talbot Alpine, la Volkswagen Passat e la Renault 18, ma la storicit\u00e0 e popolarit\u00e0 del marchio Ford diedero alla vettura una marcia in pi\u00f9.\nL'ultima Cortina (una Crusader color argento) venne costruita nel luglio 1982 nello stabilimento di Dagenham. Nello stesso anno venne sostituita dalla pi\u00f9 moderna Sierra."}
{"id": "1087277", "revid": "599013", "url": "https://it.wikipedia.org/wiki?curid=1087277", "title": "Federcasse", "text": "Federcasse, abbreviazione di Federazione italiana delle banche di credito cooperativo - casse rurali ed artigiane, \u00e8 l'associazione nazionale delle BCC-CR. Svolge funzioni di rappresentanza e tutela della categoria e di assistenza di carattere legale, fiscale, sindacale, organizzativo, di comunicazione e di formazione a favore di tutto il sistema del credito cooperativo italiano.\nStoria.\nLa Federazione nasce nel 1909 come Federazione italiana delle casse rurali, fondata da Leone Wollemborg, con funzioni di supporto e tutela alle casse rurali associate. Sciolta durante il regime fascista, viene ricostituita nel 1950 come Federazione italiana delle casse rurali ed artigiane, e negli anni Sessanta intraprende l'attivit\u00e0 di rilancio del movimento e dell'operativit\u00e0 delle casse rurali e artigiane. In quegli anni vengono ricostituite anche le federazioni locali delle casse rurali ed artigiane.\nNel 1993, con l'entrata in vigore del testo unico delle leggi in materia bancaria e creditizia, le casse rurali e artigiane assumono la denominazione \"banche di credito cooperativo\", e la federazione italiana diventa \"Federazione italiana delle banche di credito cooperativo - casse rurali ed artigiane\".\nDal 1967 Federcasse aderisce a Confcooperative-Confederazione cooperative italiane e dal 1981 all'ABI - Associazione bancaria italiana.\nLa Federazione italiana delle BCC-CR \u00e8 tra i membri fondatori dell'EACB - European Association of Co-operative banks, l'Associazione delle banche cooperative europee che ha lo scopo di promuovere e tutelare gli interessi della categoria in sede comunitaria. Federcasse aderisce inoltre all'IRU - Unione internazionale Raiffeisen.\nFedercasse (dati al febbraio 2021) rappresenta 247 banche di credito cooperativo - casse rurali - casse raiffeisen e, con una rete di 4.202 sportelli presenti sul territorio italiano, pi\u00f9 di un milione e 350.000 soci, 6,8 milioni di clienti e oltre 35.000 collaboratori.\nStruttura organizzativa.\nLe banche di credito cooperativo-casse rurali ed artigiane sono associate alle federazioni locali che, a loro volta, fanno riferimento a Federcasse in qualit\u00e0 di centro di coordinamento nazionale. Le federazioni locali sono 15 e rappresentano una o pi\u00f9 regioni:"}
{"id": "1087281", "revid": "33689", "url": "https://it.wikipedia.org/wiki?curid=1087281", "title": "Tokugawa Yoshimune", "text": "Pronipote di Tokugawa Ieyasu, fu l'ottavo sh\u014dgun dello shogunato Tokugawa.\nDaimy\u014d.\nYoshimune, nato con il nome di Genroku, era il quarto figlio di Tokugawa Mitsusada, daimy\u014d di Kii, ed appartenente ad un ramo cadetto del clan Tokugawa, la linea Kii Tokugawa. Il fondatore del clan, Tokugawa Ieyasu, infatti, aveva nominato tre dei suoi ultimi figli daimy\u014d di ricche province dello shogunato, cio\u00e8 Owari, Kii o Kissh\u016b, e Mito, creando altrettante linee ereditarie note come .\nLa provincia di Kii era molto ricca, e il suo valore era stimato in 500.000 koku, tuttavia durante il governo di Mitsusada era fortemente indebitata con il bakufu. Nel 1697 si tenne la cerimonia di maturit\u00e0 di Genroku, che scelse il nome Shinnosuke; nel 1705, quando aveva solo 21 anni, suo padre e i suoi due fratelli morirono, e lo sh\u014dgun Ienobu lo nomin\u00f2 nuovo daimy\u014d di Kii, posizione per la quale egli scelse il nome Yorikata. I grandi debiti della provincia si rivelarono un grave problema quando nel 1707 le sue coste furono investite da uno tsunami; Yorikata fece fronte alla situazione come pot\u00e9, ma a causa degli scarsi mezzi dovette dipendere dagli aiuti provenienti da Edo.\nNel 1716 l'ultimo rappresentante della linea dinastica diretta del clan, Tokugawa Ietsugu, mor\u00ec all'et\u00e0 di soli sette anni. Il suo successore dovette perci\u00f2 essere scelto da una delle linee cadette del clan, e la scelta cadde sulla linea Kii, di cui Yoritaka era il capo.\nSh\u014dgun.\nYoritaka ascese alla carica di sh\u014dgun nel 1716, assumendo il nome Yoshimune.\nVar\u00f2 importanti riforme in campo economico, note come , volte ad aumentare la disponibilit\u00e0 immediata di denaro dello shogunato; in questa sua opera si trov\u00f2 contro la filosofia confuciana, appoggiata dai suoi predecessori e dal consigliere Arai Hakuseki, che sosteneva la trivialit\u00e0 del denaro, e si adoper\u00f2 per diminuire l'influenza degli ideali confuciani nella politica.\nNel 1720 attenu\u00f2 le norme che dal 1640 impedivano la traduzione e la diffusione in Giappone di opere straniere, concedendo al Paese l'accesso a una gran quantit\u00e0 di letteratura occidentale e ponendo le basi per la fondazione del Rangaku, un movimento culturale volto all'assorbimento nella societ\u00e0 giapponese di tecnologie, tecniche e nozioni varie di origine occidentale.\nPer i suoi figli istitu\u00ec il , che a differenza del Gosanke non comportava il controllo su un feudo ma comportava comunque la creazione di altre tre linee ereditarie, Tayasu, Hitotsubashi e Shimizu.\nNel 1745 abdic\u00f2 a favore di suo figlio Ieshige, continuando per\u00f2 ad amministrare lo stato come \u014cgosho."}
{"id": "1087290", "revid": "56818", "url": "https://it.wikipedia.org/wiki?curid=1087290", "title": "Aussie", "text": ""}
{"id": "1087291", "revid": "121837", "url": "https://it.wikipedia.org/wiki?curid=1087291", "title": "Cha 110913-77344", "text": ""}
{"id": "1087296", "revid": "1524446", "url": "https://it.wikipedia.org/wiki?curid=1087296", "title": "Dumbarton Football Club", "text": "Il Dumbarton Football Club, meglio noto come Dumbarton, \u00e8 una societ\u00e0 calcistica scozzese con sede nella citt\u00e0 di Dumbarton. Milita in Scottish League One, terzo livello del calcio scozzese.\nNel suo palmar\u00e8s ci sono due titoli di campione di Scozia e una Scottish Cup. Detiene inoltre il record di partecipazioni alla seconda divisione scozzese, con 71 stagioni in totale.\nStoria.\nFondato nel 1872, il Dumbarton \u00e8 uno dei pi\u00f9 antichi club scozzesi, il quarto in ordine di tempo dopo Queen's Park, Kilmarnock e Stranraer, pur non essendo tra i fondatori della SFA (1873). Fu invece uno dei partecipanti al primo campionato di calcio scozzese, e attualmente \u00e8 uno dei cinque club ancora attivi e iscritti ai campionati nazionali (insieme a Celtic, Rangers, Hearts e St. Mirren).\nGi\u00e0 con una Scottish Cup in bacheca, vinta nel 1883 contro il Vale of Leven (2-1), il Dumbarton prese parte al primo campionato, la Scottish Football League 1890-1891, che vinse a pari merito coi Rangers; primeggi\u00f2 anche nel campionato successivo, concludendo con due punti di vantaggio sul Celtic e confermandosi la squadra pi\u00f9 forte della nazione, peraltro con vittorie nette sui Rangers (6-0 nel maggio 1892) e sul Celtic (0-8 nell'amichevole del 1\u00ba gennaio 1892, la peggior sconfitta casalinga del Celtic, ricordata anche per essere stata la prima partita giocata con le reti alle porte).\nTuttavia il club declin\u00f2 abbastanza velocemente: nelle stagioni successive non si classific\u00f2 mai sopra il quinto posto, e nel 1896, solo quattro anni dopo la vittoria del campionato, retrocesse in Division Two. Qui disput\u00f2 una stagione, dopodich\u00e9 si ritir\u00f2 dai campionati, rimanendo attivo a livello nazionale solo in Coppa di Scozia, dove nel 1897 perse la sua quinta finale (sconfitta 5-1 contro i Rangers). Nel 1901 si sciolse per i persistenti problemi finanziari.\nIl Dumbarton si ricostitu\u00ec nel 1905, e l'anno successivo torn\u00f2 a disputare la Division Two. Nel 1913 fu promosso in Division One, in cui milit\u00f2 per nove stagioni consecutive (dal 1913-14 al 1921-22), ma senza ottenere risultati di rilievo. Ridiscese poi in Division Two dove rimase per quasi cinquant'anni, eccetto una stagione in Division Three.\nNel 1972 vinse la Division Two e riconquist\u00f2 un posto in massima serie, dalla quale retrocesse nella stagione 1974-75, in occasione della riforma dei campionati. Prese parte alla nuova First Division (seconda divisione) e nel 1984, come secondo classificato, fu promosso. La stagione 1984-85 fu l'unica che il Dumbarton disput\u00f2 in Premier Division, nonch\u00e9 l'ultima in massima serie: infatti arriv\u00f2 al nono posto e retrocesse.\nNegli anni seguenti fece la spola tra la First Division e la Second Division; nel 1998 retrocesse per la prima volta in Third Division, la quarta serie nazionale. Risal\u00ec in Second Division nel 2002, poi scese di nuovo nel 2006. Tre anni dopo ottenne un'altra promozione in Second Division e nel 2012 riusc\u00ec a riprendere la First Division, poi diventata Scottish Championship. Ha mantenuto la categoria fino alla stagione 2017-18, quando \u00e8 retrocesso perdendo lo spareggio contro l'Alloa Athletic.\nStadio.\nIl Dumbarton gioca le proprie partite interne al Dumbarton Football Stadium, noto anche come The Rock, costruito nel 2000 e con una capienza di 2020 posti. In precedenza lo storico stadio di casa era il \"Boghead Park\" (1879-2000).\nColori e simboli.\nI colori sociali del Dumbarton sono il nero, il giallo e il bianco."}
{"id": "1087300", "revid": "599013", "url": "https://it.wikipedia.org/wiki?curid=1087300", "title": "Faj", "text": ""}
{"id": "1087302", "revid": "599013", "url": "https://it.wikipedia.org/wiki?curid=1087302", "title": "Far", "text": ""}
{"id": "1087304", "revid": "599013", "url": "https://it.wikipedia.org/wiki?curid=1087304", "title": "Fbl", "text": ""}
{"id": "1087306", "revid": "599013", "url": "https://it.wikipedia.org/wiki?curid=1087306", "title": "Fbm", "text": ""}
{"id": "1087311", "revid": "599013", "url": "https://it.wikipedia.org/wiki?curid=1087311", "title": "Fbu", "text": ""}
{"id": "1087313", "revid": "599013", "url": "https://it.wikipedia.org/wiki?curid=1087313", "title": "Fca", "text": ""}
{"id": "1087316", "revid": "599013", "url": "https://it.wikipedia.org/wiki?curid=1087316", "title": "Fcm", "text": ""}
{"id": "1087318", "revid": "599013", "url": "https://it.wikipedia.org/wiki?curid=1087318", "title": "Fde", "text": ""}
{"id": "1087320", "revid": "599013", "url": "https://it.wikipedia.org/wiki?curid=1087320", "title": "Fdf", "text": ""}
{"id": "1087322", "revid": "599013", "url": "https://it.wikipedia.org/wiki?curid=1087322", "title": "Fdh", "text": ""}
{"id": "1087324", "revid": "599013", "url": "https://it.wikipedia.org/wiki?curid=1087324", "title": "Fdr", "text": ""}
{"id": "1087326", "revid": "599013", "url": "https://it.wikipedia.org/wiki?curid=1087326", "title": "Fdy", "text": "FDY = terminologia tessile: Fully Drawn Yarn"}
{"id": "1087328", "revid": "1305772", "url": "https://it.wikipedia.org/wiki?curid=1087328", "title": "FEL", "text": ""}
{"id": "1087330", "revid": "276491", "url": "https://it.wikipedia.org/wiki?curid=1087330", "title": "Ievan polkka", "text": "La Ievan polkka o Ievan polokka (\"la polka di Eva\" in finlandese) \u00e8 una canzone popolare finlandese il cui testo \u00e8 stato scritto negli anni trenta da Eino Kettunen per una polka tradizionale finlandese.\nDescrizione.\nLa canzone riporta il punto di vista di un giovane uomo, che vuole danzare con Ieva (Eva o Eeva) ma la madre di questa non glielo permette. Insieme scappano nella casa di qualcun altro dove tutte le persone stanno danzando una polka e ballano tutta la notte. Al momento di riaccompagnarla a casa, il giovane trova la madre della sua spasimante che li aspetta con fare minaccioso e le dice chiaro e tondo che lui e Ieva staranno insieme, trascurando tutto il resto.\nLingua.\nLa canzone \u00e8 cantata nel dialetto del Savo, il dialetto della Finlandia centro-orientale.\nLa versione dei Loituma di questa canzone include un intermezzo contenente parole casuali in gibberish, ma anche qualche parola in finlandese, che non era inclusa nella canzone originale scritta da Eino Kettunen. Il contenuto di ogni intermezzo varia in ogni performance del gruppo e non \u00e8 segnato in nessun testo. Questo tipo di canto assomiglia allo scat tipico del jazz.\nPopolarit\u00e0.\nDi questa canzone \u00e8 conosciuta la versione a cappella del quartetto finlandese Loituma, pubblicata per la prima volta con il loro album omonimo nel 1995.\nLa canzone \u00e8 stata usata in diversi film, incluso il film russo del 1995 \"Osobennosti nacional'noj okhoty\" (\u041e\u0441\u043e\u0431\u0435\u043d\u043d\u043e\u0441\u0442\u0438 \u043d\u0430\u0446\u0438\u043e\u043d\u0430\u043b\u044c\u043d\u043e\u0439 \u043e\u0445\u043e\u0442\u044b).\nLa canzone figura nell'animazione in flash \"Loituma Girl\" della primavera 2006. L'animazione ritraeva il personaggio Orihime Inoue dall'anime giapponese Bleach con un porro in mano. Per il cartone sono usate la prima met\u00e0 della quinta strofa e la sesta strofa nella sua totalit\u00e0; non hanno significato e non sono pertanto incluse nel testo ufficiale.\nLa canzone \u00e8 stata usata anche per filmati con altri personaggi di anime e manga come per quanto riguarda la vocaloid Hatsune Miku.\nNel 2012 anche Mask Kernel Panic fece il remake di questa polka in versione tekno.\nEsiste una cover in chiave folk metal dei Korpiklaani.\nNel 2020 una cover, pubblicata nel 2018 su YouTube, di un artista di strada turco di nome Bilal G\u00f6regen \u00e8 diventata popolare diventando un meme"}
{"id": "1087331", "revid": "1318658", "url": "https://it.wikipedia.org/wiki?curid=1087331", "title": "Ffm", "text": ""}
{"id": "1087333", "revid": "599013", "url": "https://it.wikipedia.org/wiki?curid=1087333", "title": "Ffo", "text": ""}
{"id": "1087335", "revid": "599013", "url": "https://it.wikipedia.org/wiki?curid=1087335", "title": "Fgi", "text": ""}
{"id": "1087339", "revid": "599013", "url": "https://it.wikipedia.org/wiki?curid=1087339", "title": "Fig", "text": ""}
{"id": "1087342", "revid": "697352", "url": "https://it.wikipedia.org/wiki?curid=1087342", "title": "Fih", "text": ""}
{"id": "1087344", "revid": "599013", "url": "https://it.wikipedia.org/wiki?curid=1087344", "title": "Fjr", "text": ""}
{"id": "1087348", "revid": "599013", "url": "https://it.wikipedia.org/wiki?curid=1087348", "title": "Fki", "text": ""}
{"id": "1087350", "revid": "1543377", "url": "https://it.wikipedia.org/wiki?curid=1087350", "title": "FKL (azienda)", "text": "FKL \u00e8 una fabbrica di cuscinetti a sfere e a rulli e alberi cardanici situata a Temerin, Serbia.; si tratta dell'unica fabbrica di cuscinetti e alberi cardanici in Serbia e nelle confinanti nazioni che formavano la ex Yugoslavia.\nStoria.\nIl 18 novembre 1961 fu fondata una societ\u00e0 sotto il nome di \u201c Metal-Turning Service and Production Craft Cooperative\u201d \u2013\u201c METALUM\u201d con l'intento di produrre componenti per veicoli e trattori ed offrire tutti i servizi nel campo della tornitura dei metalli.\nIl 3 febbraio 1965 il nome fu cambiato in \u201cFactory of roller bearings and cardan shafts, Temerin\u201c acronimo FKL. Da quel momento in poi la principale attivit\u00e0 si concentra sulla produzione di cuscinetti e nel processo produttivo, furono introdotti processi di tornitura, trattamento termico, rettifica e l'assemblaggio. L'azienda esegue anche riparazioni, manutenzioni e test dei cuscinetti. Fin da 1975 tutta la produzione fu dedicata ai soli cuscinetti e alberi cardanici.\nTra il 1980 e il 1990 un rapido sviluppo permise alla fabbrica l'acquisizione di nuove tecnologie e nuovi macchinari a controllo numerico (CNC) per tornitura e rettifica. Nel 1986 la fabbrica venne trasferita nella zona industriale di Temerin, dove vennero costruiti due moderni capannoni di 25.000 m2 totali. Dal 1987 al 1988 fu acquistato e messo in funzione un forno a tappeto \u201cAICHELIN\u201d dedicato al trattamento termico per gli anelli.\nNel 1990 la FKL divenne una S.p.a.\nNel 2009 inizia il processo per la privatizzazione che si concluse nel 2015.\nNel 2017 la FKL diviene la principale fornitrice di cuscinetti alla fabbrica russa di mietitrebbie ROSTSELMASH LLC.\nNel 2018 viene modificata la ragione sociale da Spa a Srl.\nProduzione.\nFKL \u00e8 una fabbrica specializzata per la produzione di cuscinetti e unit\u00e0 cuscinetto per macchine agricole. \u00c8 una delle poche fabbriche con un ciclo produttivo completo nella fabbricazione dei cuscinetti comprendendo la tornitura, il trattamento termico, la produzione delle gabbie, la rettifica, la lappatura e l'assemblaggio. Nel 2019 occupava circa 700 persone e il 90% della produzione viene esportata nei principali mercati mondiali quali, Europa, Russia, Ukraina, Usa, Nuova Zelanda, Turchia, Egitto. La gamma di produzione \u00e8 data da oltre 5.000 varianti di cuscinetti, diversi per tipo, uso e caratteristiche.\nLa fabbrica \u00e8 certificata ISO 9001 \u2013 2015 \u2013 ISO 14001 2015 BS OHSAS 18001. FKL costantemente implementa prodotti e processi tecnologici nuovi, nonch\u00e9 tutte le proprie risorse. A tale scopo collabora con la municipalit\u00e0 di Temerin, con la camera di commercio serba e con la scuola media superiore Lukijan Musicki dove vengono formati i quadri per la professione di \"operatore per trattamento industriale dei metalli\", adottando il sistema educativo duale. Inoltre, nell'ambito del progetto 'Tempus', collabora con la Facolt\u00e0 di ingegneria meccanica di Belgrado ed ha pubblicato un manuale sulla tecnologia di lavorazione e sui sistemi di tornitura e di rettifica in collaborazione con i professori della Facolt\u00e0 di scienze tecniche di Novi Sad.\nGamma.\n1) Gamma produzione standard: \n2) Gamma per applicazioni agricole:\n3) Gamma alberi cardanici: "}
{"id": "1087352", "revid": "599013", "url": "https://it.wikipedia.org/wiki?curid=1087352", "title": "Fkq", "text": ""}
{"id": "1087355", "revid": "599013", "url": "https://it.wikipedia.org/wiki?curid=1087355", "title": "Fld", "text": ""}
{"id": "1087359", "revid": "599013", "url": "https://it.wikipedia.org/wiki?curid=1087359", "title": "Flf", "text": ""}
{"id": "1087361", "revid": "599013", "url": "https://it.wikipedia.org/wiki?curid=1087361", "title": "Fll", "text": ""}
{"id": "1087363", "revid": "599013", "url": "https://it.wikipedia.org/wiki?curid=1087363", "title": "Fmh", "text": ""}
{"id": "1087366", "revid": "599013", "url": "https://it.wikipedia.org/wiki?curid=1087366", "title": "Fmn", "text": ""}
{"id": "1087368", "revid": "599013", "url": "https://it.wikipedia.org/wiki?curid=1087368", "title": "Fmo", "text": ""}
{"id": "1087371", "revid": "599013", "url": "https://it.wikipedia.org/wiki?curid=1087371", "title": "Fmy", "text": ""}
{"id": "1087373", "revid": "599013", "url": "https://it.wikipedia.org/wiki?curid=1087373", "title": "Fna", "text": ""}
{"id": "1087376", "revid": "599013", "url": "https://it.wikipedia.org/wiki?curid=1087376", "title": "Roy Tarpley", "text": "Carriera.\nInizi\u00f2 la sua carriera alla University of Michigan, ma nel 1986 i Dallas Mavericks lo chiamarono con la settima scelta dell'NBA Draft. Nel suo primo anno entr\u00f2 nella squadra dell'anno dei migliori rookie e mostr\u00f2 di poter avere una eccellente carriera. Durante la stagione 1987-88 vince anche il NBA Sixth Man of the Year Award. Nel 1991, per\u00f2, fu espulso dalla NBA per aver violato le regole sull'uso di droghe (fu trovato positivo alla cocaina).\nNella stagione 1994-1995 tent\u00f2 di rientrare in NBA tornando a giocare nei Dallas Mavericks, ma nel dicembre 1995 fu nuovamente e definitivamente espulso, questa volta per alcolismo. Inoltre ebbe anche molti problemi legati agli infortuni, che non gli permisero di sfruttare a fondo le sue qualit\u00e0. Nella sua carriera nella NBA ha messo a referto medie di 12,6 punti e 10 rimbalzi a partita.\nGioc\u00f2 anche per tre squadre in Grecia (Aris Salonicco BC, Olympiakos e l'\u012arakl\u012bs).\nHa vinto anche la Coppa d'Europa nel 1993 con l'Aris Salonicco BC. Nel 1994 \u00e8 arrivato in finale di Eurolega con l'Olympiakos BC ed \u00e8 stato miglior rimbalzista della competizione con 12,8 rimbalzi di media. Nel marzo 2009 ha citato 'NBA e i Dallas Mavericks per discriminazione, in relazione alla propria espulsione permanente dalla Lega. \u00c8 scomparso nel 2015 all'et\u00e0 di 50 anni, probabilmente per insufficienza epatica."}
{"id": "1087377", "revid": "599013", "url": "https://it.wikipedia.org/wiki?curid=1087377", "title": "Fnc", "text": ""}
{"id": "1087379", "revid": "599013", "url": "https://it.wikipedia.org/wiki?curid=1087379", "title": "Fni", "text": ""}
{"id": "1087380", "revid": "1318658", "url": "https://it.wikipedia.org/wiki?curid=1087380", "title": "Manuel Godoy", "text": "Fu I principe de la Paz, I principe Godoy di Bassano, I principe di Paserano, I duca di Sueca e grande di Spagna di I classe, I duca di Alc\u00fadia e grande di Spagna di I classe, marchese di Alc\u00fadia, I conte di \u00c9vora Monte, visconte di Alto Castillo, I barone di Mascalb\u00f3, signore de los Estados de la Campana de Albalat y la Serena, de Lago de Albufera (Valencia), e dei villaggi di Huetor de Santillan e Veas, signore de los Sotos de Roma y Aldovea, rettore perpetuo delle citt\u00e0 di Madrid, Nava del Rey e Reus, e delle citt\u00e0 di Burgos, Segovia, Valencia, Murcia, Ronda, Manresa, Guadalajara, Gerona, Barcelona, Pe\u00f1\u00edscola, Sanl\u00facar de Barrameda, L\u00e9rida, Toledo, Toro, Zamora, Asunci\u00f3n de Paraguay, Buenos Aires e Messico.\nNella sua vita ricevette molti titoli, incarichi di pregio ed onorificenze, tra cui il titolo di \"Principe della Pace\" (\"Pr\u00edncipe de la Paz\"), col quale fu molto noto nella sua epoca, conferitogli a seguito dei successi diplomatici ottenuti durante le guerre rivoluzionarie francesi. Raggiunto il potere giovanissimo come favorito dei reali; malgrado i molti disastri nei quali fu coinvolto mantenne le proprie posizioni con la corruzione. Molti generali spagnoli incolparono Godoy della disastrosa guerra contro l'Inghilterra, che aveva fatto precipitare nell'oblio l'Impero spagnolo e ne aveva rovinato le finanze.\nBiografia.\nLa famiglia.\nGodoy nacque a Castuera, figlio minore di genitori della nobilt\u00e0 impoverita locale. Suo padre era Jos\u00e9 de Godoy y S\u00e1nchez de los R\u00edos, de C\u00e1ceres y M\u00e9ndez,\nSuoi fratelli e sorelle furono:\nLa nobilt\u00e0 dei quattro cognomi che possedeva era enfatizzata dall'entrata di suo fratello Luis nell'Ordine di Santiago e da suo fratello Diego nell'Ordine di Calatrava. Suo padre Jos\u00e9 entr\u00f2, senza prove, nell'Ordine di Carlo III nel 1794, e due dei fratelli di sua madre, Jos\u00e9 e Juan Manuel \u00c1lvarez de Faria y S\u00e1nchez, Pimienta y Zarzosa, adottarono l'abito religioso di Santiago nel 1792, ed al primo venne anche conferita la croce di cavaliere di Carlo III nel 1801.\nLa Casa dei Godoy aveva origini piuttosto antiche e veniva ascritta nell'area della Galizia, dove il primo membro citato fu Pedro Ru\u00edz de Godoy, figlio di Rodrigo Alfonso. Questo cavaliere spos\u00f2 Teresa, figlia di Juan Mu\u00f1iz. Don Pedro Mu\u00f1iz de Godoy si era distinto come cavaliere al seguito di Enrico II di Castiglia del quale era intimo consigliere, ottenendo tra l'altro il titolo di \"Capit\u00e1n-General\" della Frontiera del Portogallo, morendo nel 1387 nella Battaglia di Valverde, dopo essere stato gran maestro degli ordini di Calatrava e Santiago.\nI primi anni.\nNel 1784, all'et\u00e0 di 17 anni, Godoy si spost\u00f2 a Madrid dove entr\u00f2 nella guardia del corpo del re. Nel periodo in cui si rec\u00f2 a Madrid, ebbe anche modo di perfezionare la propria abilit\u00e0 nel canto e nel suonare la chitarra (pur negandolo poi nelle sue memorie successive), il che lo introdusse facilmente a palazzo, dove la sua intelligenza ed audacia gli ottennero in breve tempo i favori della regina Maria Luisa e quindi poi del re Carlo IV.\nIl 30 dicembre 1788 gli venne garantito l'incarico di \"Cadete supernumerario\" al palazzo real e nel maggio del 1789 venne promosso al rango di colonnello. Nel novembre del 1789 venne nominato cavaliere dell'Ordine di Santiago, e nell'agosto del 1790 venne avanzato al rango di commendatore del medesimo ordine. Nel 1791 fu aiutante generale della guardia personale del sovrano, e nel febbraio venne nominato maresciallo di campo, nel marzo gentiluomo di camera (\"Gentilhombre de la C\u00e1mara\"), e nel luglio tenente generale nonch\u00e9 cavaliere di Gran Croce dell'Ordine di Carlo III nel 1791.\nPrimo Ministro di Spagna.\nLe frequenti promozioni di Godoy erano un chiaro segno della sua crescente influenza sul re e sulla regina. Nel 1791 il primo ministro Floridablanca accus\u00f2 Godoy di una relazione adultera con la regina. Nel gennaio del 1792 Floridablanca dovette rinunciare al proprio incarico perch\u00e9 accusato di intrattenere relazioni con la Francia repubblicana da poco sorta dalla rivoluzione. Il suo successore, Aranda, rinunci\u00f2 al suo incarico nel novembre successivo e per questo la regina Maria Luisa predispose Godoy al ruolo di primo ministro. La nomina di Godoy venne benvoluta anche da Carlo IV il quale, avendo sempre avuto un pessimo talento per il governo, appariva ben felice di affidare le sorti dello stato ad un uomo competente e di fiducia.\nNel 1792 Godoy venne nominato duca di Alc\u00fadia con grandezza e cavaliere dell'Ordine del Toson d'oro l'anno successivo. L'anno ancora dopo venne nominato Capitano Generale e duca di Sueca, marchese di Alvarez e signore di Soto de Roma. Egli fu inoltre il 15\u00b0 ministro degli esteri spagnolo dal 15 novembre 1792.\nLe guerre.\nGodoy continu\u00f2 come primo ministro una politica neutrale della Spagna nei confronti della Repubblica Francese. Nel 1793 fall\u00ec il suo tentativo di salvare re Luigi XVI dalla ghigliottina. La protesta della Spagna contro l'esecuzione di Luigi e la sua adesione alla prima alleanza con altri stati europei in funzione antifrancese, port\u00f2 alla Guerra dei Pirenei. Le armate francesi tentarono di avanzare in Spagna da nord (distretti baschi) e da est (Catalogna). Nel luglio del 1795 Godoy negozi\u00f2 la Pace di Basilea con la Francia, nella quale la frontiera spagnola venne restaurata nei suoi precedenti confini, ma la sua porzione dell'isola americana di Hispaniola venne ceduta ai francesi. Anche se Godoy venne criticato per il trattato, egli ricevette dopo la conclusione dei negoziati il titolo di \"Principe della Pace\" (\"Principe de la Paz\") con \"Grandeza\". Nell'agosto del 1796 Godoy negozi\u00f2 e sigl\u00f2 il Secondo Trattato di San Ildefonso con la Francia, che richiedeva alla Spagna di dichiarare guerra alla Gran Bretagna. Questo trattato pose il Portogallo, alleato della Spagna, in una posizione difficile in quanto questi era gi\u00e0 alleato proprio della Gran Bretagna.\nNuovi onori.\nNel 1797 Godoy ottenne da Carlo IV il titolo di I contessa di Castillo Fiel e I viscontessa di Rocafuerte (lettere del 14 luglio 1807) per la sua amante, Josefa Petra Francisca de Paula (Pepita) de Tud\u00f3 y Cathal\u00e1n, Alemany y Luecia, nata a Cadice il 19 maggio 1779, figlia del generale di brigata Antonio de Tud\u00f3 y Alemany, governatore del palazzo reale del Buen Retiro, e di sua moglie Catalina Cathal\u00e1n y Luecia. Alcune fonti riportano un matrimonio segreto tra Godoy e Pepita, che si suppone si sia celebrato il 22 giugno 1797 al Prado.\nNel 1797 la regina Maria Luisa dispose un matrimonio onorevole per Godoy, nella speranza che questo lo avrebbe allontanato dalla sua amante e nel contempo potesse meglio celare la sua stessa relazione segreta con Godoy. Do\u00f1a Mar\u00eda Teresa Carolina de Borb\u00f3n y Vallabriga, Farnesio y Rozas, nata a Velada il 6 marzo 1779, cugina di Carlo IV e figlia dell'esiliato zio Luis de Borb\u00f3n y Farnesio, XIII conte di Chinch\u00f3n, venne prescelta come sposa per Godoy. Anche se i due sposi non si erano mai incontrati prima, Maria Teresa aveva gi\u00e0 acconsentito al matrimonio per ristabilire le fortune della sua famiglia. La coppia si spos\u00f2 l'11 settembre o 2 ottobre all'Escorial. Godoy ricevette anche una dote dalla sposa, eppure continu\u00f2 a vivere in casa con amante e moglie.\nGodoy venne rimosso dall'incarico di primo ministro nel 1797 ed elevato alla posizione di capitano generale (\"Capit\u00e1n-General\"). La sua posizione era stata compromessa dall'andamento degli scontri sia con la Repubblica Francese che con la regina Maria Luisa, fatti che lo costrinsero a rimettere anche la carica di ministro degli esteri dal 30 marzo 1798. Nell'ottobre del 1800 Maria Teresa, moglie di Godoy (alla quale era stato gi\u00e0 conferito dal 1799 il titolo di I marchesa di Boadilla del Monte), diede alla luce una figlia Carlota Luisa Manuela, unica figlia di Godoy che ne erediter\u00e0 la fortuna e i titoli. Venne battezzata all'Escorial di Madrid con Carlo IV e Maria Luisa come padrino e madrina.\nNuovamente primo ministro (1801-1808).\nGodoy venne rinominato primo ministro del Regno di Spagna nel 1801 e da subito, col sostegno della Francia, egli pot\u00e9 dichiarare guerra al Portogallo. Utilizzando il suo incarico di capitano generale, egli guid\u00f2 l'esercito nel 1801 nell'invasione del Portogallo e nella campagna di successo che gli autori spagnoli chiamarono guerra delle arance (\"Guerra de las Naranjas\" o \"Guerra das Laranjas\"). La sua armata lasci\u00f2 Badajoz il 20 maggio di quell'anno. Senza assedio si arresero agli spagnoli Oliven\u00e7a e Juromenha, come del resto fecero Arronches, Portalegre, Castelo de Vide, Barbacena e Ouguela. Campo Maior capitol\u00f2 dopo un assedio di diciassette giorni, la notte del 6 giugno, quando ormai era gi\u00e0 stata siglata la Pace di Badajoz. Ne risult\u00f2 per il Portogallo la perdita di Oliven\u00e7a.\nNel 1802 egli negozi\u00f2 il Trattato di Amiens con la Gran Bretagna; la Spagna cedette l'isola di Trinidad agli inglesi ma riottenne Minorca. In quello stesso anno Napoleone Bonaparte scrisse a re Carlo IV una lettera confidenziale, ribadendo che ormai Godoy stava agendo in Spagna da re e che era a tutti gli effetti l'amante della regina Maria Luisa. La lettera venne intercettata dallo \"staff\" di Godoy, ma venne comunque consegnata correttamente a destinazione. Elevato alla posizione di generalissimo dell'esercito spagnolo di mare e di terra (1804), gli venne anche garantita una scorta personale. Nel frattempo, sua moglie aveva ereditato anche le fortune del fratello, che era entrato nel clero.\nNel 1805 gli inglesi attaccarono le navi spagnole in partenza dai porti del Per\u00f9 dirette verso la Spagna, costringendo Godoy a dichiarare nuovamente guerra. Il 21 ottobre le flotte francese e spagnola subirono l'umiliante sconfitta della battaglia di Trafalgar, ponendo fine al ruolo della Spagna come grande potenza mondiale. Nel 1805 nacque un figlio dalla sua amante, Manuel, e nel 1807 un altro, Luis.\n1807: il Trattato di Fontainebleau.\nNel 1807 Godoy ricevette il titolo di Altezza Serenissima e sul finire dell'anno negozi\u00f2 il Trattato di Fontainebleau con Napoleone, che elimin\u00f2 il Portogallo dalla lista delle nazioni e divise il paese tra i vincitori. Godoy ottenne il \"Principato dell'Algarve\", con Alentejo e Algarve, sotto il protettorato del re di Spagna. Questo trattato precedette la prima invasione francese in Portogallo e pertanto nell'art. 1 del trattato si indicava come la met\u00e0 inferiore del Portogallo sarebbe spettata di diritto a Godoy come \"Principe dell'Algarve\", anche se questo passo non piacque al principe ereditario spagnolo Ferdinando, il quale odiava Godoy e lo strapotere che aveva acquisito.\nMa le promesse del Trattato di Fontainebleau vennero disattese: nel dicembre di quell'anno Godoy permise alle truppe francesi in Spagna di assistere alla spartizione del Portogallo e per di pi\u00f9, quando la potenza navale spagnola tracoll\u00f2 a Trafalgar, scoppi\u00f2 in Spagna e Portogallo una rivolta contro gli invasori napoleonici. Nel marzo del 1808 Godoy, Carlo IV e Maria Luisa, col resto della corte, abbandonarono l'Escorial per raggiungere Aranjuez, con l'intenzione di fuggire poi in Messico. La scelta alla fine ricadde su Roma, dal momento che le ricchezze di Godoy in Spagna vennero confiscate.\nI sostenitori di Ferdinando (che aveva persino considerato un colpo di Stato contro suo padre per far tornare la situazione alla normalit\u00e0) iniziarono a diffondere la notizia che Godoy aveva svenduto la Spagna a Napoleone. Il 18 marzo si ebbe un movimento popolare noto come Ammutinamento di Aranjuez: la folla entr\u00f2 nella residenza di Godoy, ov'era rimasta la sua amante, Pepita. Due giorni dopo venne trovato anche Godoy, che venne imprigionato nel castello di Villaviciosa de Od\u00f3n, di propriet\u00e0 di sua moglie Maria Teresa. Per porre fine alla rivolta e per salvare la vita di Godoy, Carlo IV decise di accondiscendere alle richieste dei rivoltosi ed abdic\u00f2 in favore di Ferdinando VII.\nIl nuovo re era popolare, ma la sicurezza dello stato ancora non era stata raggiunta. Murat aveva occupato la citt\u00e0 solo il giorno prima e, malgrado il crescente sentimento antifrancese, si rifiut\u00f2 di riconoscere Ferdinando VII come nuovo sovrano spagnolo. Carlo IV protest\u00f2 in favore della sua abdicazione e si appell\u00f2 a Napoleone per chiedere assistenza. Con i due reali in contrasto, l'imperatore si pose come mediatore degli eventi e convoc\u00f2 Carlo, Maria Luisa e Ferdinando ad incontrarlo in una conferenza a Bayonne (Godoy era gi\u00e0 stato liberato e portato in Francia per l'occasione).\nPer placare gli animi, Napoleone chiese ai due sovrani di rinunciare al trono in favore della Francia. Carlo diede il proprio assenso il 5 maggio e Ferdinando fu praticamente obbligato; in cambio i due ottennero delle generose pensioni dal governo francese, nonch\u00e9 la garanzia dell'integrit\u00e0 religiosa e territoriale della Spagna. Con l'intera penisola sotto il suo controllo, Napoleone pareva aver raggiunto l'obiettivo. Anche se Carlo, Maria Luisa e Godoy si erano esiliati in Italia mentre Ferdinando e suo fratello Carlo con lo zio Antonio si erano spostati al castello di Talleyrand a Valen\u00e7ay, gran parte della penisola ispanica rimaneva contraria al governo dei napoleonici.\nGli anni dell'esilio.\nGodoy trascorse gli ultimi anni di vita in esilio con Carlo, Maria Luisa e sua figlia Carlota Luisa, la sua amante Pepita, e i suoi figli (Maria Teresa aveva divorziato da lui nel 1808). Il gruppo degli esiliati visse per alcuni mesi al castello di Fontainebleau, poi a Compi\u00e8gne, e quindi ad Aix-en-Provence. Nell'ottobre del 1808 giunsero a Marsiglia, ove trascorsero quattro anni. Nel luglio del 1812 si trasferirono a Roma ove vissero a Palazzo Barberini.\nNell'aprile del 1814 Ferdinando VII venne reinstaurato sul trono come re di Spagna, dopo il crollo del regime napoleonico. Egli si rifiut\u00f2 categoricamente di permettere ai suoi genitori e a Godoy di ritornare in Spagna e lo stesso papa Pio VII confin\u00f2 Godoy e la sua amante a Pesaro. Durante i Cento giorni, Carlo IV e Maria Luisa si trasferirono dapprima in Francia e poi a Verona, ove si riunirono con Godoy e Pepita. Godoy chiese asilo politico all'imperatore Francesco I d'Austria, ma Ferdinando non glielo permise.\nDopo la finale sconfitta di Napoleone, Carlo IV, Maria Luisa e Pepita tornarono a Roma, ma il papa chiese a Godoy di rimanere a Pesaro. Nel settembre del 1815 Carlo IV e Maria Luisa chiesero personalmente al papa di annullare il matrimonio tra Godoy e Maria Teresa, cos\u00ec che a Godoy fosse permesso di tornare a Roma, ma per preservare l'onorabilit\u00e0 di Pepita questa venne trasferita a Genova. Ferdinando riusc\u00ec a far espellere Pepita da Genova e poi da Livorno, dove si era spostata, permettendole infine di trovar casa a Pisa.\nNel marzo del 1818 Luis, il figlio minore di Godoy, mor\u00ec. Nell'ottobre di quello stesso anno Godoy si ammal\u00f2 di malaria, ricevendo l'estrema unzione ma riprendendosi in seguito. Sul finire dell'anno, Maria Luisa si ammal\u00f2 di polmonite, Carlo IV era assente a Napoli, ma Godoy era presente al suo letto di morte quando ella trapass\u00f2 il 2 gennaio 1819. Cinque giorni dopo Carlo IV scrisse a Godoy chiedendogli di lasciare Palazzo Barberini a Roma, solo poche settimane prima che lo stesso Carlo IV morisse a Napoli.\nFerdinando VII continu\u00f2 ad impedire a Godoy di fare ritorno in Spagna e si assicur\u00f2 che non ricevesse una pensione da parte dello stato spagnolo. Egli inoltre non permise alla figlia di Godoy, Carlota, di sposare un membro della famiglia reale, ma le permise nel 1821 di sposarsi con Camillo Ruspoli, rampollo di una delle principali famiglie nobili romane di rango principesco.\nIl 24 novembre 1828 Maria Teresa mor\u00ec a Parigi. L'anno successivo, a dicembre, Godoy spos\u00f2 Pepita. Il papa lo nomin\u00f2 principe di Paserano, ma Godoy si trasfer\u00ec a Parigi nel 1832, dove visse di stenti. Luigi Filippo gli garant\u00ec nel 1834 una pensione di 1.000 franchi. Nel 1836 e nel 1839 Godoy pubblic\u00f2 \"Mem\u00f3rias del Pr\u00edncipe de la Paz\", il suo memoriale di vita. Carlo IV gli aveva chiesto di non pubblicare nulla sino a dopo la morte di Ferdinando VII (che era defunto nel 1833) e cos\u00ec egli fece.\nNel 1844 Godoy venne autorizzato a fare ritorno in Spagna. Nel 1848 il governo spagnolo gli restitu\u00ec parte dei beni confiscatigli e lo reintegr\u00f2 nei suoi titoli nobiliari. Egli mor\u00ec a Parigi nel 1851. Il suo corpo venne sepolto dapprima nella chiesa di Saint Roch, ed in seguito trasferito nel Cimitero di P\u00e8re-Lachaise ove si trova ancora oggi. Pepita torn\u00f2 in Spagna nella speranza di riuscire a reclamare le propriet\u00e0 di famiglia, ma mor\u00ec a Madrid il 20 settembre 1869.\nCollegamento con \"La maja desnuda\".\nIl dipinto \"La maja desnuda\" di Francisco de Goya, che rappresenta una donna nuda sdraiata su un divano, si trovava un tempo nella collezione personale di Godoy. Molti ritengono infatti che il dipinto rappresenti Josefa, contessa di Castillo Fiel, che fu una delle amanti di Godoy, oppure l'amica del pittore Cayetana, duchessa d'Alba, tesi meno considerata."}
{"id": "1087382", "revid": "599013", "url": "https://it.wikipedia.org/wiki?curid=1087382", "title": "Fnj", "text": ""}
{"id": "1087384", "revid": "599013", "url": "https://it.wikipedia.org/wiki?curid=1087384", "title": "Fnt", "text": ""}
{"id": "1087385", "revid": "63756", "url": "https://it.wikipedia.org/wiki?curid=1087385", "title": "Format string", "text": "Per \"format string\" in lingua inglese si intende una stringa di caratteri contenente testo in chiaro e/o regole per la conversione di valori da codice a testo leggibile.\nProgrammazione (ANSI C).\nLe \"format string\" vengono molto utilizzate nella programmazione, in particolare nel linguaggio C dove le troviamo in decine di funzioni standard come ad esempio:\nComposizione.\nLa composizione di una \"format string\" prevede l'uso di una Format Function e di un testo da passare in output:\n printf(\"il valore di VAR \u00e8 = %d\\n\", var);\nin questo caso la format function \u00e8 printf() e la \"format string\" \u00e8 \"il valore di VAR \u00e8 = %d\\n\".\nQuest'ultima \u00e8 composta da un testo e da uno o pi\u00f9 parametri (distinguibili dal segno %)\nda convertire in ASCII, questi parametri possono fornirci diversi valori,\nda semplici numeri, a stringhe di caratteri, sino a posizioni di memoria.\nTra i pi\u00f9 utilizzati abbiamo:\nMeccanismo di funzionamento.\nI processi per l'elaborazione di una \"format string\", prevedono il salvataggio della stringa (e degli eventuali parametri) all'interno dello Stack (via utilizzo dell'istruzione assembly push) da parte della funzione chiamante la format function.\nQuest'ultima funzione una volta passatogli il controllo del processo si limiter\u00e0 a prelevare (via utilizzo dell'istruzione assembly pop) la \"format string\" precedentemente salvata nello stack, \nper poi interpretarla e prelevare (solo se presenti) gli elementi da convertire (identificati dal carattere %).\nSi ottiene dunque uno schema di quattro passaggi fondamentali (oltre a due facoltativi):"}
{"id": "1087387", "revid": "599013", "url": "https://it.wikipedia.org/wiki?curid=1087387", "title": "Fod", "text": ""}
{"id": "1087389", "revid": "599013", "url": "https://it.wikipedia.org/wiki?curid=1087389", "title": "Foe", "text": ""}
{"id": "1087391", "revid": "599013", "url": "https://it.wikipedia.org/wiki?curid=1087391", "title": "Fok", "text": ""}
{"id": "1087393", "revid": "599013", "url": "https://it.wikipedia.org/wiki?curid=1087393", "title": "Fom", "text": ""}
{"id": "1087395", "revid": "810736", "url": "https://it.wikipedia.org/wiki?curid=1087395", "title": "For", "text": ""}
{"id": "1087400", "revid": "599013", "url": "https://it.wikipedia.org/wiki?curid=1087400", "title": "Fpo", "text": ""}
{"id": "1087404", "revid": "599013", "url": "https://it.wikipedia.org/wiki?curid=1087404", "title": "Fpr", "text": ""}
{"id": "1087406", "revid": "404338", "url": "https://it.wikipedia.org/wiki?curid=1087406", "title": "FRJ", "text": ""}
{"id": "1087408", "revid": "599013", "url": "https://it.wikipedia.org/wiki?curid=1087408", "title": "Fsd", "text": ""}
{"id": "1087410", "revid": "599013", "url": "https://it.wikipedia.org/wiki?curid=1087410", "title": "Fsp", "text": ""}
{"id": "1087411", "revid": "289247", "url": "https://it.wikipedia.org/wiki?curid=1087411", "title": "Basis points", "text": ""}
{"id": "1087413", "revid": "599013", "url": "https://it.wikipedia.org/wiki?curid=1087413", "title": "Fst", "text": ""}
{"id": "1087416", "revid": "599013", "url": "https://it.wikipedia.org/wiki?curid=1087416", "title": "Fty", "text": ""}
{"id": "1087418", "revid": "599013", "url": "https://it.wikipedia.org/wiki?curid=1087418", "title": "Fuk", "text": ""}
{"id": "1087422", "revid": "599013", "url": "https://it.wikipedia.org/wiki?curid=1087422", "title": "Fut", "text": ""}
{"id": "1087424", "revid": "599013", "url": "https://it.wikipedia.org/wiki?curid=1087424", "title": "Fwl", "text": ""}
{"id": "1087425", "revid": "28592", "url": "https://it.wikipedia.org/wiki?curid=1087425", "title": "Prussiana", "text": ""}
{"id": "1087428", "revid": "599013", "url": "https://it.wikipedia.org/wiki?curid=1087428", "title": "Fxe", "text": ""}
{"id": "1087430", "revid": "599013", "url": "https://it.wikipedia.org/wiki?curid=1087430", "title": "FXO", "text": ""}
{"id": "1087431", "revid": "599013", "url": "https://it.wikipedia.org/wiki?curid=1087431", "title": "Fyu", "text": ""}
{"id": "1087433", "revid": "599013", "url": "https://it.wikipedia.org/wiki?curid=1087433", "title": "Fyv", "text": ""}
{"id": "1087439", "revid": "320578", "url": "https://it.wikipedia.org/wiki?curid=1087439", "title": "Dumbarton FC", "text": ""}
{"id": "1087440", "revid": "773636", "url": "https://it.wikipedia.org/wiki?curid=1087440", "title": "Prussiano", "text": ""}
{"id": "1087444", "revid": "15756", "url": "https://it.wikipedia.org/wiki?curid=1087444", "title": "La balan\u00e7oire", "text": "La balan\u00e7oire o L'altalena \u00e8 un dipinto del pittore francese Pierre-Auguste Renoir, realizzato nel 1876 e conservato al museo d'Orsay di Parigi.\nDescrizione.\nIl tema dell'altalena ha una lunga tradizione figurativa, elaborata soprattutto nel corso dalla pittura rococ\u00f2 (trovando una delle sue espressioni pi\u00f9 compiute nel dipinto \"L'altalena\" di Fragonard). Per Renoir questa tematica \u00e8 un meraviglioso pretesto per raffigurare figure umane che si immergono nella natura e per descrivere i colori che i loro corpi illuminati assumono attraverso le foglie.\nIl dipinto, realizzato \"en plein air\" nel giardino dello studio di rue Cortot, \u00e8 di grande freschezza e spontaneit\u00e0, a tal punto che sembra quasi un'istantanea fotografica. A destra della composizione troviamo un uomo appoggiato a un tronco d'albero, una fanciulletta che osserva divertita l'allegra scenetta e un altro signore visto di spalle. Quest'ultimo sta parlando alla sua amica, una giovane donna mollemente appoggiata a un'altalena: probabilmente la conversazione verte su un argomento delicato, tanto che la ragazza distoglie lo sguardo e lo rivolge timidamente altrove, in preda a uno spontaneo accesso di imbarazzo. Per questo quartetto di persone hanno posato Jeanne Samary (una giovinetta di Montmartre), Edmond (fratello del pittore), e il pittore Norbert Goeneutte. La presenza delle quattro figure in primo piano viene reiterata nel quartetto di persone sullo sfondo: siamo dunque in presenza di una festa in campagna (lo si capisce anche dall'ambientazione della scena, che prende luogo in un bosco).\nQuello che colpisce in \"La balan\u00e7oire\" \u00e8 soprattutto il complesso tessuto luministico che gioca con le zone di ombra e di luce. Renoir, infatti, dipinge con grande maestria i fulcri di luce solare che, filtrati dal fogliame degli alberi, dilagano sulla superficie pittorica e si imprimono sui corpi delle figure. Ci\u00f2 succede soprattutto nella lunga veste bianca della donna, animata da chiazze di ombra e da improvvise accensioni luminose, a seconda di come sia disposta la vegetazione soprastante. Anche la tecnica concorre a fomentare questa mobilit\u00e0 luminosa: Renoir, infatti, impiega una tavolozza giocata sulle armonie dei blu e dei gialli adotta una pennellata molto minuta, che frammenta la luce in tante piccole macchie di colore, creando cos\u00ec un effetto di dirompente gioiosit\u00e0.\n\"La balan\u00e7oire\", seppur violentemente osteggiata dalla critica, colp\u00ec molto lo scrittore realista \u00c9mile Zola, il quale nel romanzo \"Una pagina d'amore\" sembra riproporre forse inconsciamente la situazione raffigurata nella tela renoiriana: "}
{"id": "1087446", "revid": "436907", "url": "https://it.wikipedia.org/wiki?curid=1087446", "title": "Give It to Me", "text": "Give It to Me \u00e8 una canzone cantata da Timbaland con Nelly Furtado e Justin Timberlake per l'album di Timbaland \"Shock Value\" (2007). La canzone \u00e8 stata pubblicata come primo singolo dell'album. Mosley Music Group, in sodalizio con la Blackground Records e la Interscope Records, ha lanciato il brano nelle radio Contemporary hit e Rhythmic negli Stati Uniti il 4 febbraio 2007. \"Give It to Me\" \u00e8 un brano electro che tradisce le sfumature della musica da discoteca. I protagonisti sono sorpresi ad esprimere critiche nei confronti del proprio successo nel mondo musicale.\nOgnuno dei tre artisti ha un suo verso separato dagli altri dal chorus che \u00e8 cantato da Nelly Furtado. Il brano ha ricevuto un grande consenso da parte dei critici musicali, che ne hanno esaltato il ritmo da discoteca e il testo. Il singolo ha goduto di un ottimo successo commerciale negli Stati Uniti e a livello internazionale. Ha venduto attorno ai due milioni di copie digitali negli Stati Uniti, consacrandosi qui come il terzo singolo pi\u00f9 venduto di Timbaland.\nLa canzone \u00e8 stata pubblicata sulle radio americane il 25 gennaio 2007 e ha debuttato alla posizione numero 87 sulla U.S Billboard Hot 100 nel febbraio 2007.\nNell'aprile 2007 la canzone ha raggiunto la posizione numero 1, dalla posizione 47, in una settimana. La canzone \u00e8 diventata il secondo singolo numero uno di Timbaland, il terzo per Nelly Furtado e il quarto per Justin Timberlake.\nIl brano.\nIl brano era circolato in rete nel novembre 2006 in una versione demo ed era stato annunciato come possibile singolo dal nuovo album di inediti di Timbaland.\nIn seguito alla pubblicazione del singolo venne intensificandosi la rivalit\u00e0 tra Timbaland e il produttore discografico Scott Storch. Nel testo del brano, Timbaland attacca Storch in forma anonima: \"I'm a real producer and you['re] just the piano man\" (\"Io sono un vero produttore, tu soltanto il tizio che suona il piano\"). In un'intervista Timbaland conferm\u00f2 che il verso era indirizzato a Storch. La disputa riguardava una controversia tra i due riguardo ai credit della canzone di Justin Timberlake \"Cry Me a River\" (2003).\nVideo.\nIl 26 febbraio 2007 il video musicale di \"Give It to Me\" \u00e8 stato presentato in onda in \"Total Request Live\" di MTV. Nelly Furtado, Timbaland e Justin Timberlake si esibiscono in concerto prima della serata dei Grammy Awards 2007, con scene in cui gli artisti fronteggiano una telecamera nel backstage dello spettacolo e su un pullman."}
{"id": "1087450", "revid": "45891", "url": "https://it.wikipedia.org/wiki?curid=1087450", "title": "Morte apparente (X-Files)", "text": ""}
{"id": "1087451", "revid": "1543377", "url": "https://it.wikipedia.org/wiki?curid=1087451", "title": "BMW Z1", "text": "La BMW Z1 \u00e8 un'automobile di tipo roadster (definibile altrimenti come spider) prodotta dalla casa automobilistica tedesca BMW dal luglio 1988 al giugno 1991 in soli 8.000 esemplari.\nStoria.\nLa prima presentazione alla stampa della Z1 avvenne nel 1986 mentre la presentazione ufficiale avvenne al salone dell'automobile di Francoforte del 1987.\nLa maggior parte degli esemplari prodotti venne venduta sul territorio tedesco con l'Italia come primo paese di esportazione. Dopo la fine della produzione nel 1991 la BMW non ebbe pi\u00f9 alcun modello specifico di spyder in catalogo fino alla presentazione della Z3 avvenuta nel 1995.\nLa BMW Z1 fu disegnata in un periodo di oltre tre anni nel settore \"BMW Technik GmbH\". Lo sviluppo della vettura \u00e8 globalmente attribuito al Dr. Ulrich Bez e ai suoi collaboratori (Alexander Pregl, Rudolf M\u00fcller, Lutz Janssen, Wolf-Henryk Menke, Dieter Schaffner, Klaus Faust, Sabine Zemelka e Stephan Stark). La direzione del progetto fu per\u00f2 affidata al Dr. Klaus Faust quando Bez, nell'ottobre 1988, lasci\u00f2 la BMW per trasferirsi alla Porsche.\nLa Z1 \u00e8 oltretutto la prima della \"serie Z\" (iniziale della parola \"Zukunft\", che in tedesco significa \"futuro\") della BMW, serie caratterizzata da stile e prestazioni sportive e da un'impostazione di tipo roadster esclusivamente a due posti, a cui appartengono anche la Z3, la Z4 e la Z8.\nCaratteristiche.\nLo studio aerodinamico fu molto approfondito con il risultato che l'auto presentava un coefficiente di resistenza aerodinamica di 0,36 cx a tetto chiuso e di 0,43 cx a tetto aperto.\nSempre per ottenere leggerezza, alte prestazioni e innovazione molte parti della vettura sono state realizzate in materiali plastici (il cofano, ed altre parti della carrozzeria, erano prodotte in vetroresina) particolari e sono stati progettati per essere sostituiti con molta celerit\u00e0. Infine, oltre al particolare meccanismo di ritrazione delle portiere, la BMW Z1 \u00e8 stata una delle prime automobili ad aver utilizzato tecnologie e innovazioni come i fari lenticolari e i roll-bar integrati con il design della vettura.\nMa la grande particolarit\u00e0 di questa automobile \u00e8 la futuristica ritrazione degli sportelli laterali verso il basso, i quali, tramite motori elettrici, scendono verticalmente scomparendo nella carrozzeria. L'operazione \u00e8 ulteriormente perfezionata con la ritrazione automatica dei cristalli all'interno delle portiere stesse.\nMotore.\nL'unico motore disponibile \u00e8 un sei cilindri in linea a 12 valvole da 2.5 litri (2.494 cm\u00b3) capace di erogare 170 CV (127 kW) a 5.800 giri/min. \u00c8 direttamente derivato da quello utilizzato sulla 325i, come anche il cambio.\nLe prestazioni dichiarate per il modello erano di una velocit\u00e0 massima di 225\u00a0km/h e una accelerazione da 0 a 100\u00a0km/h in 7,9 secondi.\nVersione speciale Alpina (RLE).\nDegli 8000 esemplari realizzati, 66 sono stati allestiti dalla Alpina e denominati \"Z1 RLE\" (\"Roadster Limited Edition\").\nOgnuno di questi esemplari presenta una targhetta identificativa del numero di esemplare ed ha un motore con cubatura maggiorata a 2.7 litri e 204 CV, e velocit\u00e0 massima incrementata a 228\u00a0km/h.\nOltre alla targhetta identificativa, le Z1 Alpina variavano per lo scarico sdoppiato, volante e pomello specifici e i tipici adesivi Alpina in color oro sulle fiancate."}
{"id": "1087452", "revid": "125371007", "url": "https://it.wikipedia.org/wiki?curid=1087452", "title": "Roberto Giacobbo", "text": "Biografia.\nNato a Roma il 12 ottobre 1961 ma di origini venete, Roberto Giacobbo trascorre gli anni dell'infanzia e dell'adolescenza (dal 1961 al 1975) a Bassano del Grappa, citt\u00e0 natale del padre. Frequenta il liceo scientifico con la media del 7, giocando nella squadra di basket della scuola, e al contempo partecipa ai primi programmi radio, fino al concorso in Radio Monte Carlo dopo il diploma. Durante gli studi ha partecipato come concorrente al gioco a premi \"Bis\" condotto da Mike Bongiorno vincendo parecchie puntate (con i premi, 14 milioni di lire in buoni spesa, compr\u00f2 una motocicletta).\nLaureato in economia e commercio, esercita la sua attivit\u00e0 di giornalista come scrittore, autore radiofonico e televisivo, e conduttore di trasmissioni televisive. Inizia la sua carriera come autore radiofonico nel 1984, per Radio Dimensione Suono (RDS).\nIl debutto in televisione avviene all'inizio degli anni '90 con Rai 1, come autore dei programmi \"Ciao Italia\" e \"Ciao Italia Estate\", condotti da Sidney Rome e Toni Santagata. Nella stagione 1992-1993 firma \"Big!\" (programma quotidiano di informazione per ragazzi trasmesso da Rai 1, vincitore di un Telegatto di Sorrisi e Canzoni Tv). Nel 1994 \u00e8 autore di \"Mezzogiorno in famiglia\" e \"Pomeriggio in famiglia\" (Rai 2), il programma di Michele Guard\u00ec e di \"La festa della mamma\" (in prima serata su Rai 1). Con il programma \"La cronaca in diretta\" di Rai 2 vince l'Oscar TV del \"Radiocorriere TV\" nel 1994. Nel 1995 per Rete 4 \u00e8 autore del programma quotidiano di cronaca \"Giorno per Giorno;\" del settimanale in prima serata \"Amici animali\"; dello speciale di Rai 1 \"Il grande Romanzo della Bibbia\" e di \"Con voi sulla spiaggia\", condotto da Paolo Bonolis su Rai Radio 2.\nNel 1997 inizia ad occuparsi per la televisione di argomenti relativi al mistero, un genere che lo render\u00e0 negli anni successivi conosciuto al grande pubblico. In quell'anno, sempre come autore, scrive la nuova serie di \"Misteri\" per Rai 2, condotta da Lorenza Foschini. Nello stesso anno realizza \"Numero Zero\" (Rai 3), lo speciale \"Dario Fo - un giullare alla corte del Nobel\" per Rai 3, \"Speciale di Natale\" (Rai 3) in onda in prima serata il 24 dicembre, e tre speciali del variet\u00e0 \"Pomeriggio di Festa\" per Canale 5. Sempre nel 1997, scrive e interpreta lo spettacolo comico per il teatro \"Questa casa non \u00e8 un albergo\", in scena al Teatro Parioli di Roma, registrando il tutto esaurito, e trasmesso da Radio Dimensione Suono. Nella stagione 1998-1999 \u00e8 autore e caporedattore del programma \"L'emozione della vita\" di Rete 4, in collaborazione con la BBC.\nNella stagione 1999-2000 \u00e8 autore del programma \"La macchina del tempo\", in prima serata su Rete 4, condotto da Alessandro Cecchi Paone e vincitore nel 2000 del Telegatto di Tv Sorrisi e Canzoni e del Premio Oscar TV della Rai.\nNel 2000 appare in TV come conduttore, oltre che come autore insieme a Irene Bellini, di una trasmissione di 49 puntate dedicata al mistero, \"Stargate - Linea di confine\" per Telemontecarlo (TMC). Il programma diventa il primo magazine televisivo italiano sui misteri dell'archeologia e della storia: raggiunge il 9 giugno 2002 le 100 puntate con ascolti in costante crescita fino ad essere il pi\u00f9 visto dell'emittente.\nNel 2001-2002 realizza il programma quotidiano \"Cominciamo bene\" di Rai 3, ed \u00e8 il regista di \"Sportello Italia\" su Rai International. Prosegue inoltre l'esperienza di conduttore del programma \"Stargate - Linea di confine\", la trasmissione di cui \u00e8 stato autore insieme a Irene Bellini, su LA7 (ex TMC), vincendo per due anni consecutivi il Premio Internazionale della TV citt\u00e0 di Trieste nella categoria \"Ricerca e cultura\".\nDal 20 maggio 2003, Roberto Giacobbo ritorna in Rai come dirigente, autore e conduttore del programma \"Voyager - Ai confini della conoscenza\" (Rai 2), e di\" Ragazzi, c'\u00e8 Voyager!\", anch'esso in onda su Rai 2, che raccoglie da subito consensi di share e ascolti. In trasmissione, affiancato da Stefania La Fauci, si occupa di fatti misteriosi, storici e archeologici sul modello di \"Stargate - Linea di confine\", ma con contenuti autoprodotti.\nNel 2005 esce per i tipi della Rai-ERI il libro scritto da Roberto Giacobbo \"Il segreto di Leonardo. Sulle tracce di Maria\", pubblicato da Rizzoli, in cui l\u2019autore va alla ricerca delle risposte a tanti enigmi legati alla figura del maestro di Vinci, e si sofferma su un nuovo \"codice\" nascosto in celeberrimi quadri come la Gioconda e l'autoritratto di Leonardo da Vinci.\nDal 2006 escono \"Gli\" \"Atlanti di Voyager\", collana edita dalla Giunti Editore scritta e curata da Roberto Giacobbo stesso. Con la Giunti Editore ha inoltre pubblicato il libro \"Il ragionevole dubbio\", una raccolta di interviste a scienziati sul tema della vita oltre la vita.\nNel 2009 pubblica \"2012. La fine del mondo?\" con Mondadori, divenuto bestseller con oltre copie vendute. All'interno del testo sono riportate interviste a esperti sull'argomento, alcuni dei quali, tendenzialmente catastrofisti, riportano tesi inerenti alla presunta fine del mondo.\nIl 24 settembre 2009 \u00e8 stato nominato vicedirettore di Rai 2 con responsabilit\u00e0 per i programmi di divulgazione e per ragazzi. Il 13 febbraio 2013 \u00e8 tra i cosiddetti \"proclamatori\" del Festival di Sanremo, condotto da Fabio Fazio, per proclamare Elio e le Storie Tese. Sua \u00e8 l'idea del format de \"Il Verificatore\" programma di inchiesta di Rai 2.\n\u00c8 stato anche professore, fino al 2010, di \"Teoria e tecnica dei nuovi media\" nel corso di laurea specialistica in \"Progettazione e gestione degli eventi e dei percorsi culturali\" della Facolt\u00e0 di Lettere e Filosofia dell'Universit\u00e0 di Ferrara.\nPer l'attivit\u00e0 svolta in qualit\u00e0 di conduttore televisivo e di docente all'ateneo estense, Roberto Giacobbo, che in qualit\u00e0 di \"personalit\u00e0 poliedrica e dai mille interessi che spaziano dal giornalismo alla scrittura, dall'archeologia alla storia, da sempre vicino all'Universit\u00e0 di Ferrara si \u00e8 distinto negli anni per le sue capacit\u00e0 di divulgatore che lo hanno condotto ai vertici Rai e lo hanno reso uno dei personaggi pi\u00f9 apprezzati e amati del panorama televisivo italiano\", il 3 aprile 2018, \u00e8 stato insignito dal rettore dell'Universit\u00e0 di Ferrara Giorgio Zauli della medaglia di ateneo e dell'attestato di benemerenza.\nL'ultimo libro pubblicato nel 2017 \u00e8 \"L'uomo che ferm\u00f2 l'apocalisse\", scritto con Valeria Botta. Tratta del famoso incidente del 26 settembre 1983, verificatosi al culmine della guerra fredda, in cui Stanislav Evgrafovi\u010d Petrov, un tenente colonnello dell'Armata Rossa, \u00e8 noto per aver identificato un falso allarme missilistico. Contravvenendo alle disposizioni, che gli avrebbero imposto di informarne i superiori e rispondere al presunto attacco, ha in tal modo sventato lo scoppio di un conflitto nucleare che avrebbe probabilmente assunto dimensioni mondiali.\nIl 21 maggio 2018 viene ufficializzato il suo passaggio a Mediaset. Dal 20 dicembre 2018 conduce il nuovo programma \"Freedom - Oltre il confine\" (in onda su Rete 4) ed \u00e8 anche curatore dei contenuti del canale Focus.\nIl 3 luglio 2019, durante la presentazione dei palinsesti Mediaset 2019-2020, viene annunciato che Giacobbo passer\u00e0 da Rete 4 a Italia 1, insieme al suo programma \"Freedom - Oltre il confine\".\nNel marzo 2020 \u00e8 stato ricoverato d'urgenza in reparto rianimazione a causa del COVID-19, da cui poi \u00e8 guarito.\nVita privata.\nSposato dal 1994 con Irene Bellini, ha tre figlie, Angelica, Giovanna e Margherita. Si professa cattolico e devoto di papa Giovanni Paolo II, papa Francesco e san Michele arcangelo."}
{"id": "1087453", "revid": "28592", "url": "https://it.wikipedia.org/wiki?curid=1087453", "title": "Regione di Kaliningrad", "text": ""}
{"id": "1087454", "revid": "2220366", "url": "https://it.wikipedia.org/wiki?curid=1087454", "title": "Riserva naturale Foce del Fiume Belice e dune limitrofe", "text": "La riserva naturale Foce del Fiume Belice e dune limitrofe \u00e8 un'area naturale protetta situata nei comuni di Menfi e Castelvetrano, nelle provincie rispettivamente di Agrigento e Trapani. La riserva \u00e8 stata istituita nel 1984 e gestita dalla provincia di Trapani.\nTerritorio.\nLa riserva ha un'estensione territoriale di circa 130 ettari denominata zona A (riserva) alla quale si aggiungono altri 140 ettari, classificati come zona B in quanto area della preriserva.\nLa riserva naturale della foce del fiume Belice \u00e8 un'area lacustre costiera estesa per oltre 5,0\u00a0km sulla costa meridionale della Sicilia e bagnata dal Canale di Sicilia, tra Marinella di Selinunte e il promontorio di Porto Palo, mentre all'interno \u00e8 delimitata dalla linea ferroviaria Castelvetrano-Sciacca, sospesa dal 1986. Qui sbocca in mare il fiume Belice dopo un corso di 77 chilometri. Esso nasce all'interno della Sicilia a Piana degli Albanesi ed ha andamento stagionale. La foce ha zone depresse che periodicamente vengono inondate dall'acqua salmastra. Il litorale \u00e8 sabbioso ed \u00e8 costellato di piccole dune che si spostano sotto l'azione dei venti.\nL'ultimo tratto del fiume, penetra all'interno della riserva seguendo un percorso quasi rettilineo per poi distendersi parallelamente al litorale e, dopo aver formato un'ultima ansa, si getta nel mare.\nLa riserva \u00e8 stata istituita, soprattutto, per favorire la conservazione e la ricostituzione delle formazioni dunali, della flora e della fauna tipiche degli ambienti sabbiosi.\nEssa comprende ambienti diversi: le dune, la foce deI fiume con la tipica vegetazione palustre e, nella parte pi\u00f9 interna, la macchia mediterranea sempreverde.\nFlora.\nLe piante che si possono osservare, per la maggior parte erbacee, sono dotate di particolari organi sotterranei (bulbi e rizomi) per accumulare e ritenere acqua, nelle parti aeree presentano accorgimenti che permettono di limitare la traspirazione.\nLa flora presente \u00e8 di tipo palustre e comprende varie specie endemiche oltre a specie proprie dei suoli paludosi. Fra le specie presenti si ricordano il giglio di mare (\"Pancratium maritimum\"), la canna (\"Arundo donax\"), il giunco, lo zigolo, il ravastrello (\"Cakile maritima\"), l'acacia, la santolina (\"Santolina chamaecyperissus\"), l'erba medica marina (\"Medicago marina\"), la scilla marittima (\"Urginea maritima\"), il tamericio (\"Tamarix gallica\") e il papavero cornuto (\"Glaucium flavum\").\nMolte di queste specie sono pioniere, riescono, cio\u00e8, a colonizzare le dune, operandone la fissazione e rendendole consolidate per il successivo insediamento di arbusti e di erbe.\nLe dune, divenute stabili, diventano utili per l'ecosistema costiero, ostacolando i venti carichi di salsedine e impedendo l'avanzata della sabbia verso l'interno.\nNella parte pi\u00f9 interna, denominata preriserva, sul lato sinistro del fiume, si innalza un pendio su cui cresce una macchia sempreverde, caratterizzata dalla presenza di specie vegetali tipiche del paesaggio mediterraneo, come l'olivastro (\"Olea europaea\"), il lentisco (\"Pistacia lentiscus\"), l'euforbia arborea (\"Euphorbia dendroides\"), il cappero (\"Capparis spinosa\"), l'asparago spinoso (\"Asparagus acutifolius\"), il carrubo (\"Ceratonia siliqua\") e la palma nana (\"Chamaerops humilis\").\nFauna.\nLa riserva ospita una ricca avifauna, sia di tipo stanziale sia migratorio. Fra le specie presenti si ricordano il martin pescatore, l'airone cenerino, il fratino, la folaga, la gallinella d'acqua, il gabbiano, l'anatra, la ghiandaia ed il cuculo.\nVi si trovano anche invertebrati quali molluschi bivalvi e alcuni rettili come il ramarro, la lucertola e la biscia dal collare. Sulle dune sabbiose trovano il loro ambiente ideale alcune specie di artropodi quali gli ortotteri \"Brachytrupes megacephalus\" e \"Ochrilidia sicula\", il coleottero \"Pimelia grossa\" e lo scarabeo \"Geotrupes marginatus\".\nPeriodicamente si verifica la presenza di tartarughe marine (\"Caretta caretta\") che in questa zona depositano le uova."}
{"id": "1087456", "revid": "253269", "url": "https://it.wikipedia.org/wiki?curid=1087456", "title": "Julie Bowen", "text": "\u00c8 nota principalmente per aver interpretato il ruolo di Claire Dunphy nella serie comica \"Modern Family\" (2009-2020), grazie al quale si \u00e8 aggiudicata due Premi Emmy a fronte di sei candidature e un Critics' Choice Television Award.\nBiografia.\nSeconda di tre figlie nate da Suzanne e John Alexander Luetkemeyer Jr., ha origini inglesi, irlandesi, tedesche, francesi e scozzesi. Nonostante abbia frequentato la Roland Park Country, si \u00e8 laureata alla Brown University di Providence nel 1991 con una tesi sugli studi del Rinascimento italiano scritta dopo aver trascorso un anno da matricola a Firenze, soggiorno grazie al quale ha imparato a parlare correntemente l'italiano.\nEsordisce nel mondo dello spettacolo agli inizi degli anni novanta interpretando ruoli da guest star in diverse serie televisive, come nella soap \"Quando si ama\" e nel teen drama \"Cinque in famiglia\". Ottiene notoriet\u00e0 grazie ai suoi ruoli nelle serie televisive \"Boston Legal\" e \"Weeds\", intrapresi tra il 2005 e il 2008; ha partecipato anche alla famosa serie fantascientifica \"Lost\", nella quale interpreta l'ex moglie di Jack Shephard.\nDal 2009 al 2020 ha recitato per un totale di undici stagioni nella sitcom \"Modern Family\" nei panni di Claire Dunphy; l'interpretazione le \u00e8 valsa sei candidature consecutive al Premio Emmy, dal 2010 al 2015, vincendo nella categoria di miglior attrice non protagonista in una commedia televisiva nelle edizioni 2011 e 2012.\nVita privata.\nNel 2004 si \u00e8 sposata con il programmatore Scott Phillips. Insieme hanno avuto tre figli maschi: Oliver (2007) e i gemelli Gustav e John (2009). La coppia ha divorziato nel 2018.\nDoppiatrici italiane.\nNelle versioni in italiano dei suoi lavori, Julie Bowen \u00e8 stata doppiata da:\nDa doppiatrice \u00e8 sostituita da:"}
{"id": "1087458", "revid": "767487", "url": "https://it.wikipedia.org/wiki?curid=1087458", "title": "Lo smemorato di Collegno (film)", "text": "Lo smemorato di Collegno \u00e8 un film del 1962 con Tot\u00f2, diretto, sul registro della commedia, da Sergio Corbucci. Il film \u00e8 ispirato al caso Bruneri-Canella, realmente avvenuto nel 1926 in Italia.\nTrama.\nUn uomo in tenuta da soldato si barrica in un bagno pubblico e accetta di uscirne soltanto quando si presenta il commissario di polizia. A costui l'uomo dichiara di non sapere chi sia e di aver compiuto il gesto perch\u00e9 qualcuno si occupi del suo caso. Lo smemorato viene immediatamente ricoverato in una clinica neurologica. Qualche tempo dopo, l'uomo \u00e8 imputato in un processo: il pubblico ministero lo accusa di essere Giuseppe Lobianco, ricercato per furti, truffe e altri crimini, incastrato da un suo ex-complice; la difesa dell'uomo, invece, sostiene che egli sia l'ingegnere Alberto Ballarini, ufficialmente disperso dopo la Campagna di Russia.\nIl primo testimone \u00e8 il professor Ademaro Gioberti, primario della clinica in cui \u00e8 stato ricoverato lo smemorato, che racconta le sue vicissitudini nel tentare di far recuperare la memoria all'uomo. Questi, dopo una seduta, fugge dall'istituto travestito da suora per andare a chiedere l'aiuto di un sottosegretario. La fuga ha avuto l'effetto di far arrivare sui giornali la foto dello smemorato, ottenendo per\u00f2 soltanto un notevole afflusso in clinica di donne che affermavano (senza prove) di riconoscere nell'uomo il proprio marito scomparso.\nViene dunque chiamato a testimoniare il dottor Alessandro Zannini, curatore degli interessi della signora Linda Ballarini: Zannini racconta di essere stato incaricato di istruire un confronto fra lo smemorato e lei, convinta di aver riconosciuto in lui suo marito Alberto. L'incontro sembra finalmente porre fine alla ricerca, dal momento che l'uomo riconosce immediatamente la donna come sua moglie durante l'incontro. A questo punto, l'accusa chiama a testimoniare l'ex-compagno di stanza dello smemorato, Nicola Politi: questi racconta alla corte che lo smemorato gli avrebbe confessato di aver finto di essere il marito della Ballarini; tuttavia, lo smemorato dimostra alla corte come il Politi non sia affatto guarito dalla sua pazzia, smontando di fatto la sua testimonianza.\nIl processo riprende il giorno dopo con la testimonianza della signora Ballarini e il tentativo dei fratelli Ballarini di dimostrare come lo smemorato non sia affatto l'ingegnere scomparso. La rivendicazione di questi ultimi sembra essere riconosciuta anche dalla testimonianza del maggiordomo, nella quale si viene a sapere che l'incontro fra i tre fratelli venne interrotto dall'arrivo della signora Polacich, una profuga istriana, e di suo figlio. La donna afferma che lo smemorato sarebbe suo marito, Antonio Polacich, che l'abbandon\u00f2 per fuggire con una donna jugoslava; pur nutrendo ancora dell'astio verso l'uomo per averla abbandonata, la donna si sarebbe comunque palesata per impedire che finisca in galera da innocente. L'uomo, pur dimostrando un certo affetto verso la donna e suo figlio, nega per\u00f2 di essere Polacich.\n\u00c8 dunque il momento della testimonianza di Fernando Meniconi, il ladro che dichiara di aver riconosciuto nell'imputato senza nome il suo complice Giuseppe Lobianco. Meniconi conferma inizialmente alla corte la sua versione, ma lo smemorato con un trucco costringe il ladro a confessare di essersi inventato tutto. L'uomo senza nome chiarisce poi alla corte che, qualche tempo prima, il Meniconi tent\u00f2 di estorcergli dei soldi e che, di fronte al rifiuto oppostogli, lo denunci\u00f2 per vendetta.\nDi fronte all'insinuazione del pubblico ministero che l'imputato stia dicendo il falso, lo smemorato annuncia di non essere nemmeno l'ingegnere scomparso in Russia: egli infatti dichiara di aver scoperto che la signora Ballarini e il dottor Zannini, oltre a essere amanti, avevano architettato tutto per impedire agli altri due fratelli dell'ingegnere di entrare in possesso della legittima eredit\u00e0. Di fronte alla richiesta dei due di stare al loro gioco, l'uomo dichiara che non ha alcuna intenzione di sottostarvi.\nIl processo si chiude con la notizia dell'arresto del vero Giuseppe Lobianco, ma senza aver determinato quale sia la vera identit\u00e0 dell'uomo senza nome. L'unico che sembra averlo riconosciuto \u00e8 un vecchio cane randagio, che lo ha atteso fuori dall'aula per tutta la durata del processo. Il giorno successivo, l'uomo esce dal carcere di Regina Coeli: ad accoglierlo ci sono il cane e la signora Polacich, che gli confessa di essere stata pagata dai fratelli Ballarini perch\u00e9 testimoniasse falsamente la storia del marito Antonio. Lo smemorato raggiunge quindi il famigerato balcone di Palazzo Venezia, tenendo un \"comizio\" al popolo romano.\nCritica.\nVittorio Ricciuti scrisse del film su \"Il Mattino\": \u00ab[...] nato come film di intrattenimento puro e semplice, fin\u00ec quindi per essere una pellicola impegnata nel sociale e nella politica. Sergio Corbucci, che \u00e8 un regista attento e di gusto \u00e8 riuscito ad evitare che il film degenerasse, anche nei momenti in cui Tot\u00f2 \u00e8, come sempre, un comico lepidissimo, che ha trovato una spalla piena d'umore in Nino Taranto\u00bb."}
{"id": "1087462", "revid": "287204", "url": "https://it.wikipedia.org/wiki?curid=1087462", "title": "Cristo con i quattro grandi penitenti", "text": "Cristo con i quattro grandi penitenti \u00e8 un dipinto a olio su tavola (144x128 cm) realizzato nel 1617 circa dal pittore Pieter Paul Rubens.\n\u00c8 conservato nella Alte Pinakothek di Monaco."}
{"id": "1087464", "revid": "371529", "url": "https://it.wikipedia.org/wiki?curid=1087464", "title": "Flogging a Dead Horse", "text": "Flogging a Dead Horse \u00e8 una compilation di singoli del gruppo punk Sex Pistols, pubblicato nel Regno Unito dalla Virgin Records nel 1980, poco dopo la loro separazione.\nIl disco.\nIl disco include tutti singoli precedentemente pubblicati (\"Anarchy in the UK\", \"God Save the Queen\", \"Pretty Vacant\", \"Holidays in the Sun\") e gi\u00e0 inclusi nell'album \"Never Mind the Bollocks, Here's the Sex Pistols\", tre B-side, sette brani provenienti da \"The Great Rock 'n' Roll Swindle\". \nIl titolo del disco, l'espressione \"flogging a dead horse\" (in italiano \"frustando un cavallo morto\") significa fare qualcosa di inutile e senza senso e, in slang britannico, \"flogging\" pu\u00f2 voler dire anche \"vendere\", \"spremere fino al midollo al fine di ricavare qualche vantaggio\". Tutto questo riflette il fatto che essendo ormai la band sciolta all'epoca della pubblicazione di questa raccolta, il management del gruppo e la casa discografica stessero facendo di tutto per cercare di guadagnare il pi\u00f9 possibile dal gruppo tra l'altro con materiale gi\u00e0 disponibile in precedenza. L'album venne pubblicato senza il coinvolgimento o il permesso della band.\nCopertina.\nPer il design della copertina dell'album fu interpellato Jamie Reid, il cui artwork \"ironico\" aveva lo scopo di mettere in guardia le persone da un'altra \"truffa del rock and roll\"; l'illustrazione venne in gran parte interpretata come uno scherzo alla moda e sembra aver danneggiato molto poco le vendite. La sua prima idea era consistita nel mettere il titolo del nuovo disco scarabocchiato frettolosamente sulla copertina di \"Never Mind the Bollocks\" e di utilizzare il retro copertina della raccolta \"The Great Rock 'n' Roll Swindle\". Questa versione preliminare fu effettivamente realizzata e ne furono stampate anche alcune copie, ma la Virgin rifiut\u00f2 il \"concept\" e non arriv\u00f2 mai nei negozi di dischi. In sostituzione, Reid utilizz\u00f2 una foto di una modella dell'agenzia pi\u00f9 economica che riuscisse a trovare, insieme a banali scritte in Letraset, facendo sembrare il disco un album economico di easy listening. La copertina posteriore mostra uno stronzo di cane di plastica sopra un disco d'oro dell'LP \"Never Mind the Bollocks\", un riferimento a una scena del film \"La grande truffa del rock and roll\" in cui Steve Jones defeca sul disco d'oro assegnato a Johnny Rotten per l'album."}
{"id": "1087466", "revid": "187", "url": "https://it.wikipedia.org/wiki?curid=1087466", "title": "Legge-quadro", "text": ""}
{"id": "1087468", "revid": "120042339", "url": "https://it.wikipedia.org/wiki?curid=1087468", "title": "Mino Damato", "text": "Biografia.\nIl giornalismo.\nGiornalista professionista dal 1965, \u00e8 tra i collaboratori principali della rivista musicale \"Big\"; \u00e8 poi entrato alla Rai nel 1968 e ha fatto parte della redazione del TG1, realizzando tra l'altro vari reportage dalle zone di guerra. Negli anni settanta \u00e8 stato autore e conduttore delle trasmissioni televisive \"Avventura\" (le cui sigle erano \"She Came In Through the Bathroom Window\" nella versione di Joe Cocker e \"A Salty Dog\" dei Procol Harum), \"Racconta la tua storia\", \"In viaggio tra le stelle\" (per il quale gli venne dedicato, anni dopo, l'asteroide 121019 Minodamato) e \"TAM TAM\".\nNel 1983, in collaborazione con Enrica Bonaccorti, condusse il programma di approfondimento quotidiano \"Italia sera\". Ha condotto l'edizione 1985/1986 di \"Domenica in\", affiancato da Elisabetta Gardini, Gina Lollobrigida, il Trio Lopez-Marchesini-Solenghi.\nIn questa edizione Damato rimodell\u00f2 il tradizionale variet\u00e0 dandogli un'impronta pi\u00f9 culturale e giornalistica, anticipando temi che tratter\u00e0 nelle trasmissioni successive: divenne celebre una sua camminata sui carboni ardenti effettuata durante una delle puntate di \"Domenica in\", che ispir\u00f2 tra l'altro la parodia \"Mino D'Amianto\" del comico Ezio Greggio, nonch\u00e9 una camminata su una pizza calda del comico Beppe Grillo.\nNel 1987 ha condotto il programma \"Esplorando\". Dal 1988 al 1990 realizz\u00f2 e condusse \"Alla ricerca dell'Arca\" (in onda su Rai 3), trasmissione che trattava argomenti di cultura, ricerca, attualit\u00e0, e mistero, e in seguito trasmissioni di contenuto simile per Telemontecarlo (\"Incontri televisivi\", 1991) e Rete 4 (\"Incontri sull'Arca, mille domande\" 1992 ). Del 1995 \u00e8 il flop \"Sognando, sognando\" su Rai Uno. Nell'estate 1997 torn\u00f2 su Rai Tre per Rai Educational con \"Grand Tour\", in onda nella fascia oraria mattutina.\n\"Bambini in Emergenza\".\nAbbandonata la televisione, si occupa di dare assistenza ai bambini malati di AIDS (adott\u00f2 una bambina rumena affetta da tale sindrome morta nel 1996), tramite la Fondazione Bambini in Emergenza - costituita anche in Romania come Fundatia Bambini in Emergenza - di cui era presidente e direttore operativo.\nLa politica e la morte.\nNel 1993 si candid\u00f2 sindaco di Assisi per il movimento \"Uniti per Rinnovare\". Non arriva neppure al ballottaggio, ma \u00e8 eletto consigliere, carica che lascer\u00e0 dopo circa sei mesi. Nel 1999 \u00e8 candidato alle elezioni europee nelle liste di Alleanza Nazionale-Patto Segni nel collegio Centro, ed \u00e8 primo dei non eletti con circa 28000 preferenze. A cavallo fra il 1999 e il 2000 Damato ricorre fra i potenziali candidati del centrodestra alla presidenza della Regione Lazio, ma gli verr\u00e0 preferito Francesco Storace. \u00c8 comunque eletto consigliere regionale del Lazio, sempre nelle liste di AN.\nNel marzo 2001 lascia polemicamente AN e si iscrive al gruppo misto del quale diventa capogruppo. In questa consiliatura \u00e8 vicepresidente della 1\u00aa Commissione Consiliare Permanente (affari istituzionali e rapporti con l'Unione Europea, autonomie locali, affari generali e personale, demanio e patrimonio, informatica).\nSempre nel 2001 sostenne l'Ulivo alle elezioni comunali di Roma creando la \"Lista per i Bambini\".\nNel 2004 si ipotizza una candidatura alle europee nelle liste dell'UDC, ma non verr\u00e0 formalizzata, mentre nel 2005 Damato si ricandida consigliere regionale nelle liste di Forza Italia ma non verr\u00e0 eletto. Nel 2006 si candida alla Camera dei Deputati per Alternativa Sociale, ma la lista non superer\u00e0 il quorum. Nel 2008, in occasione delle comunali di Roma, costitu\u00ec la lista \"I moderati per Roma al Centro con Rutelli\" che tuttavia non elegger\u00e0 alcun rappresentante.\nMalato da tempo, \u00e8 scomparso il 16 luglio 2010, all'et\u00e0 di 72 anni, presso l'Ospedale San Bortolo di Vicenza, dov'era giunto per ricevere cure specialistiche."}
{"id": "1087469", "revid": "767487", "url": "https://it.wikipedia.org/wiki?curid=1087469", "title": "Colazione in riva al fiume", "text": "Colazione in riva al fiume \u00e8 un dipinto del pittore francese Pierre-Auguste Renoir, realizzato intorno al 1879 e conservato al The Art Institute di Chicago.\nDescrizione.\nL'opera si pu\u00f2 considerare come una versione embrionale de \"La colazione dei canottieri\", quadro eseguito nel 1880-1882 con il quale presenta decise tangenze tematiche. La scena raffigurata nella \"Colazione in riva al fiume\" \u00e8 ambientata nella veranda aperta di un locale sulla riva della Senna, dove due uomini e una donna hanno appena finito di mangiare assieme (il tavolino, infatti, \u00e8 ancora ingombro dei resti del pasto). I due uomini vestono magliette bianche alla marinara: sono quindi canottieri, e probabilmente si stanno concedendo il meritato riposo dopo la faticosa mattinata trascorsa a vogare canoe. Renoir d\u00e0 un'attenta e divertita descrizione della psicologia del gruppo: mentre gli uomini hanno un atteggiamento spontaneo e espansivo, la donna sembra essere pi\u00f9 composta e rigida, con la schiena staccata dalla sedia e lo sguardo abbassato verso lo specchio d'acqua, rivolto verso le altre barche.\nLa costruzione prospettica del dipinto \u00e8 affidata al pergolato, il quale traccia una sorta di \u00abscatola\u00bb nella quale sono racchiusi i vari personaggi. L'unico elemento non imprigionato dalla ristretta visione del reticolo prospettico \u00e8 costituito dall'apertura al centro del pergolato. Il soggetto \u00e8 colto \"en plein air\", dove si verificano le condizioni ideali per soddisfare la sensibilit\u00e0 luministica del pittore: Renoir, infatti, si diverte a descrivere con rara maestria la luce che, penetrando il reticolo ligneo del pergolato e l'intreccio delle piante rampicanti, si imprime sui corpi dei vari soggetti e ne determina le qualit\u00e0 cromatiche. I colori locali vengono stravolti, anche se le insolite sfumature cromatiche che si vengono a creare sono in pieno accordo con le leggi dell'ottica e dei meccanismi della visione, che pure sostenevano come un colore non esista di per s\u00e9 ma in rapporto agli altri colori che ha vicino e intorno. Nel trattamento luministico cos\u00ec differenziato delle varie parti, inoltre, Renoir ci d\u00e0 un'ulteriore prova del suo virtuosismo: la luce interna al pergolato, infatti, \u00e8 delicata e densa di colori, mentre quella esterna \u00e8 fulgida, quasi incandescente."}
{"id": "1087470", "revid": "21880", "url": "https://it.wikipedia.org/wiki?curid=1087470", "title": "Irian Jaya Barat", "text": ""}
{"id": "1087471", "revid": "76069", "url": "https://it.wikipedia.org/wiki?curid=1087471", "title": "Papua Barat", "text": ""}
{"id": "1087472", "revid": "767487", "url": "https://it.wikipedia.org/wiki?curid=1087472", "title": "Giovane donna con veletta", "text": "Giovane donna con veletta (\"Jeune femme \u00e0 la voilette\") \u00e8 un dipinto del pittore francese Pierre-Auguste Renoir, realizzato intorno al 1876 e conservato al Mus\u00e9e d'Orsay di Parigi.\nDescrizione.\nIl quadro rappresenta una misteriosa donna di profilo che rivolge timidamente lo sguardo verso il basso. Un brano di particolare preziosit\u00e0 pittorica \u00e8 costituito dalla veletta leggerissima e trasparente che, avvolgendosi attorno al cappello, scende sul volto della donna e lo accarezza dolcemente, generando un'intensa sensazione di riservatezza. L'intima atmosfera emanata dalla scena \u00e8 esaltata da una morbida luce soffusa, frutto di un calcolato dosaggio di toni chiari e toni scuri stesi con pennellate dense e filamentose. In questo dipinto, inoltre, Renoir accorda molto spazio e importanza al colore nero, memore della lezione di Manet, autore di neri particolarmente vividi e brillanti.\nQuello che colpisce del dipinto \u00e8 la sua spiccata bidimensionalit\u00e0: la figura femminile sembra quasi una superficie piatta, e l'unico elemento a conferire un minimo di solidit\u00e0 alla composizione \u00e8 costituito dalle mani, che si agghindano fuggevolmente intorno a un oggetto. In questa tela, in effetti, Renoir non \u00e8 affatto deferente a una ripresa rigorosamente realistica del soggetto, e si preoccupa piuttosto di cogliere le armoniche concatenazioni tra la luce ed i color. In questa tela, infatti, il pittore d\u00e0 particolare risalto alle vibrazioni cangianti della luce che si imprimono sul morbido tessuto della veste e sull'incarnato della signora."}
{"id": "1087473", "revid": "2160814", "url": "https://it.wikipedia.org/wiki?curid=1087473", "title": "Colophon", "text": "Il c\u00f2lophon (pi\u00f9 desueto colofone) \u00e8 un breve testo che riporta informazioni relative alla produzione di una pubblicazione, tra cui particolarmente rilevanti, nel caso dei libri, sono le note tipografiche.\nNel caso di pubblicazioni periodiche a stampa o web il colophon si chiama anche tamburino di gerenza.\nNei libri il colophon \u00e8 impresso nell'ultima pagina del volume, di solito aperto dalla frase \"Finito di stampare\".\nI colophon pi\u00f9 dettagliati, tipici delle edizioni a tiratura limitata o delle opere stampate da piccole case editrici, forniscono anche una descrizione della pubblicazione dal punto di vista materiale (elencando i caratteri utilizzati, l'inchiostro, la qualit\u00e0 della carta e la cartiera di fabbricazione, nonch\u00e9 menzionando il proto e/o l'officina tipografica) e dichiarano la tiratura.\nNon vanno invece confuse col colophon altre informazioni, quali il copyright o il diritto d'autore, che si trovano solitamente sul retro del frontespizio. \nEtimologia.\nIl termine \u00e8 un prestito dal latino \"col\u014fphon\", a sua volta derivante dal greco \u03ba\u03bf\u03bb\u03bf\u03c6\u03ce\u03bd, \"coloph\u1e53n\", che significa \"sommit\u00e0, cima\" o \"finitura\".\nStrabone spiega l'espressione \u1f10\u03c0\u03b9\u03b8\u03b5\u1fd6\u03bd\u03b1\u03b9 \u03c4\u1f78\u03bd \u039a\u03bf\u03bb\u03bf\u03c6\u1ff6\u03bd\u03b1 (\"mettere il colophon\"), divenuta proverbiale a suoi tempi nel senso di porre fine a qualcosa, ricorrendo a unantonomasia vossianica \u2014 usando cio\u00e8 un nome proprio come un nome comune \u2014 in riferimento all'omonima citt\u00e0 di Colofone.\nAl modo di dire attestato in Strabone si richiama evidentemente Festo in un lemma tramandatoci dal suo epitomatore Paolo:\nTuttavia, il suo significato bibliografico di 'fine di un libro' era sconosciuto agli antichi lessicografi greci e latini. Il primo a usarlo nell'accezione bibliografica fu Samuel Palmer, stampatore e bibliografo inglese, nella sua opera \"The General History of Printing\", pubblicata postuma nel 1732.\nStoria.\nIn filologia antica e medievale.\nNel Vicino Oriente antico, gli scribi solitamente registravano le informazioni su tavolette d'argilla. Colophon e \"frasi riportate\" (una sorta di estratti) li aiutavano ad organizzare ed identificare le tavolette e a mantenere assieme quelle correlate. Il termine deriva dall'iscrizione su una tavoletta, appositamente aggiunta da uno scriba alla fine di un antico testo del Medio Oriente. Il colophon solitamente conteneva indicazioni su dati relativi al testo come: le persone ad esso associate (lo scriba, il possessore o il committente della tavoletta), i contenuti letterari (il titolo, una \"frase riportata\", il numero delle righe) e l'occasione o lo scopo dell'opera. Per la sua posizione, il colophon \u00e8 paragonabile allo spazio riservato alla firma dei nostri tempi.\nNei papiri greci la mera funzione di marcare la fine di un'opera, ma senza dare informazioni conclusive, era compiuta dalla coronide.\nNei codici medievali, la funzione del colophon veniva assolta dalla \"subscriptio\", ovvero un'iscrizione indicante: il luogo e/o la data di pubblicazione del libro e/o il nome dell'amanuense o del committente.\nIn editoria.\nNei primi libri stampati, cio\u00e8 negli incunaboli, il colophon \u00e8 sempre posto alla fine del volume, dopo l\"explicit\" (ossia la formula, il cui uso risale ai manoscritti medievali, che comprendeva le parole finali del testo), e svolge la funzione, che diventer\u00e0 poi propria del frontespizio, cio\u00e8 dare indicazioni sull'editore o stampatore, recando le note tipografiche. \"Destinato a cedere le informazioni al frontespizio, il colophon convive con quest'ultimo per oltre un secolo: infatti cade in disuso nel corso del XVII secolo\".\nTorna in auge nel XX secolo. Infatti, mentre nell'Ottocento il frontespizio reca sempre tutte e tre le note tipografiche (luogo, editore, anno), rendendo inutile il colophon, a partire dalla seconda met\u00e0 del Novecento si assiste, per motivi industriali e commerciali, alla progressiva sparizione dell'indicazione di luogo e anno dal frontespizio: vi rimane solo il nome dell'editore, che non \u00e8 pi\u00f9 anche lo stampatore. Pertanto le indicazioni di luogo, stampatore e anno sono spostate nel retro del frontespizio, oppure alla fine del libro, nel colophon, che dopo secoli si riappropria delle informazioni che gli erano state sottratte dal frontespizio.\nUsi particolari.\nUn uso meno frequente del termine colophon \u00e8 riferito al marchio dello stampatore, o marca tipografica, che ebbe origine nel XVI secolo, quando il frontespizio portava il marchio dello stampatore vicino al fondo della pagina, collocato solitamente sopra al nome e alla citt\u00e0 dello stampatore, e spesso ripetuto anche alla fine del libro.\nNell'editoria della stampa quotidiana e periodica il colophon \u00e8 detto spesso tamburino di gerenza. Le informazioni indicate nel tamburino rivestono grande importanza perch\u00e9 riportano il nome dell'editore e del direttore responsabile, la data ed il luogo di pubblicazione, e spesso contengono l'elenco dei redattori, dei collaboratori, dello staff dei grafici e delle sedi estere. Vi pu\u00f2 essere indicata anche la tipografia (che nei giornali non \u00e8 mai segnalata nella pagina iniziale), il numero di copie stampate e l'ente di controllo della diffusione. Nei periodici non \u00e8 raro che il tamburino occupi un'intera pagina.\nAnche alcuni siti Web hanno colophon che spesso contengono indicazioni sul linguaggio di marcatura o sui fogli di stile (HTML, CSS) o riportano marchi che esplicitano la conformit\u00e0 agli standard d'usabilit\u00e0, ovvero collegamenti a siti di validazione dei primi."}
{"id": "1087474", "revid": "126257", "url": "https://it.wikipedia.org/wiki?curid=1087474", "title": "I ladri e l'asino", "text": "I ladri e l'asino \u00e8 un dipinto a olio su tela (41 \u00d7 55\u00a0cm) realizzato nel 1870 dal pittore Paul C\u00e9zanne.\n\u00c8 conservato nella Civica Galleria d'Arte Moderna di Milano."}
{"id": "1087476", "revid": "1529788", "url": "https://it.wikipedia.org/wiki?curid=1087476", "title": "Disputa del Sacramento", "text": "La Disputa del Sacramento \u00e8 un affresco (770x500 cm circa) di Raffaello Sanzio, databile al 1509 e situato nella Stanza della Segnatura, una delle quattro Stanze Vaticane.\nStoria.\nDopo essersi insediato, papa Giulio II manifest\u00f2 presto il desiderio di non utilizzare gli appartamenti del suo predecessore, Pio III, scegliendo quindi altre stanze al piano superiore. Chiam\u00f2 a decorarle un gruppo eterogeneo di artisti, ai quali si aggiunse, negli ultimi mesi del 1508, Raffaello Sanzio. Colpito dalle prove del pittore urbinate, il papa decise di affidargli l'intera decorazione degli appartamenti, distruggendo tutto quello fatto in precedenza.\nLa Stanza della Segnatura, tra le future Stanze di Eliodoro e dell'Incendio di Borgo, fu la prima ad essere decorata, con un tema legato all'ordinamento ideale della cultura umanistica, divisa in teologia, filosofia, poesia e giurisprudenza, a ciascuna delle quali \u00e8 dedicata una parete. Tale disposizione ha fatto pensare che la stanza fosse originariamente destinata a biblioteca e studiolo privato del pontefice, anche se non vi sono documenti in tale senso. Fin dal suo completamento vi si insedi\u00f2 infatti il Tribunale della \"Segnatura Gratiae et Iustitiae\", che le diede il nome.\nLa decorazione pittorica avvi\u00f2 dalla volta, per proseguire alla parete est, dove venne raffigurata la \"Disputa\". Raffaello e i suoi aiuti vi attesero nel corso del 1509, forse avviandola gi\u00e0 alla fine del 1508.\nNon \u00e8 chiaro quanto fu frutto della fantasia e della cultura dell'artista e quanto venne invece dettato dal papa e dai suoi teologi. Sicuramente Raffaello venne coadiuvato nella definizione del tema, ma \u00e8 altres\u00ec risaputa la straordinaria fama che circondava l'artista, pienamente inseritosi nell'ambiente colto della curia romana da venire pi\u00f9 volte esaltato dai letterati. Secondo alcuni studiosi l'ispirazione per quest'opera potrebbe provenire da un'orazione del dotto agostiniano Egidio da Viterbo, che era un umanista neoplatonico.\nStraordinario e immediato fu il successo dell'opera nella corte pontificia. Scrisse Vasari: \u00abnon potrebbe pittore alcuno formar cosa pi\u00f9 leggiadra, n\u00e9 di maggior perfezione. [...] Que' santi a sedere, che nel vero, oltra al parer vivi di colori, scortano di maniera e sfuggono che non altrimenti farebbono se fussino di rilievo.\u00bb\nDurante il Sacco di Roma del 1527, i Lanzichenecchi penetrarono fin dentro i Palazzi Papali, e in segno di spregio verso il papa, lasciarono numerose scritte e graffiti vandalici: alcuni di questi sono ancora visibili, in controluce, nella parte inferiore della \"Disputa\". Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. Infatti, venne espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la Chiesa di San Luigi dei Francesi a Roma.\nStudi.\nDella \"Disputa\" esiste un primo abbozzo, definito \"Disputa I\" da John Shearman, conservato al Castello di Windsor presso la Royal Library, la cui autografia \u00e8 indiscussa. Si tratta di un acquerello con lumeggiature a biacca e qualche tratteggio a penna, e ritrae la met\u00e0 sinistra dell'affresco.\nRispetto alla versione definitiva si vede uno schema pi\u00f9 semplice, meno affollato, con una diversa disposizione dei santi (coppie di evangelisti e profeti), e senza l'altare con l'ostia al centro.\nUna prima idea per i personaggi celesti si trova all'Ashmolean Museum di Oxford, che riprende da vicino la \"Trinit\u00e0 e santi\" a Perugia, e un altro foglio \u00e8 al Museo Cond\u00e9 di Chantilly; uno schizzo preliminare per le figure a destra dell'altare \u00e8 al British Museum e uno per la figura di Cristo \u00e8 al Mus\u00e9e des Beaux-Arts di Lilla; uno per il personaggio che si sporge dal parapetto a destra al Mus\u00e9e Fabre di Montpellier.\nDescrizione.\nIl titolo tradizionale dell'affresco deriva da un'erronea interpretazione settecentesca di un passo vasariano; \"disputa\", cio\u00e8 \"discussione\", presupporrebbe una divergenza o contrasto tra coloro che discutono, seppure dalle espressioni e dalle movenze dei personaggi Raffaello volle far trasparire un interesse vivo e un trasporto nel discutere circa il grande mistero cristiano dell'eucaristia.\nPi\u00f9 appropriato sarebbe quello di \"Trionfo dell'eucaristia\" o \"Trionfo della Chiesa\". Su due registri sono infatti raffigurate la Chiesa militante, nella parte inferiore, e la Chiesa trionfante, in quella superiore. Il dipinto \u00e8 dedicato quindi alla teologia, disciplina attraverso la quale l'anima pu\u00f2 arrivare alla verit\u00e0 nel campo della fede.\nLa Chiesa trionfante.\nLa Chiesa trionfante \u00e8 rappresentata dalla Trinit\u00e0 con Ges\u00f9 al centro di una grande aureola luminosa con serafini e cherubini, affiancato da Maria e da Giovanni Battista. Sotto di lui quattro angioletti mostrano le Sacre Scritture (uno per evangelista, con brani di ciascuno, da sinistra Matteo, Marco, Luca e Giovanni), vicini alla colomba dello Spirito Santo, che punta direttamente al nodo focale dell'affresco, l'ostensorio con l'ostia consacrata.\nAttorno a Ges\u00f9 corrono gli scranni dei santi e dei profeti, mentre in alto una cupola di raggi dorati (con i raggi resi a rilievo con lo stucco), in cui si intravede uno sciame di testine angeliche a monocromo, circonda l'apparizione dell'Eterno, con il globo in mano e con l'aureola quadrata, mentre fa un gesto di benedizione. Ai lati completano la rappresentazione celeste due gruppi di tre angeli ciascuno, ispirati probabilmente a quelli di Ghirlandaio nell\"'Incoronazione della Vergine\" della Cappella Tornabuoni; anche la posa della Vergine ricorda quella del Ghirlandaio.\nTra i santi si riconoscono da sinistra san Pietro, Adamo (senza aureola), Giovanni evangelista, Re David con una cetra, santo Stefano e Geremia; a destra Giuda Maccabeo, san Lorenzo, Mos\u00e8 con le tavole della Legge, un apostolo (san Matteo o san Giacomo maggiore o san Giacomo minore), Abramo e san Paolo.\nLa Chiesa militante.\nNella parte inferiore \u00e8 rappresentata la Chiesa militante, un vero e proprio concilio in cui figurano teologi, dottori della Chiesa e pontefici, ma anche filantropi, letterati e semplici fedeli anonimi; non tutti i personaggi sono stati identificati. Da sinistra si trovano Bramante, appoggiato alla balaustra mentre indica un libro e si volta verso uno sconosciuto, Francesco Maria Della Rovere, il giovane in piedi in primo piano che indica l'altare (ai cui servigi Raffaello doveva forse la venuta a Roma), san Gregorio Magno con le sembianze di Giulio II e con ai piedi il \"Liber Moralium\", san Girolamo come un vecchio che legge con accanto un leone, il beato Angelico, in abito domenicano a sinistra dell'altare.\nA destra si vedono sant'Ambrogio, seduto con lo sguardo rivolto all'alto, sant'Agostino, seduto che detta, san Tommaso d'Aquino (dietro il vescovo), Innocenzo III e san Bonaventura (il nome \u00e8 nell'aureola); seguono Sisto IV, con un piviale dorato e il \"De sanguine Christi\" ai piedi, Dante Alighieri, alle sue spalle con la corona d'alloro. Questo \u00e8 il volto di Dante che si trova sulla moneta da due euro. Pi\u00f9 dietro, seminascosto e con un cappuccio scuro ci sarebbe l'allora controversa figura del Savonarola: il suo inserimento \u00e8 forse una presa di posizione anti-Borgia (fu scomunicato infatti da Alessandro VI) e una sorta di riabilitazione per il suo tentativo di moralizzare Firenze.\nDietro i personaggi di destra si trova un enorme blocco marmoreo, che forse allude alla \"pietra angolare\", nonch\u00e9 al progetto di ricostruzione della basilica vaticana avviato proprio in quegli anni dal pontefice.\nPer mantenere la simmetria, sull'architrave della porta che si apre a destra Raffaello immagin\u00f2 un parapetto con un bassorilievo scolpito, che corrisponde sull'altro lato a una balaustra.\nSullo sfondo si stende un dolce paesaggio collinare, in cui si vede, a sinistra, la costruzione di una basilica, probabile riferimento all'impresa della ricostruzione della basilica vaticana.\nStile.\nRaffaello trasform\u00f2 la parata di teologi da una semplice galleria di ritratti, come avevano fatto prima di lui ad esempio Perugino e Pinturicchio, a un vero e proprio consesso, in cui i personaggi sono colti in un'azione generale. Lo studio dei numerosi disegni preparatori permette infatti di osservare una progressiva accentuazione della gestualit\u00e0 e del calore emozionale dei personaggi, coordinati comunque da un punto focale, che \u00e8 rappresentato dall'ostia consacrata sopra l'altare, verso cui convergono tutte le linee prospettiche. Il mistero dell'eucaristia \u00e8 infatti il miracolo per eccellenza, che lega cielo e terra.\nIl tema viene cos\u00ec ad essere rappresentato tramite azioni, in maniera del tutto naturale e diretta. Al posto delle rappresentazioni ermetiche dei suoi predecessori, Raffaello cre\u00f2 scene che dovevano apparire concrete ed eloquenti, familiari grazie alla straordinaria padronanza del mezzo pittorico.\nLa struttura \u00e8 semplice e armonica, a cui Raffaello arriv\u00f2 dopo numerosi studi, con riflessioni ed esitazioni, come testimoniano gli studi. Nel dipinto domina la circolarit\u00e0: dalla particola e nell'ostensorio, che \u00e8 punto di fuga prospettico, oggetto della disputa e fulcro del mistero eucaristico, si spande una serie di cerchi concentrici che ordina la disposizione dei due gruppi. Il cerchio, forma divina per eccellenza, appare inoltre lungo l'asse centrale del dipinto, quella dove si allinea la Trinit\u00e0 e l'ostia: si vede nel nimbo della colomba, nel trono su cui siede Cristo e nell'aura attorno a Dio Padre.\nLa met\u00e0 superiore \u00e8 pi\u00f9 tranquilla e serena, impostata a quella solennit\u00e0 di forme grandiose e possenti, quasi immote, gi\u00e0 usate dall'artista nell'affresco della cappella di San Severo a Perugia e a loro volta derivate probabilmente da Fra Bartolomeo e l'esempio del suo \"Giudizio Universale\", ripreso per\u00f2 con maggiore monumentalit\u00e0. Pi\u00f9 animata \u00e8 la parte inferiore. \u00c8 chiaro che santi e apostoli, che sono saliti in cielo e stanno alla presenza di Dio, siano illuminati e rasserenati dalla sua presenza, a differenza di coloro che, ancora in vita, seppure vivano da buoni cristiani, hanno ancora viva sete di conoscenza e quella \"inquietudo\" che \u00e8 di ogni essere umano non ricongiuntosi a Dio. A tale proposito Raffaello riprese idee gi\u00e0 proprie della filosofia platonica ma soprattutto neoplatonica (Sant'Agostino e Plotino); spesso il pittore si era confrontato con il pensiero di queste scuole filosofiche durante la sua formazione giovanile, soprattutto a Firenze.\nEchi leonardeschi sono ravvisabili in pi\u00f9 figure, sia come atteggiamenti che come tipi fisici, come il presunto Francesco Maria della Rovere (che Arslan attribuiva al Sodoma) o il motivo ornamentale a nodi del paliotto dell'altare, che ricorda gli intrecci vegetali della Sala delle Asse a Milano.\nLe singole figure sono rigorosamente subordinate all'insieme, sia per rispettare il bilanciamento simmetrico dei gruppi, sia per rappresentare l'universo gerarchicamente ordinato della Chiesa e la coralit\u00e0 dello slancio verso l'adorazione. L'affresco diventa cos\u00ec la rappresentazione palpitante della \"Civitas Dei\", alla presenza dei fondatori divini e umani della Chiesa."}
{"id": "1087478", "revid": "1318658", "url": "https://it.wikipedia.org/wiki?curid=1087478", "title": "Gianfranco Pannone", "text": "Biografia.\nRegista cinematografico e televisivo, dopo essersi laureato in Storia e critica del cinema all'Universit\u00e0 La Sapienza di Roma e diplomato in Regia al Centro Sperimentale di Cinematografia, tra il 1990 e il 1998, ha diretto e prodotto i film documentari \"Piccola America\", \"Lettere dall'America\" e \"L'America a Roma\", che insieme compongono la \"Trilogia dell'America\"; e successivamente \"Latina/Littoria\" 2001, film documentario di produzione italo-francese, con il quale nello stesso 2001 ha avuto il riconoscimento quale miglior opera di \"non-fiction\" al Torino Film Festival e nel 2003 al Festival del Cinema del Mediterraneo \u2013 Premio Rai.\nTra i suoi corti e mediometraggi, \"Kelibia/Mazara\" 1998, in co-regia con T. Ben Abdallah, \"Pomodori\" 1999, \"Sirena operaia\" 2000, \"Viaggio intorno alla mia casa\" 2001, \"Venezia, la citt\u00e0 che affonda\" 2001 in co-regia con M. Visalberghi), \"Pietre, miracoli e petrolio, Benvenue chez Casetti\" 2006. E poi il lungometraggio \"100 anni della nostra storia\" 2006 co-diretto con Marco Puccioni, nella cinquina finale dei David di Donatello 2007; la docuserie \"Cronisti di strada\" 2007 e, negli ultimi anni, i corti \"Immota manet\" 2009, \"Linee di confine\" 2010, \"Aprilia\" 2011. \"Le pietre sacre della Basilicata\" 2012, \"Graziano e le sue donne\" 2013\n\"Io che amo solo te\" 2004 \u00e8 il suo lungometraggio di finzione.\nI suoi ultimi film documentari sono \"Il sol dell'avvenire\" 2008, ideato e scritto con Giovanni Fasanella, presentato come evento speciale al Festival Internazionale del Cinema di Locarno, alla Viennale del 2008, all'International Documentary Film Festival di Londra e nella cinquina finale dei Nastri d\u2019argento 2009; \"ma che Storia\u2026\", film di montaggio prodotto da Cinecitt\u00e0 Luce e presentato nel corso dell'edizione 2010 del Festival Internazionale del Cinema di Venezia, oltre che in molte citt\u00e0 del mondo come opera rappresenta i 150 anni dell\u2019Unit\u00e0 d\u2019Italia; \"Scorie in libert\u00e0\" 2012, presentato nella sezione internazionale del Festival Cinemambiente di Torino 2012 e, come evento speciale, al Festival del Nuovo Cinema di Pesaro dello stesso anno. Il documentario \"Ebrei a Roma\", \u00e8 stato presentato come Evento Speciale all'edizione 2012 del Festival del Cinema di Roma. Quest'anno ha ultimato il mediometraggio \"Trit cme la bula\" e il lungometraggio \"Sul vulcano\". I suoi lavori gli hanno valso partecipazioni e riconoscimenti in molti festival italiani e internazionali e la messa in onda sulle principali televisioni europee.\nGianfranco Pannone ha anche diretto alcuni spettacoli come regista teatrale, tra i quali, nel 2006, \"Guerra civile\", presentato in quello stesso anno al Festival dei due Mondi di Spoleto.\nSocio fondatore di \"Doc/It\" e attivo nell'associazione \"100autori\", insegna Cinema documentario al Dams dell'Universit\u00e0 degli studi Roma Tre e all'ACT Multimedia e regia al Centro Sperimentale di Cinematografia di Roma e dell'Aquila. Saggista e autore, ha scritto con Giovanni Fasanella \"Il sol dell'avvenire, diario tragicomico di un film politicamente scorretto\" (edito da Chiarelettere), con Mario Balsamo \"L'officina del reale - Fare un documentario dall'ideazione al film\" (edito da Cdg) e \"Docdoc \u2013 dieci anni di cinema e altre storie\" (edizione Mephite Cinemasud). Scrive sulla rivista online Ildocumentario.it ed \u00e8 responsabile della sezione Open eyes del Medfilm Festival di Roma.\nNel 2016 riceve il Premio speciale dei 70 anni del Sindacato e dei Nastri d'argento."}
{"id": "1087479", "revid": "767487", "url": "https://it.wikipedia.org/wiki?curid=1087479", "title": "La liseuse (Renoir)", "text": "La liseuse o La lettrice \u00e8 un dipinto del pittore francese Pierre-Auguste Renoir, realizzato nel 1875-1876 e conservato al museo d'Orsay di Parigi.\nDescrizione.\nCome si pu\u00f2 dedurre dal titolo, la tela raffigura nient'altro che una donna completamente assorta nella lettura del libro. Ad aver posato per il quadro \u00e8 Marguerite Legrand, detta Margot, una bella giovinetta di Montmartre stroncata dalla febbre tifoidea nel febbraio 1879. La sua morte fu motivo di grande dispiacere per Renoir, il quale avrebbe ricordato con rimpianto che \u00abaveva una pelle che rifletteva la luce\u00bb. Renoir, in effetti, ammirava molto le qualit\u00e0 cromatiche e luministiche dell'incarnato dell'amica, e in questo quadro cerca di esaltarle con la neonata tecnica impressionista.\nBrani di particolare preziosit\u00e0 pittorica sono le labbra rosse e brillanti, il \"jabot\" rosa nel quale sprofonda dolcemente il mento della ragazza e gli occhi rivolti verso il basso, descritti da due semplici linee nere. Il dipinto \u00e8 stato realizzato in studio, ma conserva splendidamente la freschezza e la spontaneit\u00e0 delle opere nate di getto, \"en plein air\", presentandosi agli occhi dell'osservatore con l'immediatezza di un'istantanea fotografica. Nell'opera non esiste disegno o contorno e i colori locali dell'incarnato sono completamente stravolti dagli effetti di luce. Siamo infatti probabilmente all'interno del Caff\u00e8 Guerbois o del Caf\u00e9 de la Nouvelle Ath\u00e8nes, due dei ritrovi pi\u00f9 frequentati dagli Impressionisti, e l'incarnato di Margot \u00e8 costruito con violenti tocchi di pennello giallo, perch\u00e9 modellato dalle tonalit\u00e0 dorate della luce artificiale a gas.\nLe pennellate sono rapide, filamentose, e oltre a dosare sapientemente i toni caldi con i toni freddi (si veda come il calore del viso di Margot viene controbilanciato dalla zona blu-verde sulla parte destra della tela), \u00absfaldano le superfici cromatiche e, eludendo i particolari fisionomici, assorbono i volumi plastici nello sfondo indefinito e chiuso dello spazio entro il quale i gesti transitori dell'azione sono congelati in una visione come sospesa e senza tempo\u00bb (Filippo Musumeci). Acquistato nel 1876 da Gustave Caillebotte, \"La liseuse\" entr\u00f2 a far parte delle collezioni statali francesi in occasione del cosiddetto \u00ablascito del 1893\u00bb: prima di trovare la sua collocazione definitiva presso il museo d'Orsay, fu esposto dapprima al museo parigino du Luxembourg e al Louvre."}
{"id": "1087482", "revid": "1543377", "url": "https://it.wikipedia.org/wiki?curid=1087482", "title": "La pergola", "text": "La pergola \u00e8 un dipinto del pittore francese Pierre-Auguste Renoir, realizzato nel 1876 e conservato al Museo Pu\u0161kin di Mosca.\nDescrizione.\nL'opera presenta decise tangenze con il \"Bal au moulin de la Galette\", alla cui realizzazione Renoir stava attendendo proprio in quegli anni. Pittore magistrale della \"vie moderne\", in questo quadro Renoir decide proprio di raffigurare un verde pergolato del Moulin de la Galette, un locale con spazi e tavolini nascosti tra il fogliame assiduamente frequentato dalla giovane \"boh\u00e8me\" parigina. \"La pergola\", in particolare, \u00e8 una delle maggiori espressioni dell'\u00abImpressionismo romantico\u00bb di Renoir, il quale soprattutto negli esordi amava dipingere episodi di corteggiamenti galanti nella Parigi dell'Ottocento. Nella tela, infatti, tre uomini si sono piacevolmente riuniti sotto un fresco pergolato e, tra un bicchiere e l'altro, fanno il filo a due fanciulle. La ragazza di destra, in effetti, apprezza molto le lusinghe del suo cavaliere. La donna in primo piano, oltre a incorniciare graziosamente la scena, indirizza lo sguardo dell'osservatore verso il cono d'ombra dove sono seduti gli altri personaggi. Con tutta probabilit\u00e0 a posare \u00e8 Estelle, la modella che comparir\u00e0 anche ne \"Bal au moulin de la Galette\".\nIn quest'opera Renoir aderisce con convinzione ai dettami dell'Impressionismo. I soggetti sono colti \"en plein air\", viene data poca attenzione al disegno e ai contorni e il colore viene depositato sulla tela per macchie di colore. Colpisce soprattutto il nitore e la verosimiglianza della tessitura luministica: Renoir, infatti, raffigura con rara maestria le vibrazioni cangianti della luce filtrata dalla vegetazione, e per esaltarne la mobilit\u00e0 non esita a impiegare anche toni scuri, modulandone sapientemente le sfumature. Il quadro, appartenente in principio alla collezione di Viau, fu acquistato nel 1907 da Ivan Morozov, un imprenditore russo che si occupava di arte con grande sensibilit\u00e0 e che infatti intu\u00ec subito le potenzialit\u00e0 dell'opera, pur non avendola mai vista. Oggi \"La pergola\" \u00e8 esposta al Museo Pu\u0161kin di Mosca."}
{"id": "1087485", "revid": "599013", "url": "https://it.wikipedia.org/wiki?curid=1087485", "title": "Clifford Robinson (cestista 1966)", "text": "Biografia.\nNel marzo 2017 ebbe un ictus che gli caus\u00f2 la paralisi temporanea della parte sinistra del corpo; nel 2019 venne operato per l'asportazione di un tumore alla mandibola, a seguito del quale \u00e8 morto il 29 agosto 2020 all'et\u00e0 di 53 anni.\nCarriera.\nRobinson inizi\u00f2 la sua carriera alla University of Connecticut; il 5 febbraio 2007, il numero \"00\" di Clifford \u00e8 stato ritirato dall'Universit\u00e0. Nel 1989 fu scelto alla 36\u00aa scelta del \"draft\" NBA dai Portland Trail Blazers (non bisogna confondersi con il Cliff Robinson che gioc\u00f2 nella lega dal 1980 al 1992). Nel 1993 ricevette il NBA Sixth Man of the Year Award.\nIl 25 agosto 1997 firm\u00f2 da \"free agent\" con i Phoenix Suns, dove rimase per tre stagioni. In questo lasso di tempo ebbe il record di 50 punti in una partita, il 16 gennaio 2000 contro i Denver Nuggets.\nRobinson fu ceduto ai Detroit Pistons il 29 giugno 2001 in cambio di Jud Buechler e John Wallace. Poi fu ceduto ancora, stavolta ai Golden State Warriors il 21 agosto 2003 insieme a Pepe S\u00e1nchez in cambio di Bob Sura.\nIl 14 febbraio 2005 fu venduto ai New Jersey Nets in cambio di due scelte al \"draft\". L'11 agosto 2006 i New Jersey hanno rinnovato il contratto a Robinson, il quale all'et\u00e0 di 40 anni si \u00e8 ritrovato a essere il secondo giocatore pi\u00f9 vecchio della NBA dopo Dikembe Mutombo.\nSospensioni.\nRobinson fu arrestato e sospeso per una partita dalla NBA nel febbraio del 2001 per possesso di marijuana. Nel febbraio 2005 5 giornate e poi altre 5 il 12 maggio 2006 per aver violato le regole sull'uso di droghe per la seconda volta in due stagioni."}
{"id": "1087486", "revid": "767487", "url": "https://it.wikipedia.org/wiki?curid=1087486", "title": "Ritratto di Madame Charpentier", "text": "Il Ritratto di Madame Charpentier \u00e8 un dipinto del pittore francese Pierre-Auguste Renoir, realizzato nel 1876-1877 e conservato al museo d'Orsay di Parigi.\nDescrizione.\nLa donna ritratta \u00e8 la moglie di Georges Charpentier, proprietario della nota casa editrice Biblioth\u00e8que Charpentier. La dimora della famiglia Charpentier era sede di un importante salotto, al quale partecipavano abitualmente illustri intellettuali, letterati e mercanti d'arte: tra i frequentatori pi\u00f9 assidui vi erano per l'appunto Zola, Daudet, Edmond de Goncourt, Flaubert e altri. Questo raffinato \"milieu\" sociale, oltre a procurargli nuovi committenti, serv\u00ec a Renoir per consacrare la propria affermazione sociale. Anche la sua produzione ne risent\u00ec, tanto che dalla spensieratezza dei paesaggi degli esordi si pass\u00f2 a ritratti pi\u00f9 mondani ed impegnati. L'opera, dopo vari passaggi commerciali, giunse nel 1929 al museo del Louvre, per poi trovare la sua collocazione definitiva nel 1986, anno in cui fu trasferita al museo d'Orsay, sempre a Parigi.\nMadame Charpentier in quest'opera assume un'espressione altera e distaccata, e vanta una fierezza mai scomposta, la cui percezione si avvicina alla maest\u00e0: non a caso, Renoir ammise molto candidamente che la donna gli ricordava molto da vicino Maria Antonietta, un soggetto con il quale tra l'altro si era confrontato anche negli esordi, quando lavorava come decoratore di porcellane. Speciale menzione merita la tecnica pittorica, a tratti sommaria, altre volte invece descrittiva e attenta ai dettagli: Renoir intende infatti indirizzare lo sguardo dell'osservatore verso quei brani che hanno particolarmente catturato la sua attenzione, come il volto della signora, o le sue orecchie. Le parti restanti, come il fiore sul risvolto o lo sfondo - eseguito con rapide \"taches\" parallele, sono invece appena accennate, senza alcun ricorso a disegni o schemi preparatori: si viene cos\u00ec a creare un grande equilibrio luministico e cromatico, che al di l\u00e0 del suo pregio intrinseco d\u00e0 la squisita impressione di un pittore che prova un sincero divertimento quando dipinge quadri."}
{"id": "1087488", "revid": "110157", "url": "https://it.wikipedia.org/wiki?curid=1087488", "title": "Lago di Penne", "text": "Il lago di Penne \u00e8 un bacino artificiale creato dallo sbarramento del fiume Tavo con la diga di Penne, la cui costruzione \u00e8 iniziata nella seconda met\u00e0 degli anni sessanta.\n\u00c8 situato nei pressi dell'abitato di Penne, immediatamente a valle della confluenza del torrente Gallero nel Tavo.\nNel 1987 \u00e8 stata istituita la Riserva naturale controllata Lago di Penne."}
{"id": "1087491", "revid": "1934238", "url": "https://it.wikipedia.org/wiki?curid=1087491", "title": "William Webb Ellis", "text": "Bench\u00e9 tale attribuzione non sia storicamente accertata nonostante alcuni documenti, ciononostante a Webb Ellis \u00e8 intitolato il trofeo destinato al vincitore della Coppa del Mondo di rugby.\nOrdinato prete anglicano, nel suo ministero fu cappellano a Londra e a Westminster, della Chiesa di San Clemente dei Danesi, e parroco nell'Essex, e mor\u00ec a Mentone, nel sud della Francia, dove \u00e8 sepolto.\nBiografia.\nNativo di Salford, all'epoca nel Lancashire (oggi Greater Manchester), William Webb era figlio di James Ellis, un ufficiale dei dragoni della guardia morto nel 1811, e di Ann Webb.\nLa famiglia si trasfer\u00ec nella citt\u00e0 di Rugby dove William frequent\u00f2 la locale \"public school\" tra il 1816 e il 1825.\nLa tradizione vuole che nel 1823, durante una partita di calcio, il giovane abbia preso la palla con le mani (all'epoca permesso dal regolamento) e l'abbia depositata correndo (che non era permesso) nell'area di porta avversaria, tra lo stupore dei presenti. Tuttavia, l'unico testimone che sosteneva di aver assistito alla nascita del gioco del rugby, tale Matthew Bloxam, mor\u00ec senza essere riuscito a convincere i giornalisti della veridicit\u00e0 delle sue parole, riportate tra l'altro da un giornale locale a pi\u00f9 riprese.\nDurante le prime ricerche della neonata IRB (International Rugby Board) furono contattati molti ex-studenti che avevano frequentato il liceo insieme a Ellis, ma molti neppure lo ricordavano, altri dissero di conoscerlo solo di vista e di non ricordare affatto il suo mistico viaggio con il pallone fino in porta.\nMolto probabilmente il rugby nacque veramente a Rugby, ma fu un gruppo di studenti a cambiare le regole e il pallone, distaccandosi cos\u00ec dal calcio. Bisogna aggiungere che ci\u00f2 non \u00e8 affatto strano: infatti, all'epoca esistevano molte variazioni ideate nel tempo dagli stessi studenti."}
{"id": "1087499", "revid": "1632387", "url": "https://it.wikipedia.org/wiki?curid=1087499", "title": "Jeanne Samary in abito scollato", "text": "Jeanne Samary in abito scollato, o La R\u00eaverie, \u00e8 un dipinto del pittore francese Pierre-Auguste Renoir, realizzato nel 1877 e conservato al Museo Pu\u0161kin di Mosca.\nDescrizione.\nLa donna raffigurata nel dipinto \u00e8 Jeanne Samary, una delle pi\u00f9 acclamate interpreti teatrali del tempo: Renoir, rimanendone estremamente affascinato, avrebbe ritratto ben dodici volte \u00abla petite Samari, qui fait la joie des femmes et surtout des hommes\u00bb (queste parole sono le sue). Il loro fu un sodalizio artistico di grande produttivit\u00e0, che si interruppe solo nel 1880, anno in cui la Samary chiuse i rapporti con il pittore e pass\u00f2 a ritrattisti dal gusto accademico, come Bastien-Lepage e Carolus-Duran, in grado di esaltare in una maniera pi\u00f9 tradizionale il suo \"status\" sociale.\nL'opera raffigura Jeanne Samary immersa in uno stato di abbandono fantastico. Le sue labbra sono percorse da un mite sorriso e il suo sguardo dolcemente sognante \u00e8 volto allo spettatore, come se volesse intessere una relazione con chi sta osservando la scena. Questo lieto fantasticare, oltre a essere ribadito dal titolo (\"La R\u00eaverie\"), viene esaltato dallo sfondo, arpeggiato sulle armonie del rosa, e dall'audace tecnica pittorica. Renoir, infatti, respinge il dolce sfumato del chiaroscuro e impiega pennellate rapide, incrociate e leggerissime.\nL'opera, esposta nella terza mostra impressionista del 1877, si merit\u00f2 un'accoglienza ondivaga. Se da una parte dest\u00f2 una viva ammirazione in \u00c9mile Zola, il quale asser\u00ec che \u00abil successo dell'esposizione \u00e8 il volto di Madamoiselle Samary, un volto tutto biondo e ridente\u00bb, dall'altra suscit\u00f2 anche molte perplessit\u00e0, soprattutto in merito alla resa poco realistica del soggetto. La stessa Jeanne Samary non vide esaudite le proprie aspettative, e rimase abbastanza delusa su come Renoir la avesse valorizzata agli occhi del pubblico, sottolineandone l'aspetto sognante e non il prestigio sociale e professionale."}
{"id": "1087505", "revid": "115519792", "url": "https://it.wikipedia.org/wiki?curid=1087505", "title": "Jeanne Samary in piedi", "text": "Jeanne Samary in piedi \u00e8 un dipinto del pittore francese Pierre-Auguste Renoir, realizzato nel 1878 e conservato all'Ermitage di San Pietroburgo.\nDescrizione.\nIl soggetto dell'opera Jeanne Samary, un'attrice dalla carriera molto promettente che, al suo tempo, era celebre quanto Sarah Bernhardt. Il pittore aveva gi\u00e0 ritratto quest\"'enfant g\u00e2t\u00e9\" del teatro francese in un precedente dipinto denominato \"Jeanne Samary in abito scollato\": sia la critica sia l'attrice, tuttavia, erano rimasti profondamente insoddisfatti da quel ritratto. Per ovviare a questo insuccesso Renoir decise di valorizzare ulteriormente le forme di questa modella in un nuovo ritratto, \"Jeanne Samary in piedi\", presentato al Salon del 1879. Il dipinto, tuttavia, non suscit\u00f2 un'eco critica migliore e, anzi, pass\u00f2 quasi inosservato, complice anche l'infelice collocazione scelta per esso, troppo in alto sulla parete.\nFu ben altro, tuttavia, a scandalizzare Jeanne Samary. Madame Charpentier, titolare di un importante salotto parigino, aveva infatti notato come il ritratto non fosse assolutamente fedele alle forme corpulente che l'attrice deteneva nella realt\u00e0, e accus\u00f2 Renoir di aver trascurato l'aderenza al vero in nome delle esigenze del decoro. Confrontando il dipinto di Renoir con alcuni scatti fotografici dell'epoca, in effetti, appare evidente come il pittore abbia volutamente idealizzato e addolcito la fisionomia della modella. La Samary, dal canto suo, fu oltraggiata da queste accuse e, oltre a rifiutarsi di acquistare il dipinto da quel momento in poi si rivolse ad altri pittori di scuola accademica, come Bastien-Lapage, in grado di valorizzarla in modo pi\u00f9 tradizionale agli occhi del pubblico."}
{"id": "1087507", "revid": "253269", "url": "https://it.wikipedia.org/wiki?curid=1087507", "title": "Sebastian Stan", "text": "Biografia.\nSebastian Stan \u00e8 cresciuto a Costanza, in Romania, fino all'et\u00e0 di 8 anni. I suoi genitori divorziarono e, subito dopo la Rivoluzione romena del 1989, lui e sua madre si trasferiscono a Vienna, dove quest'ultima lavorava come pianista. Quattro anni pi\u00f9 tardi si trasferisce nella Contea di Rockland, nello stato di New York, dove la madre si sposa con Anthony Fruhauf, preside di una scuola locale. Durante questi anni scolastici, Stan ha recitato in spettacoli come \"Harvey\", \"Cyrano de Bergerac\", \"Little Shop of Horrors\", \"Over Here!\" e \"West Side Story\". \nHa inoltre frequentato il campo estivo Stagedoor Manor, partecipando a numerosi spettacoli. Fu allora che decise di impegnarsi seriamente negli studi di recitazione, all'universit\u00e0. Ha frequentato la Rutgers University's Mason Gross School of the Arts, che gli ha dato anche la possibilit\u00e0 di trascorrere un anno all'estero e studiare recitazione al Globe Theatre di Shakespeare a Londra. Si \u00e8 laureato in Arti Teatrali alla Rutgers University nel 2006. Stan ha ottenuto la cittadinanza americana nel 2002..\nCarriera.\n\u00c8 diventato noto grazie al ruolo ricorrente di Carter Baizen nella serie televisiva \"Gossip Girl\". Ha recitato in \"The Covenant\", \"Rachel sta per sposarsi\" e \"Toy Boy - Un ragazzo in vendita\" con Ashton Kutcher. Inoltre ha partecipato al video musicale dell'attrice/cantante Hayden Panettiere intitolato \"Wake Up Call\". Nel 2009 ha poi ottenuto un ruolo da protagonista nella serie TV americana \"Kings\", come principe Jack Benjamin. Nel 2010, \u00e8 apparso nel film \"Il Cigno Nero\" di Darren Aronofsky, iniziando poi nello stesso anno, le riprese per il film \"The Apparition\" (2012). Ha inoltre recitato in \"Un tuffo nel passato\" nel 2010. Il successo \u00e8 poi arrivato grazie al ruolo di Bucky Barnes nei tre film Marvel di \"Captain America\": \"Captain America - Il primo Vendicatore\" nel 2011, ' nel 2014 e ' nel 2016. Figura anche nel cast di ' del 2018 e in quello di ', del 2019.\nNel 2012, ha recitato in \"Gone\" e ha ottenuto la parte per il ruolo del Cappellaio Matto nella serie televisiva \"C'era una volta\". A.V. Club ha descritto la sua interpretazione nei panni del Cappellaio Matto, al suo debutto, come \"eccellente\" e ha collocato l'episodio nella loro lista dei 30 migliori episodi della serie. Lo stesso anno, ha ottenuto un ruolo per la serie TV americana \"Political Animals\", interpretando il tormentato figlio gay dell'ex first lady degli Stati Uniti, interpretata da Sigourney Weaver. Questo ruolo gli ha regalato una candidatura ai Critics' Choice Television Award come \"miglior attore non protagonista in un film o miniserie tv\". Nel 2013 ottiene il ruolo di Hal Carter, nello spettacolo teatrale \"PicNic\" di William Inge, tenutosi all'American Airlines Theater di New York. Nel 2015 interpreta Joshua, in \"Dove eravamo rimasti\", insieme a Meryl Streep e il ruolo di Chris Beck in \"Sopravvissuto - The Martian\", insieme a Matt Damon. Lo stesso anno, recita al fianco dell'attrice Melissa Rauch nel film \"The Bronze - Sono la numero 1\", nel ruolo di Lance Tucker.\nNel 2017 \u00e8 nel cast del film \"Tonya\", nel ruolo dell'ex marito della pattinatrice Tonya Harding, interpretata da Margot Robbie, e in \"La truffa dei Logan\" insieme a Channing Tatum e Katie Holmes\",\" in cui interpreta un pilota NASCAR. Interpreta, inoltre, il personaggio di Clay Apuzzo nell'episodio pilota della serie TV \"I'm Dying Up Here - Chi \u00e8 di scena?\", prodotta da Jim Carrey, David Flebotte, Michael Aguilar e Christina Wayne. Stan \u00e8 stato inoltre confermato nel ruolo di Charles Blackwood nel film \"Mistero al castello Blackwood\", adattamento cinematografico del noto romanzo di Shirley Jackson, nel film \"I'm Not Here\", accanto a Maika Monroe e J. K. Simmons ed, infine, ha ottenuto il ruolo di Scott Huffman nel film \"Era mio figlio\", dove reciter\u00e0 al fianco di Samuel L. Jackson, Ed Harris, William Hurt, Christopher Plummer e Grant Gustin. \nNel 2021 interpreta nuovamente il ruolo di Bucky Barnes nella miniserie televisiva \"The Falcon and the Winter Soldier\".\nDoppiatori italiani.\nNelle versioni in italiano delle opere in cui ha recitato, Sebastian Stan \u00e8 stato doppiato da:\nDa doppiatore \u00e8 sostituito da:"}
{"id": "1087513", "revid": "1534511", "url": "https://it.wikipedia.org/wiki?curid=1087513", "title": "Ritratto di Alphonsine Fournaise", "text": "Ritratto di Alphonsine Fournaise \u00e8 un dipinto del pittore francese Pierre-Auguste Renoir, realizzato nel 1879 e conservato al museo d'Orsay di Parigi.\nDescrizione.\nLa ragazza ritratta \u00e8 Alphonsine Fournaise, la figlia di Alphonse, proprietario di un prospero ristorante sull'isola di Chatou, che Renoir riprende sulla stessa terrazza dove l'anno seguente dipinger\u00e0 \"La colazione dei canottieri\". Il volto spensierato e sorridente di Alphonsine appare in molti dipinti del pittore, come la \"Donna in blu\" (1879-1882), la \"Donna con ventaglio\" (1880) e la \"Giovanetta che sorride\". (1880). L'opera, peregrinata nelle collezioni di Victor Chocquet, Durand-Ruel, Maurice Sulzbach e M. D. David-Weill, venne consacrata all'ufficialit\u00e0 del museo nel 1937, anno in cui pass\u00f2 al museo del Louvre, per poi trovare la sua collocazione definitiva all'Orsay nel 1986.\nIl \"ritratto di Alphonsine Fournaise\" \u00e8 animato da una straordinaria mobilit\u00e0 luminosa, tutta giocata sul rifrangersi di faville colorate sulle varie forme ritratte. I colori locali fisionomia di Alphonsine, per esempio, \u00e8 completamente stravolta dagli effetti di luce. Renoir \u00e8 fermamente convinto che il colore di un oggetto \u00e8 determinato anche dalla quantit\u00e0 di luce solare che lo colpisce: \u00e8 in questo modo che i capelli della ragazza non sono scuri, bens\u00ec sono tinti di un colore che oscilla tra il castano e il rossiccio.\nNell'opera lo spazio risulta annullato dalla piattezza della materia pittorica, la quale non si preoccupa di definire volumetricamente le varie forme. Il corpo della Fournaise, per esempio, sembra quasi amalgamarsi con la tovaglia e tenderebbe persino a fondersi con lo sfondo, se non fosse per lo stacco prospettico operato dalla balaustra: in questo modo Renoir riesce a distaccare il primo piano con lo sfondo paesaggistico, nel quale notiamo un lungo filare di alberi, la Senna e un moderno ponte ferroviario."}
{"id": "1087519", "revid": "4252", "url": "https://it.wikipedia.org/wiki?curid=1087519", "title": "Irian Jaya", "text": ""}
{"id": "1087520", "revid": "125986748", "url": "https://it.wikipedia.org/wiki?curid=1087520", "title": "Incrociatore ausiliario", "text": "Un incrociatore ausiliario, mercantile armato o nave mercantile armata \u00e8 una nave della marina mercantile, armata ed adattata all'uso militare.\nStoria.\nL'uso di navi quali transatlantici e trasporti, modificate con l'aggiunta di artiglierie ed altri armamenti navali, \u00e8 stato frequente nei conflitti del XIX secolo e del XX secolo, con compiti di scorta convogli, pattugliamento, posamine, ed interdizione commerciale, assumendo in quest'ultimo caso aspetti simili alla guerra di corsa; talune fra le pi\u00f9 note \"navi corsare\" dei tempi moderni erano mercantili armati o incrociatori ausiliari.\nPer indicare questo tipo di unit\u00e0 \u00e8 talvolta usato l'acronimo \"AMC\", dall'inglese \"Armed Merchant Cruiser\", letteralmente \"incrociatore armato mercantile\". Il termine si riferisce specificatamente agli incrociatori ausiliari delle marine del Commonwealth durante la seconda guerra mondiale.\nImpiego.\nNavi corsare.\nL'uso del termine nave corsara per indicare un incrociatore ausiliario \u00e8 molto utilizzato nel caso delle navi mercantili armate tedesche. Sia la Kaiserliche Marine che la Kriegsmarine fecero ampio uso di incrociatori ausiliari durante i due conflitti mondiali con discreto successo, ad esempio la sola SMS \"M\u00f6we\" cattur\u00f2 e affond\u00f2 37 navi durante la prima guerra mondiale. Da ricordare anche la crociera del \"SMS Emden\" che distrusse pi\u00f9 di 22 navi. Oltre all'abilit\u00e0 degli equipaggi, il successo degli incrociatori ausiliari tedeschi era dovuto alla grande capacit\u00e0 mimetica di queste navi grazie all'uso di finte insegne, rapide riverniciature e montaggio di alberi o fumaioli posticci per alterare l'aspetto della nave nell'approcciare con i mercantili da catturare. \nUnit\u00e0 militari.\nGli incrociatori ausiliari non vanno confusi con altri tipi di navi militari derivate da unit\u00e0 civili:"}
{"id": "1087521", "revid": "1543377", "url": "https://it.wikipedia.org/wiki?curid=1087521", "title": "Tregua di Dio", "text": "Con i termini Tregua di Dio e Pace di Dio ci si riferisce a una serie di iniziative promosse dalla Chiesa cattolica per cercare di imporre un limite al dilagare della violenza attraverso l'applicazione di sanzioni spirituali. I due movimenti, Tregua di Dio e Pace di Dio hanno origini temporali e spaziali diverse ma finiscono per intrecciarsi nell'Europa medievale dell'XI secolo. La pratica si diffuse in tutta l'Europa Occidentale per sopravvivere in una qualche forma fino al XIII secolo.\nL'azione della Chiesa si era resa indispensabile per cercare di porre un freno a uno condizione permanente di violenza. Soprattutto in Francia dopo il collasso dell'impero carolingio nel nono secolo, la situazione interna era, infatti, diventata insostenibile a causa dei continui scontri tra i vari signori (feudatari) locali che si contendevano il controllo del territorio.\nIn area tedesca approd\u00f2 decenni dopo con il nome di Landfrieden.\nTregua di Dio.\nLa Tregua di Dio veniva fatta coincidere, generalmente, con periodi di festivit\u00e0 liturgiche o giorni di particolare rilievo (come la domenica). Celebre violazione di una tregua di Dio fu la battaglia di Bouvines del 27 luglio 1214, una domenica appunto.\nQuesta pratica trover\u00e0 una propria codficazione definitiva nei concili di Arles (1037-1041). Da quel momento \u00e8 fatto divieto ai signori di violare soprattutto le tregue particolari durante le grandi fasi di liturgia Cristiana (Natale, Avvento, Pasqua), nel nome del rispetto sacro e nel nome di quello profano (sagre, mercati)..\nPace di Dio.\nLa Pace di Dio o \"Pax Dei\" era invece un atto di un'autorit\u00e0 religiosa locale che sotto pena di scomunica dichiarava intangibili certi luoghi e che garantiva l'immunit\u00e0 ad alcune categorie di persone (pellegrini, chierici, ecc.). Un Sinodo che si \u00e8 svolto nell'abbazia benedettina di Charroux sotto la guida dell'arcivescovo Bordeaux e della Guascogna Gombald promulg\u00f2 tre canoni che decretavano una \"Pax Dei\" nel 989. L'atto fu sottoscritto dai vescovi di Poitiers, Limoges, P\u00e9rigueux, Saintes and Angoul\u00eame."}
{"id": "1087526", "revid": "1305772", "url": "https://it.wikipedia.org/wiki?curid=1087526", "title": "Trattato di Basilea", "text": "A Basilea furono stipulati diversi accordi, trattati, convenzioni, ecc.:"}
{"id": "1087528", "revid": "76963", "url": "https://it.wikipedia.org/wiki?curid=1087528", "title": "Laura Ramsey", "text": ""}
{"id": "1087530", "revid": "111325", "url": "https://it.wikipedia.org/wiki?curid=1087530", "title": "Hard boiled", "text": "L'espressione inglese hard boiled si riferisce ad un genere letterario che trova le proprie radici nei romanzi di Dashiell Hammett verso la fine degli anni venti e che venne perfezionato da Raymond Chandler nei tardi anni trenta.\nCaratteristiche.\nIl genere \"hard boiled\" rientra nel genere poliziesco o \"detective fiction\" e si distingue dal giallo deduttivo per una rappresentazione realistica del crimine, della violenza e del sesso. Fin dalle sue origini il genere \"hard boiled\" fu pubblicato e strettamente collegato con le cosiddette riviste \"pulp\", ad esempio \"Black Mask\"; successivamente molti romanzi \"hard boiled\" vennero pubblicati da case editrici specializzate in edizioni in brossura, comunemente note con il termine \"pulps\". Di conseguenza, il termine \"pulp fiction\" \u00e8 spesso usato come sinonimo di \"hard boiled\". Negli Stati Uniti l'originario stile \"hard boiled\" \u00e8 stato ripreso da innumerevoli autori.\nEtimologia.\nIl termine \"hard boiled\" nasce da un'espressione colloquiale. Per un uovo, essere \"hard boiled\" equivale ad essere \"sodo\", \"duro\". Il classico detective \"hard boiled\" (come il Sam Spade di Hammett o il Philip Marlowe di Chandler), non si limita a risolvere i casi, come fanno le loro controparti pi\u00f9 tradizionali, ma affronta il pericolo e rimane coinvolto in scontri violenti. Il caratteristico detective \"hard boiled\" ha, difatti, un atteggiamento da \"duro\". Spade e Marlowe sono i due pi\u00f9 importanti modelli grazie ai quali sono state elaborate le classiche caratteristiche del detective \"hard boiled\": impudente, freddo, irriverente.\nPersonaggi tipo e stereotipi.\nIl tipico \"detective\" americano di questi romanzi ha questi \"clich\u00e9\": "}
{"id": "1087534", "revid": "119190701", "url": "https://it.wikipedia.org/wiki?curid=1087534", "title": "Sex Pistols (box-set)", "text": "Sex Pistols \u00e8 un box-set antologico dei Sex Pistols pubblicato nel 2002; comprende 3 CD per un totale di 59 canzoni e un libretto di 80 pagine."}
{"id": "1087538", "revid": "196390", "url": "https://it.wikipedia.org/wiki?curid=1087538", "title": "Antiaerea", "text": ""}
{"id": "1087540", "revid": "38120", "url": "https://it.wikipedia.org/wiki?curid=1087540", "title": "Magnifico Giganticus", "text": ""}
{"id": "1087541", "revid": "1318658", "url": "https://it.wikipedia.org/wiki?curid=1087541", "title": "Binche", "text": "Binche \u00e8 una citt\u00e0 belga di circa 32.000 abitanti, nella provincia vallone dell'Hainaut, sulla via di comunicazione che unisce Mons e Charleroi.\nBinche si svilupp\u00f2 durante il Medioevo a breve distanza dalla \u00abchauss\u00e9e Brunehault\u00bb che collegava durante l'antichit\u00e0 Bavay a Colonia e rester\u00e0 a lungo un asse di comunicazione importante. Forme antiche: nel 1124 troviamo \"Bincio\"; esiste una forma neerlandese insolita, \"Bing\".\nLa citt\u00e0 ha raggiunto il suo apogeo in materia economica e di potere quando il Belgio si trovava sotto il dominio spagnolo. Binche fu il luogo di residenza di Maria di Ungheria, sorella di Carlo V: ella invit\u00f2 Carlo V e Filippo II, in visita presso i suoi futuri sudditi, a Binche nel 1549 organizzando magnifiche feste. Oggi queste feste sono conosciute con il nome di \"Triomphes de Binche\" (Trionfi di Binche). \nLa sezione di Binche \u00e8 il capoluogo dell'entit\u00e0 'binchoise' che raggruppa diversi antichi comuni Bray, Buvrinnes, \u00c9pinois, Leval-Trahegnies, P\u00e9ronnes-lez-Binche, Ressaix et Waudrez). L'antico comune di Battignies fu annesso a Binche sin dal 1881, gli altri furono uniti a Binche il 1\u00ba gennaio 1977.\nNel 2003 l'UNESCO incluse il carnevale di Binche tra i capolavori del patrimonio orale e immateriale dell'umanit\u00e0.\nIl motto della citt\u00e0 \u00e8 \"Plus Oultre\"; questo era il motto di Carlo V, che nel 1545 concesse la citt\u00e0 alla sorella Maria d'Ungheria, governatrice dei Paesi Bassi spagnoli, che vi risiedette e fece ricostruire il castello. Il magnifico edificio tuttavia fu distrutto dalle truppe di Enrico II nel 1554.\nNel 1840 la cittadina fu la sede di un'asta di libri rarissimi che attrasse compratori da tutta Europa, ma si rivel\u00f2 una burla (la \"Burla di Fortsas\").\nSport.\nCalcio.\nSquadra principale della citt\u00e0 \u00e8 la RUS Binchoise."}
{"id": "1087548", "revid": "118031", "url": "https://it.wikipedia.org/wiki?curid=1087548", "title": "Emma Corrigan", "text": ""}
{"id": "1087554", "revid": "110157", "url": "https://it.wikipedia.org/wiki?curid=1087554", "title": "Iz\u00facar de Matamoros", "text": "Iz\u00facar de Matamoros \u00e8 un comune dello stato di Puebla in Messico.\nConta 72.799 abitanti (2015) e ha una estensione di 537,33\u00a0km\u00b2.\nIl suo nome deriva dal toponimo nahuatl \"Itzocan\", composto da \"itztli\" (ossia coltello), da \"ohtli\" (ossia cammino) e da \"-can\" (suffisso di localizzazione); che dovrebbe significare \"Il luogo del cammino del coltello\". Altre interpretazioni suggeriscono che potrebbe voler dire \"Il luogo dei visi dipinti\". Gli spagnoli lo chiamarono Iz\u00facar e alcuni pozzi si chiamano \"Az\u00facar\" (in spagnolo zucchero), visto che \u00e8 uno dei principali luoghi di coltivazione della canna da zucchero in Messico.\nQuesta \u00e8 la principale attivit\u00e0 della zona, e l'industria raffinatrice di zucchero \u00e8 la principale fonte di reddito per questa che \u00e8 la terza citt\u00e0 dello stato di Puebla.\nIz\u00facar porta anche il cognome del rivoluzionario Mariano Matamoros, al quale Jos\u00e9 Mar\u00eda Morelos y Pav\u00f3n diede il nome di \"braccio destro\"."}
{"id": "1087560", "revid": "1305772", "url": "https://it.wikipedia.org/wiki?curid=1087560", "title": "Avy (disambigua)", "text": ""}
{"id": "1087562", "revid": "26891", "url": "https://it.wikipedia.org/wiki?curid=1087562", "title": "Mercantile armato", "text": ""}
{"id": "1087563", "revid": "26891", "url": "https://it.wikipedia.org/wiki?curid=1087563", "title": "Nave mercantile armata", "text": ""}
{"id": "1087564", "revid": "237256", "url": "https://it.wikipedia.org/wiki?curid=1087564", "title": "Aleksandr Mikhailovich Lyapunov", "text": ""}
{"id": "1087565", "revid": "26891", "url": "https://it.wikipedia.org/wiki?curid=1087565", "title": "Nave corsara", "text": ""}
{"id": "1087568", "revid": "123162617", "url": "https://it.wikipedia.org/wiki?curid=1087568", "title": "Heliotropium europaeum", "text": "Leliotropio (Heliotropium europaeum ) \u00e8 una pianta appartenente alla famiglia delle Boraginaceae.\nDescrizione.\n\u00c8 una pianta erbacea annuale a portamento eretto o sdraiato-ascendente, con fusto ramificato, alto fino a 40 centimetri.\nLe foglie, di forma ovale ellittica, a margine intero, hanno un corto picciolo, e sono ricoperte da una fitta peluria.\nI fiori, di colore dal bianco al giallo, hanno il calice diviso in cinque sepali che dopo la fioritura si aprono a stella e sono raggruppati in infiorescenze a racemo.\nIl frutto \u00e8 composto da quattro acheni uniti a formare un corpo globoso che si scompone a maturit\u00e0.\nDistribuzione e habitat.\nQuesta pianta \u00e8 diffusa nell'area mediterranea. \nCollegamenti esterni.\nhttps://roma.repubblica.it/cronaca/2021/09/21/news/roma_erba_magica_marciapiedi_degrado_re_dei_marciapiedi_eliotropio_selvatico-318610880/?fbclid=IwAR06NGbhoMTb3LvneNmUUW8Dnu3n6Oz5fzfmALaRHYzrqE86lb0eM_3I5_Q"}
{"id": "1087570", "revid": "26891", "url": "https://it.wikipedia.org/wiki?curid=1087570", "title": "Armed Merchant Cruiser", "text": ""}
{"id": "1087572", "revid": "767487", "url": "https://it.wikipedia.org/wiki?curid=1087572", "title": "Orazio Augenio", "text": "Biografia.\nNoto anche come Horatii Augenii o Horatius Augenius a Monte Sancto o Horatius Augenius o Orazio Augenj o Orazio Augeni.\n\u00c8 stato uno dei grandi clinici italiani del rinascimento.\nLa sua formazione avvenne a Camerino, Pisa, Padova (dove fu allievo di Francesco Frigimelica e Giovanni Battista Da Monte) e Roma.\nDapprima professore di logica a Macerata, nel 1559 ottenne la cattedra di \"medicina teorica\" all'Universit\u00e0 di Roma.\nNel 1578 pass\u00f2 all'Universit\u00e0 di Torino dove copr\u00ec la cattedra di \"medicina pratica\", tenuta da Giovanni Argenterio fino al 1572.\nInfine nel 1592 ottenne la cattedra \"ad theoricam ordinariam medicinae\" dell'Universit\u00e0 di Padova che tenne fino alla morte.\nAugenio \u00e8 stato un tipico esponente della medicina umuralistica a base filosofico-naturale, tuttavia nelle sue opere vi sono intuizioni eziopatogenetiche e osservazioni cliniche che ne rivelano l'acutezza, l'originalit\u00e0 e una posizione ideale forse pi\u00f9 avanzata di quanto possa trasparire dai suoi scritti (\"Premuda\").\nI suoi contributi scientifici pi\u00f9 importanti sono relativi alla \"febbre\", al \"salasso\", alla \"calcolosi vescicale\", alla \"peste\", alla \"neuropatologia\" e alla \"gravidanza\"."}
{"id": "1087575", "revid": "1573940", "url": "https://it.wikipedia.org/wiki?curid=1087575", "title": "Wang Shuo", "text": "La vita.\nNato a Nanchino nel 1958, \u00e8 cresciuto nel distretto militare di Pechino. Durante la Rivoluzione Culturale, appena adolescente, i genitori vengono spediti a lavorare nelle campagne. Fu cos\u00ec costretto a vivere da solo col fratello e altri ragazzi nella stessa situazione. Questo periodo della sua vita \u00e8 contrassegnato dalla ribellione, dalle risse e dalla prigione. Si diplom\u00f2 nel 1976 ed entr\u00f2 nella marina militare come assistente medico, qui pass\u00f2 4 anni prima di essere cacciato. Costretto a impiegarsi in una farmacia, inizi\u00f2 a scrivere romanzi e racconti. \u00c8 anche autore di canzoni e di sceneggiature cinematografiche, regista e attore. \u00c8 diventato un autore celebrato in tutta la Cina ed \u00e8 uno degli autori cinesi contemporanei pi\u00f9 noti all'estero, infatti, anche autori occidentali come Stephen King hanno espresso pareri positivi riguardo Wang, che recentemente ha respinto un'offerta di contratto della Francis Ford Coppola's Productions.\nMalgrado il suo stile grezzo, le sue opere non sono mai state vietate e soltanto una pellicola basata su un suo romanzo non ha ottenuto il permesso di essere trasmesso in Cina fino al 2004, non dovuto alla politica, ma piuttosto dovuto allo stile. Grazie anche al suo background familiare (famiglia militare) che non \u00e8 in contrasto con il partito comunista. \u00c8 molto popolare fra studenti e oppositori del regime per aver illuminato gli aspetti pi\u00f9 oscuri della nuova Cina.\nLo stile.\nIl New York Times l'ha definito il Kerouac cinese, questo perch\u00e9 il suo \u201cscrivere rivoluzionario\u201d ricorda la Beat Generation. I critici cinesi di vecchio stampo hanno descritto il suo stile da hooligan come \u201cun inquinamento spiritoso\u201d.\nI suoi lavori descrivono la generazione culturalmente confusa dopo la Rivoluzione Culturale, contrassegnata da un comportamento ribelle. Ha dato inizio ad un nuovo stile di scrittura in Cina. Influenza i nuovi autori, la sua satira non \u00e8 un confronto diretto con l'autocracy comunista ma \u00e8 una ridicolizzazione della carenza di modernit\u00e0 del partito ed un senso di indifferenza verso la politica. Nel suo stile di scrittura, Wang Shuo evidenzia la lingua parlata, parlata nelle strade. Usa il dialetto di Pechino, che rende i suoi scritti molto chiari ed attraenti. Il suo stile ha imparato molto da Lao She, il padrone della letteratura pechinese."}
{"id": "1087578", "revid": "461603", "url": "https://it.wikipedia.org/wiki?curid=1087578", "title": "FC Egaleo", "text": ""}
{"id": "1087590", "revid": "9498", "url": "https://it.wikipedia.org/wiki?curid=1087590", "title": "Icthus", "text": ""}
{"id": "1087598", "revid": "38120", "url": "https://it.wikipedia.org/wiki?curid=1087598", "title": "Give It To Me", "text": ""}
{"id": "1087600", "revid": "253269", "url": "https://it.wikipedia.org/wiki?curid=1087600", "title": "Bernard Hill", "text": " \nBiografia.\nTra i film che gli hanno dato maggiore celebrit\u00e0 internazionale vi sono \"Titanic\" (1997), nel ruolo del comandante della RMS Titanic Edward Smith, il secondo e il terzo capitolo della trilogia de \"Il Signore degli Anelli\" (\"Le due torri\" e \"Il ritorno del re\", nel ruolo di re Th\u00e9oden) e \"Wimbledon\" (2004). In precedenza ha recitato anche nel film \"Il Bounty\" (1984), accanto a Anthony Hopkins, Mel Gibson e Liam Neeson. Inoltre ha interpretato Philos ne \"Il Re Scorpione\" e ha anche avuto un cameo nel film \"Operazione Valchiria\" (2008).\nL'attore detiene anche un singolare primato: ha recitato in ben due degli unici tre film della storia del cinema che si sono aggiudicati 11 Premi Oscar, \"Titanic\" e \"Il Signore degli Anelli - Il ritorno del re\".\nDalla moglie Marianne, ha avuto un figlio, Gabriel.\nDoppiatori italiani.\nNelle versioni in italiano dei suoi film, Bernard Hill \u00e8 stato doppiato da:\nDa doppiatore \u00e8 sostituito da:"}
{"id": "1087603", "revid": "8345140", "url": "https://it.wikipedia.org/wiki?curid=1087603", "title": "Allium coepa", "text": ""}
{"id": "1087606", "revid": "729019", "url": "https://it.wikipedia.org/wiki?curid=1087606", "title": "A&amp;M Records", "text": "La A&amp;M Records \u00e8 stata una casa discografica statunitense facente parte del gruppo Interscope-Geffen-A&amp;M, a sua volta di propriet\u00e0 della Universal Music Group.\nStoria.\nL'etichetta \u00e8 stata fondata nel 1962 da Herb Alpert e Jerry Moss. Il suo primo nome era \"Carnival Records\", con il quale furono pubblicati due singoli. Successivamente venne utilizzata la pi\u00f9 nota sigla \"A&amp;M\" (Alpert &amp; Moss).\nDal 1966 al 1999 la sede della compagnia \u00e8 stata alloggiata in un piano dello storico Charlie Chaplin Studio al n. 1416 La Brea Avenue, vicino al Sunset Boulevard a Hollywood.\nInizialmente, le produzioni della A&amp;M vennero pubblicate nel Regno Unito dalla EMI e, successivamente fino al 1967, sotto il marchio \"Pye Records\". Nel 1970 fu fondata la \"A&amp;M Canada\" e nel 1977 la \"A&amp;M Records Europe\" facendo della A&amp;M la maggior etichetta indipendente d'America.\nIn Italia la distribuzione \u00e8 stata nell'ordine dalle Messaggerie Musicali, dalla Dischi Ricordi, dalla CBS Dischi e, infine, dalla PolyGram. Nel 1979 si un\u00ec alla RCA restando, comunque di propriet\u00e0 di Alpert e Moss.\nLa A&amp;M fu etichetta di vari artisti fra i quali: Joe Cocker, Janet Jackson, Elizabeth Daily, Atlantic Starr, Procol Harum, Spooky Tooth, Nazareth, The Tubes, Styx, The Police, Suzanne Vega, Paul Williams, Supertramp, Rosie Vela, Joan Armatrading, Chris de Burgh, Marti Jones, Annabel Lamb, Y &amp; T, Squeeze, Bryan Adams, Joe Jackson, Gino Vannelli e Peter Frampton.\nNegli anni la A&amp;M cre\u00f2 varie proprie sezioni dedicate a diversi generi musicali, dal Jazz all'Hip Hop diventando, di fatto, una joint venture.\nNel 1989 fu acquistata dalla PolyGram per cinquecento milioni di dollari; Alpert e Moss continuarono a dirigerla fino al 1993, quando capirono che la PolyGram stava incrementando il proprio interesse nei confronti della A&amp;M per accrescere la propria struttura di \"corporate\". La vendita della A&amp;M alla PolyGram da parte di Alpert e Moss era assoggettata a una clausola di integrit\u00e0 per la quale l'immagine dell'etichetta avrebbe dovuto essere gestita da Alpert e Moss fino al 2009. Nel 1998, Alpert e Moss citarono la PolyGram per violazione della stessa clausola contrattuale.\nNel corso degli anni la societ\u00e0 continu\u00f2 a portare sul mercato album apprezzati dal pubblico e dalla critica pubblicando lavori dei Soundgarden, Extreme, Amy Grant, John Hiatt, Sting, Blues Traveler, Barry White, Aaron Neville, Sheryl Crow, Therapy?, CeCe Peniston, e Gin Blossoms. In campo cinematografico pubblic\u00f2 le colonne sonore di film come: \"Empire Records\", \"Robin Hood - Principe dei ladri\", \"I tre moschettieri\", \"Sabrina\", \"The Living Sea\", \"Demolition Man\", \"Arma letale 3\" e innumerevoli altre."}
{"id": "1087607", "revid": "9498", "url": "https://it.wikipedia.org/wiki?curid=1087607", "title": "Ichthus", "text": ""}
{"id": "1087609", "revid": "287204", "url": "https://it.wikipedia.org/wiki?curid=1087609", "title": "Testa di donna di profilo", "text": "Testa di donna di profilo \u00e8 un dipinto del pittore francese Pierre-Auguste Renoir, realizzato nel 1878 e conservato al Mus\u00e9e d'Orsay di Parigi.\nDescrizione.\nA posare per il dipinto \u00e8 Margot (Marguerite Legrand), una delle modelle predilette di Renoir, le cui fattezze appaiono appare in molti dipinti degli anni 1870 del pittore (si veda \"La liseuse\"). Margot era un'amabile fanciulla di Montmartre che \u00abaveva una pelle che rifletteva la luce\u00bb (sono queste parole dello stesso Renoir) e che mor\u00ec nel febbraio 1879 di febbre tifoidea. Il suo lutto, ovviamente, fu causa di grande dispiacere per il pittore. L'opera, passata al medico Paul Gachet (appassionato collezionista di quadri impressionisti), giunse al Louvre nel 1951, per poi trovare la sua collocazione definitiva nel 1986 all'Orsay.\nL'opera si presenta come l'immagine di un'istantanea fotografica scattata da Renoir di fronte al motivo che lo ha sedotto. Margot \u00e8 colta con un'inquadratura che ne accentua la grazia della posa e presenta uno sguardo pensoso, rivolto verso chiss\u00e0 dove e acceso dalla luce che la inonda a pieno volto. Il candore della sua pelle, oltre a far risaltare le labbra rosee, \u00e8 trattato con un modellato attentamente studiato e conferisce al viso una delicatezza quasi da porcellana. Renoir, differenziando il trattamento pittorico delle varie parti, riesce inoltre a rendere l'impressione sensibile di quei brani che particolarmente hanno causato la sua attenzione, come il \"foulard\" bianco e i capelli biondicci. Le pennellate, come in quasi tutte le opere renoiriane di questi anni, sono rapide, disinvolte e leggerissime e non arrivano a coprire la superficie pittorica nella sua interezza, tanto che molto spesso lasciano intravedere la trama della tela sottostante. Nonostante quest'estrema e istintiva libert\u00e0 creativa, Renoir riesce ad accordare i vari elementi pittorici in un grande equilibrio compositivo e cromatico, esaltato dal notevole peso concesso al nero, secondo l'esempio di Manet, che a questo colore dedic\u00f2 celebri capolavori."}
{"id": "1087610", "revid": "212348", "url": "https://it.wikipedia.org/wiki?curid=1087610", "title": "Ayo", "text": ""}
{"id": "1087618", "revid": "1442080", "url": "https://it.wikipedia.org/wiki?curid=1087618", "title": "Tradizione orale africana", "text": "La tradizione orale \u00e8 un insieme di saperi che presentano una modalit\u00e0 di trasmissione diretta, senza l'uso di supporti scritti.\nQuesto genere di sapere si traduce in molte forme differenti di narrazione e \"performance\" ed \u00e8 particolarmente diffuso tra le popolazioni dell'Africa subsahariana, tanto da riferirsi ad esse come a \"civilt\u00e0 della parola\". \nIl veicolo di comunicazione \u00e8 dunque interamente ed esclusivamente dato dalla voce. \nI saperi relativi alla tradizione orale africana possono appartenere ad ambiti molto diversi: possono esserci tradizioni orali storiche, mitologiche, musicali, religiose, politiche, giuridiche, letterarie.\nCome sostiene il famoso intellettuale maliano Amadou Hamp\u00e2t\u00e9 B\u00e2 (1900-1991):\n\"le tradizioni orali sono gli archivi letterari, storici e scientifici dell'Africa\". \nFunzioni generali dell'oralit\u00e0 in Africa subsahariana.\nLa letteratura orale (espressione introdotta da S\u00e9billot nel 1881), include l'insieme di enunciati metaforici o narrativi che vengono eseguiti davanti ad un pubblico e trasmessi attraverso la memoria; ovviamente, s'includono diverse forme narrative che possono essere i racconti, le favole, i miti, le poesie, i proverbi in cui vengono formalizzate le caratteristiche principali dei modelli di comportamento e di vita sociale. \nAttraverso il linguaggio metaforico, \u00e8 possibile ridefinire continuamente il modello di riferimento e dunque risolvere conflitti individuali e collettivi all'interno della societ\u00e0. \nNell'ambito musicale, ad esempio, la tradizione orale ha costituito un fondamentale sostegno e stimolo non solo per la funzione di trasmissione ma per l'attribuzione di dinamismo e per lo sviluppo della tipica capacit\u00e0 di improvvisazione. La musica africana ha uno stretto legame con la tradizione orale; con caratteristiche e fenomeni differenti, anche il cinema africano presenta una relazione biunivoca fortissima con l'oralit\u00e0.\nCaratteristiche principali delle tradizioni orali in Africa.\nLe tradizioni orali hanno una connotazione evidentemente molto diversa da quelle della scrittura, possiedono cio\u00e8 delle caratteristiche particolari che si possono cos\u00ec riassumere:\nIl primo fattore da considerare, quello della \"memoria\", \u00e8 chiaramente di grande importanza: essa costituisce infatti il supporto cognitivo attraverso cui l'oralit\u00e0 diventa tradizione, consolidandosi e trasmettendosi nel tempo e nello spazio. \nIn particolare, la \"memoria individuale\" consente ai grandi conoscitori della tradizione nei contesti africani (i griot) di apprendere e sviluppare la loro arte. A questo scopo, vengono sviluppate particolari tecniche mnemoniche per poter attingere ad un repertorio il pi\u00f9 vasto possibile, in modo da poter operare all'occorrenza anche in situazioni tra le pi\u00f9 disparate. \nUna tradizione orale non \u00e8 mai solipsistica, non c'\u00e8 una caratteristica elitaria, tutti sono potenzialmente coinvolti e in alcuni casi, addirittura incoraggiati a farlo. La \"memoria collettiva\", invece, serve ai membri stessi di una determinata cultura per sentirsene parte a tutti gli effetti e per poter cambiare o modificare alcuni aspetti in base alle necessit\u00e0 della contingenza; in secondo luogo svolge la funzione di verifica costante di una determinata tradizione ed \u00e8 quindi molto importante per comprendere meglio l'evoluzione e lo sviluppo di un sistema culturale e poter fondare le proprie argomentazioni su un base di realt\u00e0 molto concreta.\nDunque la relazione con l'ambiente permette alla tradizione stessa di vivere, di diffondersi e di permanere in un certo ambito culturale; \u00e8 una \"relazione biunivoca\" poich\u00e9 cos\u00ec come gli individui sono chiamati a contribuire alla tradizione arricchendone i sensi e i significati e selezionandone gli aspetti che meglio corrispondono alla contemporaneit\u00e0, allo stesso modo la tradizione esiste per conformare a determinati modelli i comportamenti individuali e collettivi di una determinata societ\u00e0.\nIl tempo \u00e8 fluido nella tradizione orale, il sapere in questa modalit\u00e0 ha un aspetto pi\u00f9 ciclico che cumulativo. La \"dinamicit\u00e0\" non sta solo nello spostamento materiale da una zona all'altra, fattore comunque di grande rilevanza, considerando la mobilit\u00e0 che caratterizza i griot, ad esempio; ma c'\u00e8 anche una componente dinamica rispetto ai contenuti e alle forme della tradizione che variano grazie agli apporti degli individui e in relazione al tempo. \nPer quanto la conoscenza di un mito o di un fatto particolare della storia sia molto approfondita, \u00e8 evidente che non la si potr\u00e0 memorizzare parola per parola: meno evidente \u00e8 invece la tendenza in molti contesti africani a sviluppare variazioni e alterazioni della stessa tradizione senza perderne l'unit\u00e0 e il senso di coerenza.\nUn esempio significativo \u00e8 fornito dall'antropologo Jack Goody che dopo molti anni di studio sul mito del Bagre presso la popolazione Lodagaa del Ghana settentrionale ha verificato che il contenuto varia ad ogni esecuzione anche se interpretato dallo stesso attore, proprio perch\u00e9 le variazioni non riguardano tanto la forma quanto il significato del mito stesso che \u00e8 di per s\u00e9 plurimo, dunque in un'occasione emerger\u00e0 un determinato aspetto e in un'altra circostanza sar\u00e0 evidenziata un'ulteriore caratteristica senza per questo perdere il senso di unicit\u00e0 e di coerenza del Bagre stesso. Ogni individuo \u00e8 quindi un potenziale creatore all'interno della tradizione orale. Il dubbio e la fedelt\u00e0 ad uno stereotipo sono caratteristiche delle tradizioni scritte.\nUna tradizione orale \u00e8 inevitabilmente una \"performance\": infatti, non \u00e8 mai solo la voce ad agire nella realt\u00e0 concreta. Chiunque parli, a maggior ragione se racconta o narra o suona, utilizzer\u00e0 molti codici espressivi che vanno ben oltre l'oralit\u00e0. \nVa pertanto considerato l'aspetto tridimensionale in cui la tradizione orale abita e ha vita, l'aspetto cio\u00e8 esecutivo che \u00e8 alla base non solo della fruizione ma anche della trasmissione.\nLa tradizione orale nello studio della storia dell'Africa.\nPrima del dopoguerra, con l'\"africanizzazione\" della storia dell'Africa, la tradizione orale era stata solo oggetto di interesse per pochi studiosi ed elemento di curiosit\u00e0 per qualche amministratore coloniale, senza avere per\u00f2 alcuna dignit\u00e0 storica.\nLo studio della tradizione orale africana ha introdotto nuove prospettive nella storia dell'Africa ed un approccio metodologico innovativo. Pioniere in questi studi \u00e8 stato lo storico Jan Vansina, che con i primi studi sulla tradizione orale negli anni cinquanta, ha dato legittimit\u00e0 alla tradizione orale per lo studio della storia africana, prima ritenuta una fonte non attendibile.\nPer studiare la tradizione orale africana \u00e8 necessario verificare prima l'attendibilit\u00e0 delle informazioni; per farlo \u00e8 necessario considerare tre elementi:\nGli studi della tradizione orale richiedevano una vasta raccolta di tradizioni e testimonianze sul campo, nell'ambito della stessa civilt\u00e0 oggetto di studio, con un approccio interdisciplinare aperto in particolare ad etnologi, linguisti e glottologi; era infatti importante conoscere bene il contesto sociale in cui veniva tramandata una tradizione, nonch\u00e9 era necessaria un'adeguata comprensione dei miti e racconti tramandati, il cui linguaggio \u00e8 spesso metaforico e si presta a molteplici letture, oltre a presentare numerosi arcaismi.\nL'approccio storico degli africanisti negli anni sessanta e settanta \u00e8 stato fortemente influenzato da questi primi studi, e rivolto proprio in prevalenza alla registrazione, catalogazione, analisi ed interpretazione della tradizione orale, nella coscienza che il patrimonio orale africano stava estinguendosi.\nQuesto studio della tradizione orale ha consentito agli africanisti di studiare il passato dell'Africa, analizzando le origini e le migrazioni dei popoli, i regni precedenti e contemporanei ai primi contatti con gli europei, i modelli di vita, lo svolgimento della vita tradizionale etc; sono stati inoltre ricostruite con molta precisione le genealogie delle famiglie nobili, gli elenchi dei re etc, il tutto solo grazie al ricorso alla memoria dei tradizionalisti, con qualche aiuto da parte dell'archeologia."}
{"id": "1087626", "revid": "254059", "url": "https://it.wikipedia.org/wiki?curid=1087626", "title": "Lago di Zoccolo", "text": "Il lago Zoccolo (\"Zoggler Stausee\" in tedesco) \u00e8 un bacino artificiale che si trova poco a monte del paese di Santa Valburga, in val d'Ultimo, in Alto Adige.\nDescrizione.\n\u00c8 il pi\u00f9 grande lago artificiale della val d'Ultimo.\nNei pressi del lago si trova anche una strada che porta agli impianti sciistici di \"Schwemmalm\". Inoltre, si diramano altri sentieri per il lago Quaira (\"Arzkarsee\") ed per i laghi del Covolo (\"Kofler Seen\").\nA monte del lago, dove il torrente Valsura si getta nel bacino, sorge un centro abitato: Pracupola (\"Kuppelwies\").\nPesca nel lago.\nNel lago si trovano diverse specie di pesci, tra cui la trota iridea, il salmerino di fontana, la trota fario, il salmerino alpino e la trota marmorata. Di queste ultime oramai non se ne trovano pi\u00f9 in abbondanza, in quanto il lago \u00e8 stato prosciugato nel 1988. \u00c8 possibile effettuare la pesca solamente dopo aver acquistato, anche sul posto, il permesso giornaliero.\nImmersioni nel lago.\nQuesto bacino \u00e8 spesso utilizzato dalle scuole subacquee dell'Alto Adige per corsi e giornate dedicate alle immersioni.\nLa centrale idroelettrica.\nLa centrale idroelettrica affiliata al lago fu costruita tra il 1957 e il 1963, come molte delle dighe in Alto Adige.\nLa val d'Ultimo in particolare \u00e8 stata oggetto di un'enorme opera per la realizzazione di diversi bacini imbiferi.\nPer la costruzione del lago, scomparvero sotto le acque alcuni masi.\nLa diga ha una portata di 7,60\u00a0m\u00b3/s, e presenta un salto di 730 metri, fornendo una potenza nominale in media di 15519,83\u00a0kW.\nLa corsa dei masi.\nDal 2004 ogni anno si effettua la \"corsa dei masi\" (\"Ultner H\u00f6felauf\") attorno alle sponde del lago."}
{"id": "1087627", "revid": "2091899", "url": "https://it.wikipedia.org/wiki?curid=1087627", "title": "Sant'Angelo (Amatrice)", "text": "Sant'Angelo \u00e8 una frazione del comune di Amatrice in provincia di Rieti, ubicata ai piedi della montagna di Pizzo di Sevo facente parte della catena montuosa dei Monti della Laga. I residenti, detti \"Santagnari\", sono pochi (circa 50 durante il periodo invernale) ma il paese prende vita con l'estate, grazie al ritorno alle origini di molti paesani emigrati. \nLa sua comoda vicinanza con l'abitato di Amatrice ha permesso alla frazione di Sant'Angelo di diventare, nel corso del tempo, uno dei centri pi\u00f9 abitati del territorio comunale.\nNei pressi del cimitero, sito nella parte alta del paese, \u00e8 possibile ammirare il Cerro di Sant'Angelo, uno degli esemplari pi\u00f9 antichi e maestosi di cerro di tutt'Europa. \nSituato in un'area ad elevato rischio sismico, l'abitato di Sant'Angelo \u00e8 stato duramente colpito e strutturalmente distrutto dalla Sequenza Sismica dell'Italia Centrale attivatasi il 24 Agosto del 2016.\nGeografia fisica.\nPosta a circa 1000 m di quota sul livello del mare, la frazione di Sant'Angelo ricade all'interno del parco nazionale del Gran Sasso e Monti della Laga. La morfologia della zona, piuttosto pianeggiante se confrontata a quella d'alta montagna, \u00e8 modellata dai numerosi torrenti che si originano a quote pi\u00f9 elevate. Tra questi ultimi, il torrente \"Riolo\" attraversa l'abitato. \nI numerosi terreni agricoli che circondano la frazione, sono sostituiti da boschi di cerro, castagno, pioppo e faggio man man che si sale di quota. \nDa Sant'Angelo si pu\u00f2 raggiungere, tramite una serie di tornanti panoramici, Macchie Piane, un altopiano erboso posta a circa 1600 metri s.l.m da cui si gode uno dei panorami pi\u00f9 belli di Amatrice e delle frazioni adiacenti e base di partenza di numerosi sentieri CAI che permettono la salita verso le cime dei Monti della Laga.\nManifestazioni.\nFesteggia la prima domenica di settembre la Madonna di Galloro con una processione in cui la statua, posta sopra \"lu sacru trajone\", viene portata a traino dai componenti della confraternita di San Michele Arcangelo per le vie del paese. A discapito del nome il Santo Patrono \u00e8 per\u00f2 San Michele, che si festeggia la domenica successiva al 29 settembre portando la statua del Santo in processione.\nIl Cerro di Sant'Angelo.\nSituata di fronte alla chiesetta campestre della Madonna di Galloro (nei pressi del cimitero della Frazione Sant\u2019Angelo) \u00e8 uno splendido esemplare di quercia (Quercus Cerris) alto pi\u00f9 21 metri, con una circonferenza di 6,8 metri.\nL\u2018et\u00e0 \u00e8 stimata in oltre 600 anni e l\u2019albero \u00e8 stato inserito dal Corpo Forestale tra i monumentali d\u2019Italia.\nDi seguito alcuni dati scientifici della grande Quercia:\nL\u2018areale del cerro si estende a gran parte dell\u2019Europa centro meridionale ed orientale, presente in quasi tutta Italia (eccetto la Sardegna), si trova di frequente soprattutto negli Appennini dove forma boschi puri (cerrete)o misti.\nSpecie mesofila, tendenzialmente eliofila, teme le gelate tardive e i freddi intensi, non ha particolari esigenze edafiche in quanto puo\u2019 vegetare su terreni di vario tipo.\nIl legno, di colore roseo e\u2019 duro, simile a quello della rovere ma di pregio minore; viene usato per le traverse ferroviarie previa impregnazione e per doghe da botte oppure come legna da ardere essendo un buon combustibile.\nLa corteccia \u00e8 pregiata perch\u00e9 contiene un\u2019elevata percentuale di tannino; questa sostanza ha la capacit\u00e0 di conciare le pelli, ammorbidendole e impedendone la putrefazione.\nColtivato in vivaistica forestale per rimboschimenti in ambiente mediterraneo.\nIstituzioni, enti ed associazioni.\nAlcuni dei residenti e non residenti della frazione di Sant'Angelo hanno dato vita all'associazione A.I.P.S. (Amici Insieme Per Sant'Angelo). L'associazione, costituitasi nel 2006, e sita in Via di Macchie Piane 1, nasce dall\u2019idea di un gruppo di amici che hanno interesse allo sviluppo sociale, culturale, ricreativo e sportivo di Sant\u2019Angelo di Amatrice (RI).\nL\u2019Associazione, che non ha scopo di lucro, ha l\u2019obiettivo di favorire e sostenere attivit\u00e0, di promuovere iniziative, in collaborazione anche con altri enti ed associazioni, volte a valorizzare il patrimonio naturale, storico e artistico della piccola frazione amatriciana.\nCollegamenti esterni.\nIl sito web dell'Associazione A.I.P.S."}
{"id": "1087632", "revid": "599013", "url": "https://it.wikipedia.org/wiki?curid=1087632", "title": "Riserva naturale orientata Bosco di Alcamo", "text": "La riserva naturale orientata Bosco di Alcamo \u00e8 un'area naturale protetta situata nel comune di Alcamo, in provincia di Trapani. La riserva \u00e8 stata istituita nel 1984, situata sulla cima del monte Bonifato, la montagna che sovrasta l'abitato di Alcamo.\nStoria.\nFino al XIX secolo la Riserva naturale Bosco di Alcamo era coperta da un bosco di latifoglie che scomparve a causa dell'azione dell'uomo. A partire dal 1921 \u00e8 stata soggetta ad un'opera di rimboschimento con pino d'Aleppo, cipresso e pino domestico. Si \u00e8 assistito successivamente alla ricomparsa graduale di specie di latifoglie proprie del luogo.\nTerritorio.\nL'area protetta \u00e8 dominata dal monte Bonifato, un rilievo piramidale calcareo alto 825 metri s.l.m. nei pressi dell'abitato di Alcamo, e ricopre una superficie di 199 ettari. Il paesaggio intorno \u00e8 agricolo e dominato dalla coltivazione della vite.\nFlora.\nSul Monte Bonifato si trovava in antichit\u00e0 un bosco che \u00e8 stato distrutto a causa dei continui incendi e tagli di legname. Il bosco attuale, risultato di un vecchio rimboschimento forestale, si sviluppa sul versante settentrionale del rilievo ed \u00e8 caratterizzato dalla presenza di due specie di pino, il pino marittimo (\"Pinus pinaster\") e il pino d'Aleppo (\"Pinus halepensis\"). Scarsi residui di foresta mediterranea sempreverde resistono tra le rupi, in alcuni lembi di terra non influenzati dalle attivit\u00e0 umane: vi si ritrovano il leccio, il frassino, e la roverella, essenze indigene.\n\u00c8 presente anche la tipica prateria ad ampelodesma (o \"disa\"), sfruttata in passato per la legatura delle viti e la realizzazione di corde e ceste. Altre piante che hanno avuto un ruolo importante nell'ambito dell'artigianato locale sono la Ferula (per la realizzazione di sedie, sgabelli e tavolini), la palma nana (per realizzare scope o riempire materassi) il sommaco siciliano (utilizzato nell'ambito della concia delle pelli e della tintoria) e il frassino (da cui si otteneva la manna).\nNotevole anche la presenza dell'Euforbia, della Peonia e delle orchidee (tra cui compaiono le rare \"Orchis commutata\" e \"Orchis brancifortii\").\nSono inoltre presenti numerose piante aromatiche, tra cui il timo arbustivo, la ruta d'Aleppo, la mentuccia, il rosmarino, la salvia, l'assenzio e l'origano.\nFauna.\nIl bosco ospita diverse specie di volatili fra i quali: il colombaccio, la ghiandaia, la tortora, il gheppio, il tordo, il merlo, il picchio rosso, il pettirosso, la poiana, la beccaccia, la cinciallegra, il verdone, il verzellino, la cincia e il cardellino.\nFra i rettili si trovano il biacco, la serpe comune endemica (in dialetto \"serpe nivura\"), la vipera, la lucertola e il ramarro.\nSi incontrano inoltre numerosi mammiferi, tra cui: istrici, volpi, donnole, conigli selvatici, ricci.\nInteresse storico.\nAll'interno e in prossimit\u00e0 della riserva si trovano resti di interesse storico-culturale, tra cui:\nSentieri.\nLa riserva \u00e8 attraversata da 3 sentieri:\nStrutture ricettive.\nIn un edificio a margine della pineta, che fa parte dell\u2019\"Ostello Cielo d'Alcamo\", si svolgono attivit\u00e0 di educazione ambientale nell'ambito degli scopi istitutivi della riserva."}
{"id": "1087634", "revid": "2036605", "url": "https://it.wikipedia.org/wiki?curid=1087634", "title": "Classe Ul'janovsk", "text": "Le portaerei della classe Uljanovsk (progetto 1143.7 secondo la classificazione russa) erano grandi unit\u00e0 a propulsione nucleare, equivalenti per dimensioni e prestazioni alle americane classe Forrestal. Il programma fu cancellato in seguito al crollo dell'Unione Sovietica.\nSviluppo.\nIl programma per la costruzione di una grande portaerei a propulsione nucleare, paragonabile a quelle americane, inizi\u00f2 nel 1973 con il progetto Orel, che fu poi cancellato nel 1983.\nTuttavia, il problema di garantire un'adeguata protezione aerea alla flotta sovietica anche durante le operazioni in altro mare non si poteva considerare risolto con le classe Kiev, viste le loro ridotte dimensioni ed i notevoli limiti degli aerei allora imbarcati (gli Yak-38). Inoltre, anche le classe Kuznetsov non risolvevano il problema, visto che si trattava pur sempre di portaerei convenzionali.\nDi conseguenza, nel 1984, l'ufficio di progettazione \"Nevskoye\" fu incaricato di risolvere questa situazione. Fu cos\u00ec elaborato il progetto 1143.7, una riproposizione del vecchio Progetto 1153 Orel. Inizialmente il nome previsto doveva essere \"Kremlin\", ma poi si opt\u00f2 per quello di \"Uljanovsk\", citt\u00e0 natale di Vladimir Lenin.\nLa costruzione della nuova unit\u00e0 inizi\u00f2 nel 1988 presso il cantiere navale di Mykola\u00efv (oggi in Ucraina).\nTecnica.\nQuesto ambizioso progetto costituiva un drastico miglioramento rispetto alle classe Kiev, poich\u00e9 si trattava di navi molto pi\u00f9 grandi, in grado di trasportare aerei ad ala fissa e a decollo convenzionale.\nLe Uljanovsk, inoltre, erano migliori anche delle classe Kuznetsov: le superiori dimensioni consentivano di imbarcare un numero di aerei maggiore, e ne permettevano il decollo con l'ausilio di catapulte, senza ricorrere allo sky-jump di prua (che infatti, non era previsto); la propulsione nucleare azzerava tutti gli eventuali limiti di autonomia.\nSi trattava, in sostanza, di navi molto simili, per soluzioni tecniche, alle portaerei americane classe Forrestal, ma inferiori alle nucleari Nimitz (che erano molto pi\u00f9 grandi).\nMolto potente era l'armamento previsto, che comprendeva impianti antiaerei SA-N-9 ed SA-N-11. Inoltre, era prevista anche l'installazione di missili antinave SS-N-19, che avrebbero conferito alle Ulyanovsk capacit\u00e0 di autodifesa notevoli.\nLa fine del programma.\nNon si conosce il numero delle unit\u00e0 previste.\nLa costruzione della \"Uljanovsk\" inizi\u00f2 nel 1988, ma il programma fu sospeso nell'estate del 1991 e poi definitivamente cancellato nello stesso anno. La demolizione della grande unit\u00e0, completa al 45%, inizi\u00f2 il 4 febbraio 1992.\nLe scorte di metallo accumulate per la costruzione della seconda unit\u00e0 (mai iniziata) furono utilizzate per altri scopi.\nCollegamenti esterni.\nL'evoluzione delle portaerei sovietiche"}
{"id": "1087636", "revid": "253269", "url": "https://it.wikipedia.org/wiki?curid=1087636", "title": "Ryan Michelle Bathe", "text": "Biografia.\nSi \u00e8 diplomata nel 1994 alla WestHill High School a Stamford (Connecticut), e si \u00e8 laureata alla Stanford University. Ha conseguito un Master of Fine Arts in Recitazione presso la Tisch School of the Arts, New York University, nel 2001.\nNel 2006 ha ottenuto una candidatura per una perfetta interpretazione in una commedia a puntate, \"Boston Legal\"."}
{"id": "1087640", "revid": "599013", "url": "https://it.wikipedia.org/wiki?curid=1087640", "title": "Michelle Akers", "text": "Ritenuta una delle migliori giocatrici di calcio di tutti i tempi, \u00e8 inserita nel FIFA 100 e nella National Soccer Hall of Fame. Fece parte della Nazionale femminile statunitense. Con la selezione del suo paese fu protagonista dei Giochi olimpici del 1996 e migliore marcatrice ai primi Campionati mondiali femminili, nel 1991, vinto dalla sua nazionale.\nCarriera.\nCresciuta a Seattle, gioc\u00f2 per la Shorecrest High School; durante questo periodo fu scelta per tre volte come All-American. Frequent\u00f2 poi la University of Central Florida, venendo scelta per quattro volte dalla NCAA come All-America, fu Central Florida's Athlete of the Year nel 1988-1989, vinse l'Hermann Trophy in 1988 ed ebbe la sua maglia numero 10 ritirata dalla scuola.\nFu convocata per la prima partita della nazionale statunitense nell'agosto 1985 e gioc\u00f2 nella seconda partita segnando contro la Danimarca, nel pareggio per 2-2. Poco dopo le Olimpiadi del 2000 si ritir\u00f2, diventando all'epoca secondo miglior cannoniere della nazionale - dopo Mia Hamm - con 105 gol e 37 assist in 153 incontri internazionali. \u00c8 una delle due donne ad essere entrata nella FIFA 100, la lista dei migliori 125 calciatori-calciatrici di tutti i tempi."}
{"id": "1087641", "revid": "599013", "url": "https://it.wikipedia.org/wiki?curid=1087641", "title": "Franco Calamida", "text": "Biografia.\nFiglio del partigiano Leonida Calamida e di Clementina Chiapusso, si laure\u00f2 in ingegneria ed inizi\u00f2 la sua militanza nel Partito Socialista Italiano aderendo alla corrente di Riccardo Lombardi fino al 1963. Nel 1969 fu tra i promotori del movimento dei tecnici e impiegati organico ai CUB. Ader\u00ec ad Avanguardia Operaia, organizzazione rivoluzionaria della nuova sinistra italiana.\nLicenziato nel 1975, dopo essere stato tra i fondatori del Cdf della Philips e aver guidato lotte sindacali, lavor\u00f2 in seguito come giornalista al \"Quotidiano dei Lavoratori\" e fu tra i promotori di Democrazia Proletaria con la quale venne eletto deputato nel 1983 restando quindi in carica per l'intera IX Legislatura. Alle elezioni politiche del 1987, candidato nuovamente per DP alla Camera, non fu rieletto, ma poi subentr\u00f2 a Montecitorio nel 1991, restando in carica quindi per l'ultimo anno della X Legislatura.\nFu consigliere comunale a Milano negli anni Novanta per Rifondazione Comunista e vice presidente del consiglio. Nel 2001 si candid\u00f2 al Senato per Rifondazione Comunista, senza risultare eletto.\nNel 2018 fu attivo nell'associazione CostituzioneBeniComuni, senza pi\u00f9 essere iscritto ad alcun partito."}
{"id": "1087643", "revid": "775372", "url": "https://it.wikipedia.org/wiki?curid=1087643", "title": "Costituzione di Apatzing\u00e1n", "text": "La Costituzione di Apatzing\u00e1n, promulgata il 22 ottobre 1814, fu la prima Costituzione del Messico.\nIl congresso del Messico, riunitosi nella citt\u00e0 di Apatzing\u00e1n a causa della persecuzione delle truppe di Calleja, le diede come titolo ufficiale \"Decreto Costituzionale per la Libert\u00e0 dell'America Messicana\".\nLa costituzione si ispir\u00f2 al modello liberal-democratico della costituzione francese e spagnola pi\u00f9 che alle idee politiche che Jos\u00e9 Mar\u00eda Morelos y Pav\u00f3n aveva formulato in un documento, i Sentimenti della Nazione, presentato al congresso l'anno precedente.\nGli autori ripresero i principi della Costituzione spagnola del 1812, con alcune significative varianti. A differenza della costituzione spagnola, quella di Apatzingan proclamava un regime repubblicano, difendeva la sovranit\u00e0 popolare e il diritto del popolo a cambiare governo secondo la propria volont\u00e0.\nVenne proclamata la divisione dei tre poteri (esecutivo, legislativo e giudiziario), considerando come organo supremo il congresso, composto da 17 deputati delle province, tra questi si dovevano nominare i membri del governo che doveva essere formato da tre persone, che si sarebbero alternate alla presidenza ogni quattro mesi. Il supremo tribunale di giustizia sarebbe stato costituito da cinque persone.\nSi decretava la religione cattolica come unica religione dello stato e si proclamava l'uguaglianza dei cittadini di fronte alla legge, la libert\u00e0 di parola e di stampa e l'inviolabilit\u00e0 del domicilio."}
{"id": "1087647", "revid": "92723", "url": "https://it.wikipedia.org/wiki?curid=1087647", "title": "Campionato mondiale di scherma 1965", "text": "Il Campionato mondiale di scherma del 1965 si \u00e8 svolto a Parigi in Francia. Le competizioni sono iniziate il 1\u00ba luglio e sono terminate il 12 luglio 1965.\nSono stati assegnati 2 titoli femminili e 6 titoli maschili:"}
{"id": "1087653", "revid": "1363832", "url": "https://it.wikipedia.org/wiki?curid=1087653", "title": "Joseph Joachim", "text": "Biografia.\nJoseph Joachim nacque a Kittsee, vicino a Bratislava ed Eisenstadt, settimo degli otto figli di Fanny e Gyula Joachim, mercante di lana della locale comunit\u00e0 ebraica, che era una delle celebri \"Sette Comunit\u00e0\" (\"Siebengemeinden)\" ungheresi sotto la protezione della nobile famiglia Esterh\u00e1zy.\nNel 1833 la sua famiglia si trasfer\u00ec a Pest, dove Joseph studi\u00f2 violino con Stanislaus Serwaczynski, primo violino all'Op\u00e9ra di quella citt\u00e0 (e successivamente insegnante anche di Henryk Wieniawski). Nel 1839 prosegu\u00ec gli studi al Conservatorio di Vienna sotto la guida prima e per breve tempo di Miska Hauser e Georg Hellmesberger, poi sotto quella ben pi\u00f9 rilevante di Joseph B\u00f6hm. Dopo l'esperienza viennese fu ospitato da sua cugina Fanny Wittgenstein (nonna del filosofo Ludwig Wittgenstein) per consentirgli di vivere e studiare a Lipsia, dov'era diventato un protetto di Felix Mendelssohn che allora dirigeva la Gewandhausorchester Leipzig. Nella sua prima esibizione con quella eminente formazione orchestrale, Joachim suon\u00f2 il \"Concerto per violino\" di Heinrich Wilhelm Ernst, ma la sua pi\u00f9 celebre performance sotto la direzione di Mendelssohn fu senza dubbio quella di Londra del 1844: l'esecuzione da parte del violinista ancora dodicenne del \"Concerto per violino\" di Ludwig van Beethoven fu un vero trionfo.\nDopo la morte di Mendelssohn, Joachim rimase a Lipsia, insegnando al Conservatorio e suonando in primo leggio con Ferdinand David nella Gewandhausorchester. Nel 1848, Franz Liszt and\u00f2 a vivere a Weimar, con l'intenzione di ristabilire la reputazione di \"Atene della Germania\" che aveva quella citt\u00e0. Joachim suon\u00f2 nell'orchestra di Liszt come primo violino di spalla, e per molti anni abbracci\u00f2 l'idea di una nuova \"musica psicologica\", come la chiamava lui. Nel 1852 and\u00f2 ad Hannover, nello stesso periodo in cui matur\u00f2 in lui una forte disapprovazione per la Nuova Scuola Tedesca (Liszt, Wagner, Berlioz, e i loro seguaci, come fu definita dal giornalista Franz Brendel). La sua definitiva rottura con Liszt avvenne nell'agosto del 1857 quando gli scrisse: \"Non mi \u00e8 assolutamente simpatica la tua musica; contraddice tutto ci\u00f2 che dalla prima giovinezza ho appreso come nutrimento per la mente dallo spirito dei nostri grandi maestri.\"\nAd Hannover Joachim trascorse il periodo pi\u00f9 prolifico per la sua composizione. Durante questo periodo, suon\u00f2 frequentemente con Clara Schumann e Johannes Brahms, sia privatamente che pubblicamente. Nel 1860 Brahms e Joachim contribuirono alla stesura di un manifesto contro la musica \"progressiva\" della Nuova Scuola Tedesca. Generalmente questo manifesto fu considerato un passo falso, e fu giudicato con ironia e ostilit\u00e0.\nIl 10 giugno del 1863 Joachim spos\u00f2 la cantante Amalie Weiss (Schneeweiss). Nel 1866 si trasfer\u00ec a Berlino, dove fond\u00f2 e diresse la Hochschule f\u00fcr aus\u00fcbende Tonkunst, nuovo dipartimento dell'Universit\u00e4t der K\u00fcnste Berlin. Qui fond\u00f2 anche un'orchestra e, nel 1869 il Quartetto d'Archi Joachim, che presto ottenne una grande fama a livello europeo.\nNel 1884 Joachim e sua moglie si separarono dopo che lui si convinse che lei aveva una relazione con l'editore di Brahms, Fritz Simrock. Brahms, certo che le supposizioni di Joachim fossero infondate, scrisse una lettera amichevole ad Amalie, che pi\u00f9 avanti lei avrebbe usato come prova nel processo di divorzio contro di lei. Questo fatto comport\u00f2 per due anni un raffreddamento nel rapporto di amicizia che legava Joachim e Brahms, che fu ripristinato con la composizione del Concerto per violino e violoncello che Brahms scrisse come offerta di pace a Joachim.\nA Berlino, il 17 agosto del 1903, registr\u00f2 due lati per la Gramophone Company (G&amp;T), che pervengono a noi come un'affascinante e valente fonte di informazioni sullo stile violinistico dell'Ottocento. Joachim \u00e8 il primo violinista conosciuto a registrare musica.\nJoachim rimase a Berlino fino alla sua morte avvenuta nel 1907.\nL'amicizia con Brahms.\nLa carriera di Joachim fu segnata profondamente dall'amicizia con Johannes Brahms. La collaborazione fra i due musicisti port\u00f2 benefici a entrambi. L'opera pi\u00f9 significativa che simboleggia questa amicizia \u00e8 sicuramente il Concerto per violino e orchestra di Brahms (op. 77). Nella stesura di questo concerto, Brahms fu molto aiutato da Joachim specialmente in materia di tecnica violinistica, come si pu\u00f2 osservare nel loro carteggio. La cadenza di questo concerto che solitamente viene eseguita, \u00e8 stata scritta da Joachim. A questo proposito si possono citare anche altre cadenze che Joachim scrisse per vari concerti (fra cui i concerti per violino di Mozart)."}
{"id": "1087656", "revid": "2149408", "url": "https://it.wikipedia.org/wiki?curid=1087656", "title": "Leclerc", "text": "Leclerc \u00e8 un cognome francese."}
{"id": "1087658", "revid": "767487", "url": "https://it.wikipedia.org/wiki?curid=1087658", "title": "Storia ecclesiastica (Socrate Scolastico)", "text": "La Storia ecclesiastica (in latino \"Historia Ecclesiastica\") di Socrate Scolastico \u00e8 un libro di storia della Chiesa scritto in greco, relativo agli anni 305-439.\nDatazione.\nLa data di composizione dell'opera deve essere cercata tra il 439, l'ultimo anno di cui parla Socrate, ed il 450, data di morte dell'imperatore Teodosio II, a cui fa sempre riferimento come ad un personaggio ancora vivente, ma \u00e8 sicuramente anteriore alla morte di Proclo (446), il cui elogio in Vii, 41 non \u00e8 quello per un defunto, ed anteriore anche al ritiro-esilio di Eudocia a Gerusalemme tra la fine del 441 e l'inizio del 442, perch\u00e9 il giudizio che l'autore fa dell'imperatrice \u00e8 sempre positivo.\nUn'indicazione nel libro VI, 6, 37, dimostra che nel 438 Socrate lavorava all'opera (egli fa riferimento ad un avvenimento di quell'anno come contemporaneo). Si pu\u00f2 dunque pensare che questa sia verosimilmente la data in cui si conclude la prima redazione dell'opera, a cui ne seguir\u00e0 una seconda pochi anni dopo, intorno al 439/440.\nScopo dell'opera.\nLo scopo della storia \u00e8 la prosecuzione dell'opera omonima di Eusebio di Cesarea, in cui si riportano, in un greco semplice, gli avvenimenti della Chiesa dal tempo di Costantino fino all'epoca dello scrittore. Le controversie ecclesiastiche vi hanno un particolare rilievo, poich\u00e9 quando la Chiesa \u00e8 in pace per lo storico non vi \u00e8 niente di rilevante da notare. Nella prefazione al Libro V, Socrate difende la sua trattazione dell'arianesimo e degli eventi politici in aggiunta alla vita della Chiesa.\nSocrate afferma che lo stimolo alla scrittura del libro sia dovuto ad un certo Teodoro, di cui si allude nel proemio del secondo libro come un \"santo di Dio\", e sembra pertanto che si tratti di un monaco o di un esponente dell'alto clero. In una compilazione del VI secolo l'opera di Socrate fu combinata con quelle degli storici contemporanei Sozomeno e Teodoreto, oscurando cos\u00ec le differenze fino ai giorni nostri, quando i ritratti individuali della serie degli imperatori cristiani furono separati uno dall'altro grazie agli studi di Hartmut Leppin, \"Von Constantin dem Gro\u00dfen zu Theodosius II\" (G\u00f6ttingen, 1996).\nDiffusione dell'opera in et\u00e0 moderna.\nLa \"Storia ecclesiastica\" fu pubblicata per la prima volta in greco da Robert Estienne, sulla base del \"Codex Regius 1443\" (Parigi, 1544). La traduzione in latino di Johannes Christophorson (1612) \u00e8 importante per le varianti testuali. L'edizione moderna pi\u00f9 importante venne realizzata da Henricus Valesius (Henri Valois, Parigi, 1668), che utilizz\u00f2 il \"Codex Regius\", un \"Codex Vaticanus\" e un \"Codex Florentinus\", ed anche la tradizione indiretta di Theodorus Lector (Codex Leonis Alladi). L'edizione critica recente del testo \u00e8 stata curata da G.C. Hansen e pubblicata nella serie Griechischen Christlichen Schriftsteller (Berlin: Akademie Verlag) 1995."}
{"id": "1087659", "revid": "229617", "url": "https://it.wikipedia.org/wiki?curid=1087659", "title": "Liapunov", "text": ""}
{"id": "1087663", "revid": "229617", "url": "https://it.wikipedia.org/wiki?curid=1087663", "title": "Ljapunow", "text": ""}
{"id": "1087677", "revid": "767487", "url": "https://it.wikipedia.org/wiki?curid=1087677", "title": "Zero Boys", "text": "Gli Zero Boys erano una band hardcore punk formatasi ad Indianapolis, Indiana, USA."}
{"id": "1087683", "revid": "123436631", "url": "https://it.wikipedia.org/wiki?curid=1087683", "title": "Riserva naturale orientata Isola di Pantelleria", "text": "La riserva naturale orientata Isola di Pantelleria \u00e8 stata un'area naturale protetta situata nell'isola di Pantelleria, in provincia di Trapani e attiva dal 1999 al 2017.\nStoria.\nIstituita con un decreto dell'assessorato territorio e ambiente della Regione Siciliana del 10 dicembre 1998. La gestione viene affidata all'Azienda Foreste Demaniali della stessa Regione Siciliana. Con un decreto del 31 ottobre 2001, la riserva viene riperimetrata.\nUn decreto del 14 dicembre 2016 dell'assessore al Territorio e ambiente della Regione siciliana ha soppresso la riserva naturale orientata Isola di Pantelleria, perch\u00e9 il suo territorio viene incluso nel nuovo Parco nazionale dell'Isola di Pantelleria. Il decreto \u00e8 entrato in vigore il 17 gennaio 2017.\nFlora.\nLa vegetazione, caratterizzata dalla macchia mediterranea, \u00e8 costituita da euforbia, ginepro e mirto. Verso l'interno e a quote pi\u00f9 elevate si trova il leccio, l'erica, il corbezzolo ed il pino marittimo. Sulle scogliere aride si intravede qua e l\u00e0 qualche lentisco e ginestra.\nFauna.\nLa fauna \u00e8 varia, vista l'estensione dell'isola, e presenta specie europee ma anche nord-africane vista la vicinanza con il continente africano. Caratteristico \u00e8 l'asino pantesco, una razza di asino originaria dell'isola, molto diffusa fino a pochi decenni fa, ma giunta ormai alla quasi totale estinzione. Fra gli uccelli si possono ricordare il beccamoschino, la cinciallegra, nonch\u00e9 diverse specie di uccelli migratori che vi fanno tappa durante le migrazioni. Fra i rettili si ricorda il colubro ferro di cavallo (\"Hemorrhois hippocrepis nigrescens\")."}
{"id": "1087685", "revid": "1149807", "url": "https://it.wikipedia.org/wiki?curid=1087685", "title": "Climax", "text": "Il termine climax pu\u00f2 avere diversi significati. Nelle accezioni comuni del termine, il climax (dal greco \u03ba\u03bb\u1fd6\u03bc\u03b1\u03be, pronuncia \"kl\u00edmaks\", \u00abscala\u00bb) indica un processo in crescendo o, meno propriamente, per influsso della lingua inglese in cui il termine ha assunto un significato diverso, il culmine, l'acme del processo stesso. Bench\u00e9 il termine greco sia femminile, in italiano viene usato prevalentemente al maschile."}
{"id": "1087687", "revid": "143766", "url": "https://it.wikipedia.org/wiki?curid=1087687", "title": "Magus (Adam Warlock)", "text": "Magus \u00e8 un personaggio dei fumetti della Marvel Comics, un supercriminale che compare per la prima volta nella collana \"Strange Tales\" (seconda serie) n. 178.\nQuesto personaggio fu introdotto da Jim Starlin nel suo arco narrativo delle storie di Adam Warlock. Magus infatti altri non \u00e8 che una futura incarnazione malvagia dello stesso Warlock, che ha viaggiato nel passato e governa un impero religioso chiamato la Chiesa Universale della Verit\u00e0. Il Magus guida Warlock attraverso una serie di azioni che finiranno per determinare in lui diventando il Magus. Warlock resiste, ed evita di diventare il Magus con l'aiuto di Thanos. Quando Warlock sceglie con successo un futuro diverso, il suicidio, il Magus cessa di esistere.\nWarlock \u00e8 poi risorto, e acquisisce il \"Guanto della Infinito\", un potente artefatto. Se ne serve per espellere la parte malvagia della sua psiche, che riprende forma fisica come il Magus. Il Magus si pone in guerra contro Warlock e altri supereroi, nel tentativo di ottenere il Guanto Infinito per se stesso, solo apparentemente riuscendovi. Dopo che il Magus \u00e8 sconfitto, egli \u00e8 intrappolato come un fantasma in una dimensione popolata da anime.\nIn seguito, il Magus sfugge alla gemma in una forma immateriale. Per riassumere una forma fisica, assorbe le energie vitali degli altri e mira ad usurpare gli schemi del potere cosmico di Genis-Vell. Genis sconfigge il Magus e lo riporta in forma di energia. Il Magus si vendica poi contro gli amici e alleati di Genis. Ferisce Dragoluna e poi la guarisce, rivelando che lei \u00e8 destinata a diventare la sua schiava.\nNel tentativo di riparare i danni allo spaziotempo, Warlock \"cuce\" uno strappo con un'altra, stabile linea temporale della \"timeline\" in cui \u00e8 diventato il Magus, provocando la sua trasformazione immediata. Magus poi prende il controllo della Chiesa Universale della Verit\u00e0 e combatte i Guardiani della Galassia.\nMagus si allea con Lord Mar-Vell, e viene ucciso quando fallisce una missione. La chiesa brevemente lo fa risorgere come un bambino prima che i Devastatori lo imprigionino dentro il suo guscio.\nEredit\u00e0.\nIl personaggio del Magus, patriarca della Tecnarchia creato da Chris Claremont e Bill Sienkiewicz nel 1983, \u00e8 ispirato al Magus di Adam Warlock."}
{"id": "1087692", "revid": "767487", "url": "https://it.wikipedia.org/wiki?curid=1087692", "title": "Gioco a due", "text": "Gioco a due \u00e8 un film del 1999 diretto da John McTiernan.\nLa pellicola \u00e8 un rifacimento del classico del 1968 \"Il caso Thomas Crown (The Thomas Crown Affair)\", allora diretto da Norman Jewison e interpretato da Steve McQueen e Faye Dunaway.\nUscito nelle sale cinematografiche statunitensi il 6 agosto 1999, \u00e8 stato prodotto da Pierce Brosnan e Beau St. Clair e distribuito da Metro-Goldwyn-Mayer; in Italia \u00e8 uscito lo stesso anno, distribuito da 20th Century Fox e Home Entertainment Italia S.p.A..\nTrama.\nThomas Crown \u00e8 un miliardario di Wall Street, specializzato in fusioni societarie, che ha sempre contato solo sulle sue forze amando il rischio, la sfida, il pericolo e che soprattutto non ha fiducia nell'amore delle donne. Annoiato dalla \"routine\" del lavoro, cerca un diversivo alla sua vita lussuosa. Decide pertanto di rubare un quadro: il \"San Giorgio Maggiore al crepuscolo\" di Claude Monet dal \"Metropolitan Museum of Art\" di New York. Il quadro viene trafugato proprio davanti agli occhi di tutti e dello stesso Crown. Gli uomini ritenuti responsabili del furto, di nazionalit\u00e0 straniera, vengono catturati durante la fuga con l'aiuto dello stesso Crown e confessano poi alla polizia che il loro \u00e8 stato un furto su commissione. Il detective Michael McCann indaga sui presunti colpevoli, affiancato da Catherine Banning, risoluta investigatrice ingaggiata dall'assicurazione per ritrovare il dipinto a qualunque costo, per evitare l'oneroso esborso di ben cento milioni di dollari.\nCatherine, donna sicura di s\u00e9, stimolata all'idea di \"cacciare\" e individuare il colpevole, non ci mette molto a capire che dietro al misterioso furto c'\u00e8 Thomas Crown. Pi\u00f9 complicato, invece, risulta essere il ritrovamento delle prove per incastrare il ladro. Tra i due inizia, cos\u00ec, un vero e proprio sottile ed astuto gioco che li porta inevitabilmente all'innamoramento reciproco. Fino alla fine entrambi sembrano non rinunciare ai propri principi, nonostante il crescente legame li metta a dura prova. Per dimostrare il suo amore, Thomas promette di riportare il quadro al museo ma lei lo inganna approfittando dell'occasione per coglierlo sul fatto; infatti decine di poliziotti sorvegliano il museo ma Thomas, con uno stratagemma unico (il trucco delle bombette), riesce a seminarli e a restituire il quadro mentre un altro quadro viene rubato, che Catherine aveva espresso il desiderio di possedere.\nDal momento che il secondo dipinto rubato \u00e8 assicurato ad un'altra societ\u00e0 assicurativa a cui Catherine lavora, questa smette di lavorare e sale su un aereo dove incontra Thomas; prima i due litigano furiosamente; Catherine accusa Thomas di averla ingannata poi si baciano, coronando il loro amore.\nLuoghi delle riprese.\nAlcune delle \"location\" dove \u00e8 stato girato il film sono: Central Park, la New York Public Library ed il Metropolitan Museum of Art a Manhattan, \"Elmira\", \"Gould Memorial Library\", \"Bronx Community College\" e \"Yonkers\" a New York, e altre in Martinica.\nColonna sonora.\nIl brano musicale che viene usato nella scena finale \u00e8 intitolato \"Sinnerman\" ed \u00e8 cantato da Nina Simone. Lo \"score\" musicale \u00e8 invece composto da Bill Conti."}
{"id": "1087694", "revid": "118031", "url": "https://it.wikipedia.org/wiki?curid=1087694", "title": "Jack Harper", "text": ""}
{"id": "1087696", "revid": "121135080", "url": "https://it.wikipedia.org/wiki?curid=1087696", "title": "Circondario federale meridionale", "text": "Il circondario federale meridionale () \u00e8 uno degli otto circondari federali della Russia."}
{"id": "1087697", "revid": "1452073", "url": "https://it.wikipedia.org/wiki?curid=1087697", "title": "Unas (Stargate)", "text": "Gli Unas sono una specie aliena presente nella serie televisiva di fantascienza \"Stargate SG-1\".\nStoria.\nUn Unas \u00e8 apparso per la prima volta nell'episodio \"Il pianeta dei vichinghi\", nel quale Jack and Teal'c vengono intrappolati da un dispositivo chiamato martello di Thor sul pianeta Cimmeria ed hanno dovuto difendersi da un Goa'uld nel corpo di un Unas che era stato intrappolato molto tempo prima. Teal'c spiega che gli Unas furono i primi ospiti dei Goa'uld, prima che la specie simbiotica incontrasse gli esseri umani; gli umani si rivelarono una razza ospite molto migliore per i Goa'uld, poich\u00e9 i corpi umani erano pi\u00f9 facili da riparare, e le mani e la voce umana offrivano una maggiore opportunit\u00e0 di espressione e di utilizzo della tecnologia; per questo motivo gli Unas non vennero pi\u00f9 usati come ospiti.\nStoria ed evoluzione.\nGli Unas sono stati i primi ospiti dei Goa'uld, e si sono evoluti sul loro stesso pianeta, P3X-888. Grazie agli studi fatti dal Dr. Daniel Jackson, si sono rivelate creature dotate di intelligenza e pi\u00f9 civili del previsto, possedendo addirittura una primitiva struttura sociale.\nCaratteristiche.\nGli Unas sono una razza eccezionalmente robusta, e molto pi\u00f9 forte della razza umana. Un Unas in salute pu\u00f2 continuare a combattere anche dopo essere stato colpito da un intero caricatore di P90, anche se poi morir\u00e0 per la gravit\u00e0 delle ferite. Un Goa'uld nel corpo di un Unas \u00e8 persino pi\u00f9 potente, con un eccezionale potere di rigenerazione che gli permette di sopravvivere e guarire dopo aver ricevuto numerose ferite da arma da fuoco anche senza l'ausilio del sarcofago. Gli unas sono capaci di stare in una sorta di letargo per lunghi periodi e sopravvivere migliaia di anni. Hanno il sangue verde.\nLinguaggio e struttura sociale.\nHanno un linguaggio composto da espressioni brevi e concise con circa cinquanta parole differenti. Tutte le parole e le frasi unas vengono riferite servendosi di un'enfasi animalesca e vengono spesso ripetute pi\u00f9 volte, in parte perch\u00e9 sono creature emotivamente molto intense e probabilmente per aumentarne l'intelligibilit\u00e0 attraverso il fenomeno della ridondanza. La lingua unas \u00e8 molto simile in alcuni aspetti alla lingua goa'uld, suggerendo la possibilit\u00e0 di una certa relazione tra i due idiomi.\nGli Unas sono divisi in clan, ognuno dei quali capeggiato da un maschio predominante; dagli episodi trasmessi non si \u00e8 compreso se abbiano una religione, comunque si \u00e8 potuto notare che hanno una sorta di rito nel quale cantano tutti insieme come a invocare qualcuno.\nGli Unas che non vivono sul pianeta P3X-888 sono assoggettati al volere dei Goa'uld che li usano come ospiti e schiavi e, come visto nell'episodio 5x07 \"Beast of Burden\", sono usati come schiavi anche da civilt\u00e0 umane di altri mondi."}
{"id": "1087699", "revid": "471", "url": "https://it.wikipedia.org/wiki?curid=1087699", "title": "Morricone", "text": ""}
{"id": "1087700", "revid": "121135167", "url": "https://it.wikipedia.org/wiki?curid=1087700", "title": "Circondario federale nordoccidentale", "text": "Il circondario federale nordoccidentale () \u00e8 uno degli otto circondari federali della Russia. La popolazione era di 13.974.466 nel 2002, su un'area di 1.677.900 km\u00b2.\nSuddivisione.\nIl circondario \u00e8 costituito da 11 soggetti federali:"}
{"id": "1087701", "revid": "287204", "url": "https://it.wikipedia.org/wiki?curid=1087701", "title": "Lago di Vernago", "text": "Il lago di Vernago (\"Vernagt-Stausee\" in tedesco) \u00e8 un lago artificiale che si trova nei pressi dell'omonimo paese della val Senales in (Alto Adige).\n\u00c8 il punto di partenza di diversi sentieri montani, tra cui quello che porta al ghiacciaio di Senales, nei cui pressi \u00e8 stata rinvenuta nel 1991 la \"Mummia del Similaun\", generalmente chiamata \"\u00d6tzi\".\nSulle rive del lago \u00e8 inoltre possibile affittare canoe per navigarne le acque.\nLa centrale idroelettrica.\nIl lago \u00e8 stato creato da una diga a gravit\u00e0 in terra terminata nel 1963 e alimenta la centrale di Naturno. A seguito della costruzione della diga alcuni masi di Vernago sono stati sommersi dalle acque.\nLa centrale \u00e8 collegata al lago da una galleria di derivazione di 15\u00a0km con un diametro di 2,7\u00a0m che corre sul versante sinistro della Val Senales e che raccoglie anche le acque di alcuni rii laterali come il rio di Fosse. Al termine della galleria inizia la condotta forzata di 2\u00a0km con un diametro di 2\u00a0m che porta alla centrale.\nLa centrale di Naturno ha una potenza massima di 175\u00a0MW e una produzione media annua di 315 GWh. \u00c8 gestita da Alperia S.p.A."}
{"id": "1087704", "revid": "287204", "url": "https://it.wikipedia.org/wiki?curid=1087704", "title": "Il cane delle Fiandre", "text": "Il cane delle Fiandre (\"A Dog of Flanders\") \u00e8 un racconto pubblicato nel 1872 della scrittrice inglese Marie Louise Ram\u00e9e conosciuta con lo pseudonimo Ouida. \nLa storia narra dell'orfano Nello e del suo vecchio cane Patrasche a cui \u00e8 molto affezionato.\nTrama.\nLe vicende si svolgono nella regione delle Fiandre nei pressi di Anversa. Nello \u00e8 orfano dei genitori e vive con il nonno, con il quale si guadagna da vivere vendendo latte. Un giorno il ragazzo trova lungo la strada un bellissimo cane delle Fiandre, ferito e bisognoso di cure, che chiamer\u00e0 Patrasche. Il cane si dimostrer\u00e0 sempre fedele e riconoscente con Nello e da quel momento lo aiuter\u00e0 nel trasporto del latte dalla casetta del nonno alla citt\u00e0. Nello stringer\u00e0 anche una forte amicizia con la giovane Alois, ostacolata per\u00f2 dal padre della ragazzina, l'uomo pi\u00f9 ricco del villaggio.\nNello possiede un grande talento per la pittura, ammira i quadri di Rubens e desidererebbe tanto vedere l'opera del grande pittore esposta nella cattedrale della citt\u00e0, osservabile per\u00f2 solo a pagamento.\nRipone le sue speranze di una vita migliore in una gara di disegno ad Anversa, la giuria sceglie per\u00f2 un altro vincitore, sicuramente meno meritevole di lui, ma figlio di un personaggio in vista della citt\u00e0. Dopo la morte prematura del nonno in un incidente, disperato e senza pi\u00f9 una casa, Nello si rifugia insieme a Patrasche nella cattedrale di Anversa per scampare al terribile rigore dell'inverno. L\u00ec finalmente verr\u00e0 esaudito il suo grande desiderio: dopo tanto tempo riuscir\u00e0 a vedere come in un sogno la famosa opera di Rubens esposta nella cattedrale.\nIl mattino seguente Nello e Patrasche verranno trovati entrambi morti di freddo, con Nello abbracciato al suo fedele cane.\nTrasposizioni e adattamenti dell'opera.\nNel corso degli anni sono stati fatti numerosi adattamenti dell'opera, sia per il cinema sia per la televisione. Nessuna delle versioni, ad eccezione di quella giapponese del 1997, segue interamente la trama originaria, preferendo optare per un finale pi\u00f9 ottimistico, in cui il bambino e il cane non muoiono."}
{"id": "1087705", "revid": "28592", "url": "https://it.wikipedia.org/wiki?curid=1087705", "title": "Consiglio Federale di Russia", "text": ""}
{"id": "1087706", "revid": "106376", "url": "https://it.wikipedia.org/wiki?curid=1087706", "title": "Marco Zanuso", "text": "\u00c8 considerato tra i padri fondatori del design industriale italiano. Insieme al gruppo dello studio BBPR, ad Alberto Rosselli, a Franco Albini, a Marcello Nizzoli e ai fratelli Livio, Pier Giacomo e Achille Castiglioni, ha contribuito al dibattito nel dopoguerra sul \"movimento moderno\" nell'architettura e nel design. Zanuso \u00e8 stato uno dei primissimi ad interessarsi ai problemi dell'industrializzazione del prodotto e all'applicazione dei nuovi materiali e tecnologie agli oggetti di uso comune.\nI suoi oggetti ottennero numerosi riconoscimenti (tra cui sette Compassi d'oro e sei premi della Triennale di Milano) e sono esposti presso il Museum of Modern Art di New York e presso la collezione permanente del design della Triennale (\"Antropus\" ,\"Lady\"). Alla poltrona \"Fourline\" venne dedicato un francobollo nella serie sul design delle Poste Italiane. Oltre ad arredi domestici ha elaborato oggetti delle pi\u00f9 diverse tipologie come radio, televisori, telefoni e macchine per cucire.\nBiografia.\nNato nel 1916 a Milano, si laure\u00f2 al Politecnico in Architettura nel 1939.\nDurante gli studi universitari viene segnalato al concorso per la sistemazione di piazza del Duomo a Milano (1938, con Gianni Albricci, Augusto Magnaghi, Mario Terzaghi, Pier Italo Trolli) e si aggiudica il primo premio al concorso per i \"Littoriali dell'architettura\" con il progetto di un rifugio alpino in Val Malenco (1938, con Gianni Albricci).\nIl suo lungo itinerario professionale, che ha inizio soltanto al termine del conflitto, lo vede spaziare senza preclusioni di scala dal disegno del prodotto industriale all'architettura e alla progettazione territoriale. Diverr\u00e0 presto, come ricorda Guido Canella, \"il pi\u00f9 problematico tra gli architetti italiani e il pi\u00f9 tipico rappresentante di quella generazione 'di mezzo' venuta alla ribalta nell'immediato dopoguerra\". Sin dagli esordi \u00e8 uno dei personaggi-chiave del dibattito architettonico e della ricostruzione della Milano nel periodo postbellico: \u00e8 caporedattore di \"Domus\" (1946-1947) e redattore di \"Casabella-Continuit\u00e0\" (1953-1956), entrambe guidate da Ernesto N. Rogers; \u00e8 membro del MSA (Movimento di studi per l'architettura) dal 1945 al 1960, dell'INU (Istituto nazionale di urbanistica) dal 1947 al 1949, dei CIAM (Congr\u00e8s internationaux d'architecture moderne) dal 1956 al 1958, oltre a far parte del Consiglio comunale di Milano tra il 1956 e il 1960.\nNell'immediato dopoguerra stringe un fruttuoso sodalizio con la Arflex che porter\u00e0 alla produzione di numerose sedute, tra cui merita di essere ricordata, per l'innovativo impiego di materiali come la gommapiuma e il nastrocord, la poltrona \"Lady\" (1951). A partire dai primi anni cinquanta ha inizio una lunga attivit\u00e0 nel settore del disegno per l'industria che lo vede progettare, spesso con Richard Sapper, che collabora stabilmente con lo studio Zanuso dal 1956 al 1971, una serie di pezzi fortunati e pluripremiati: dalle macchine per cucire Necchi e Borletti ai numerosi oggetti disegnati per la Brionvega o al telefono \"Grillo\" (Siemens, 1966), dalla sedia \"Lambda\" (Gavina, 1964) alla seggiolina per bimbi \"K4999\" (Kartell, 1964) o al divano \"Lombrico\" (C&amp;B, 1967). Con alcuni di questi oggetti Zanuso guadagna il premio Compasso d'oro negli anni 1956, 1962, 1964, 1967, 1979.\nInsieme a Alberto Rosselli ha disegnato il \"Compasso d'oro\" tridimensionale, su disegno di Albe Steiner. \u00c8 stato membro della giuria del premio nel 1954, 1955 e 1998.\nNel dicembre 1948 fu incaricato degli arredi per l'opera teatrale in tre atti \"La famiglia Antrobus\" (di Thornton Wilder), messa in scena presso il Piccolo teatro di Milano. Alla poltrona utilizzata per lo spettacolo, messa in produzione da Arflex nel 1978, Zanuso diede il nome dell'opera teatrale (\"Antropus\").\nCuratore della prima mostra sul design italiano, tenutasi a Londra nel 1955 presso l'Istituto italiano di cultura, e tra gli ordinatori della Mostra internazionale dell'industrial design alla IX Triennale di Milano (1957), \u00e8 fondatore dell'ADI (Associazione per il Disegno Industriale), di cui assume la presidenza tra il 1966 e il 1969.\nDal 1957 inizia la sua collaborazione con Richard Sapper, con il quale realizzer\u00e0 nel 1962 il televisore \"Doney\" (Brionvega), nel 1964 le seggioline \"K 1340\" (Kartell) e nel 1967 il telefono \"Grillo\" (Siemens). All'interno della Brionvega la collaborazione dei due designer porta alla produzione, oltre che del televisore \"Doney\", anche del televisore \"Sirius\" (1964), del televisore \"Black\" (1969) e la radio \"cubo\".\nGli anni sessanta inaugurano uno dei periodi pi\u00f9 prolifici della sua lunga carriera di architetto, durante i quali si cimenta in una variet\u00e0 di temi che vanno dagli uffici e alle fabbriche, dalla residenza all'edilizia scolastica, dai teatri all'architettura funeraria. Con le commessa per la fabbrica Cedis a Palermo (1954), seguita dagli incarichi per le officine Necchi a Pavia (1961) e per gli stabilimenti Olivetti a Buenos Aires (1961) e a San Paolo del Brasile (1961), Zanuso avvia una ricerca sul tema delle fabbriche, e in particolare su argomenti come struttura, modularit\u00e0 e prefabbricazione, soggetti a successivi momenti di revisione, se non di sintesi costruttiva, nello stabilimento Brionvega a Casella d'Asolo (1967), nelle fabbriche Olivetti di Scarmagno, Crema e Marcianise (1972, con Eduardo Vittoria) e nel complesso IBM a Santa Palomba (1984).\nFino al 1963 ha collaborato con Cini Boeri nel campo dell'architettura di interni.\nA partire dai primi anni sessanta Zanuso intraprende la carriera universitaria presso il Politecnico di Milano: dopo essere stato per diversi anni libero docente di Progettazione artistica per l'industria, nel 1965 ottiene l'incarico di Scenografia e tra il 1969 e il 1972 quello di Tecnologia dell'architettura, ricoprendo in quegli stessi anni anche la carica di direttore dell'Istituto di Tecnologia; dal 1979 l'attivit\u00e0 didattica si concentra esclusivamente sull'insegnamento dell'industrial design, prima come docente del corso di Trattazione morfologica dei materiali e poi con quello di Disegno industriale, sino alla collocazione fuori ruolo a partire dal 1986.\nNel 1984, su designazione dell'Accademia di San Luca, gli viene conferito il Premio per l'Architettura del Presidente della Repubblica. Nel 1985 riceve il Compasso d'Oro alla carriera e nel 1999 la laurea honoris causa in Disegno industriale al Politecnico di Milano. Molti dei suoi oggetti sono ospitati nelle principali collezioni di design del mondo.\n\u00c8 morto nel 2001 nella sua casa di Piazza Castello a Milano.\nArchivio.\nIl fondo \"Marco Zanuso\" \u00e8 conservato presso l'Archivio del Moderno, Mendrisio (Svizzera). Donato dallo stesso Marco Zanuso nel 2000, l'archivio \u00e8 pervenuto all'Archivio del Moderno in buono stato di conservazione, pur avendo ha perduto la maggior parte degli elaborati grafici prodotti durante i primi trent'anni di attivit\u00e0, oggetto di una massiccia operazione di scarto nella seconda met\u00e0 degli anni settanta. La microfilmatura di molte tavole di progetto dal 1944 al 1975 ha tuttavia colmato le lacune derivanti dalla dispersione di tali materiali.\nBibliografia.\nFonti sulle opere e l'attivit\u00e0 di Marco Zanuso si trovano inoltre nell'archivio storico della Arflex e nell'archivio della collezione permanente del design della Triennale di Milano."}
{"id": "1087710", "revid": "28592", "url": "https://it.wikipedia.org/wiki?curid=1087710", "title": "Matrimonio civile", "text": ""}
{"id": "1087713", "revid": "287204", "url": "https://it.wikipedia.org/wiki?curid=1087713", "title": "Governo dell'Unione Sovietica", "text": "L'espressione Governo dell'Unione Sovietica () indica gli organi che, in diversi periodi, hanno detenuto il potere esecutivo e amministrativo in URSS:"}
{"id": "1087714", "revid": "124068628", "url": "https://it.wikipedia.org/wiki?curid=1087714", "title": "Comitato Centrale del PCUS", "text": "Il Comitato Centrale del Partito Comunista dell'Unione Sovietica, abbreviato in CC del PCUS () era il principale organo di governo ed il centro teorico e ideologico del Partito Comunista dell'Unione Sovietica nei periodi che intercorrevano tra lo svolgimento dei Congressi del partito.\nComposizione.\nIl Comitato Centrale dirigeva tutte le attivit\u00e0 del partito e si riuniva periodicamente in plenum. I membri del CC erano eletti dal Congresso e si suddividevano in membri effettivi e membri candidati. Questi ultimi partecipavano ai plenum con voto consultivo, cos\u00ec come i membri della Commissione di revisione centrale del CC.\nIl numero di membri del Comitato centrale \u00e8 variato nel corso degli anni. Se prima della rivoluzione, anche in considerazione dell'illegalit\u00e0 dell'attivit\u00e0 del partito, il Comitato centrale era composto di pochissime persone che si riunivano in condizioni di grande difficolt\u00e0, con il consolidamento del potere del PCUS e il suo costante ampliamento, anche la consistenza del Comitato centrale si \u00e8 ampliata fino a raggiungere i 319 membri dopo il XXVI Congresso del PCUS del 1981 e addirittura di 412 dopo il XVIII Congresso del 1990.\nNel primo plenum dopo ogni Congresso il CC provvedeva ad eleggere il Politburo (tra il 1952 e il 1966 riorganizzato in Praesidum), la Segreteria, il Segretario generale.\nOrganismi interni.\nPolitburo.\nIl Politburo (Ufficio politico) era l'organismo dirigente del PCUS nei periodi che intercorrevano fra una riunione e l'altra del plenum del Comitato centrale. Di esso facevano parte i pi\u00f9 influenti membri del CC, che determinavano la politica del partito e, nel sistema monopartitico, dell'Unione Sovietica stessa. I membri del Politburo erano eletti dal plenum del Comitato centrale.\nIl primo Politburo del Comitato centrale dell'allora Partito Operaio Socialdemocratico Russo (bolscevico), guidato da Lenin, fu formato nella riunione del CC del 10 ottobre 1917 come guida politica della Rivoluzione. Fu invece costituito come organismo permanente dall'VIII Congresso del Partito comunista nel 1919.\nTra il 1952 e il 1966 ha operato con la denominazione di Praesidium del Comitato Centrale.\nPresidium.\nIl Presidium (o Praesidium) del Comitato centrale () fu, dal 1952 al 1966, l'organismo dirigente del PCUS nei periodi fra le riunioni in plenum del Comitato centrale. Fu istituito in sostituzione del Politburo dal XIX Congresso del PCUS, all'indomani del quale il CC elesse la prima formazione composta da 25 membri, nove dei quali (Berija, Bulganin, Voro\u0161ilov, Kaganovi\u010d, Malenkov, Pervuchin, Saburov, Stalin e Chru\u0161\u010d\u00ebv) facevano parte dell'Ufficio del Presidium (\u0411\u044e\u0440\u043e \u041f\u0440\u0435\u0437\u0438\u0434\u0438\u0443\u043c\u0430, \"Bjuro Prezidiuma\").\nDall'anno successivo, dopo la morte di Stalin, il Comitato centrale provvide, in riunione congiunta con il Consiglio dei ministri e con il Presidium del Soviet supremo, a sopprimere l'Ufficio del Presidium e ad eleggere un Presidium ridotto a dieci membri. Nel 1966, in occasione del XXIII Congresso del PCUS, l'organismo di governo del Comitato centrale fu nuovamente riorganizzato in Politburo, e il Presidium cess\u00f2 l'attivit\u00e0.\nSegreteria.\nLa Segreteria, o Segretariato, del Comitato centrale era un organo eletto dal plenum del CC del PCUS e incaricato della direzione del lavoro amministrativo del Comitato. In particolare fra i suoi compiti vi erano l'organizzazione del controllo dell'applicazione delle decisioni del partito e la selezione dei quadri.\nLa prima Segreteria venne eletta in occasione del VI Congresso nel 1917, ed era composta da Dzer\u017einskij, Ioffe, Muranov, Sverdlov e Elena Stasova, mentre ne venne formalizzata la costituzione definitiva due anni dopo, con l'VIII Congresso.\nNei primissimi anni la Segreteria ebbe un ruolo principalmente tecnico, mentre assunse una notevole rilevanza politica a partire dal 1922, dopo l'istituzione della carica di Segretario generale del Comitato centrale e l'elezione di Stalin a tale ruolo. Insieme a lui, nella stessa occasione il plenum del CC elesse membri della Segreteria Kujby\u0161ev e Molotov.\nSegretario generale.\nIl Segretario generale del Comitato centrale, la pi\u00f9 alta carica amministrativa del PCUS, veniva eletto dal plenum del CC unitamente agli altri membri della Segreteria. Tale ruolo venne istituito nel 1922 dall'VIII Congresso del Partito bolscevico, e fu assegnato dal Comitato centrale a Stalin. Dopo la morte di Lenin (gennaio 1924) la rilevanza del Segretario generale crebbe fino a diventare di fatto la posizione pi\u00f9 importante dell'intera Unione Sovietica.\nDurante la ristrutturazione del partito del 1952 la carica venne formalmente abolita, ma Stalin conserv\u00f2 il ruolo di membro della Segreteria e il potere effettivo. Nel 1953, con Nikita Chru\u0161\u010d\u00ebv, la carica fu reistituita con la denominazione di Primo segretario del Comitato centrale e in breve torn\u00f2 a coincidere con quella di leader di fatto dell'URSS. Durante il governo di Leonid Bre\u017enev, dal 1966 si ritorn\u00f2 alla denominazione di Segretario generale. Nel 1990, con Gorba\u010d\u00ebv, si pass\u00f2 all'elezione diretta del Segretario generale e della neoistituita figura del vicesegretario da parte del Congresso e non del Comitato centrale.\nOrgburo.\nL'Orgburo fu l'Ufficio organizzativo del Comitato centrale fra il 1919 e il 1952. Eletto dal plenum, fu istituito nel 1919, inizialmente in una formazione di tre membri (Vladimirskij, Krestinskij e Sverdlov). L'Ufficio svolgeva un ruolo amministrativo, supervisionava il lavoro dei comitati locali del partito ed aveva il potere di selezionarne i quadri. Sebbene il Politburo avesse il potere di annullare le decisioni dell'Orgburo, quet'ultimo, soprattutto negli anni venti, riusc\u00ec a conservare autonomia e potere. Con il tempo le funzioni dell'Ufficio organizzativo andarono a coincidere con quelle della Segreteria. Con l'aumentare del potere di questa svuot\u00f2 di significato il ruolo dell'Orgburo, che venne definitivamente abolito durante la riorganizzazione del PCUS attuata nel 1952."}
{"id": "1087715", "revid": "317645", "url": "https://it.wikipedia.org/wiki?curid=1087715", "title": "Harvard Mark I", "text": "L'Aiken-IBM Automatic Sequence Controlled Calculator Mark I (comunemente abbreviato ASCC, soprannominato \"Harvard Mark I\") \u00e8 uno dei primi computer digitali elettromeccanici della storia.\nL'Harvard Mark I \u00e8 stato completato nel gennaio 1943, finanziato dall'International Business Machines Corporation e progettato da Howard Hathaway Aiken, del dipartimento di fisica dell'Universit\u00e0 di Harvard (Cambridge, Massachusetts, U.S.A.), che venne affiancato nel suo lavoro dagli ingegneri meccanici C. D. Lake, F. E. Hamilton e B. M. Durfee.\nL'importanza storica dell'Harvard Mark I \u00e8 notevole in quanto alcune caratteristiche della sua architettura hardware sono diventate un modello (chiamato \"architettura Harvard\") per molti computer moderni.\nAll'Harvard Mark I seguirono nel 1947 l'Harvard Mark II, nel 1949 l'Harvard Mark III e nel 1952 l'Harvard Mark IV.\nStoria.\nAiken fece proprie le idee di Charles Babbage (1791-1871) e studi\u00f2 il modo per costruire uno strumento di calcolo automatico.\nNel 1937 contatt\u00f2 i costruttori statunitensi di calcolatrici del tempo, compresa la Monroe Calculator Company, allora il pi\u00f9 grande costruttore; la sua proposta venne per\u00f2 rifiutata.\nAlla fine del 1937 con l'aiuto di Theodore H. Brown, docente di Statistica economica, ottenne di venir presentato a James W. Bryce che ricopriva un ruolo importante nel settore ricerca dell'IBM (International Business Machines Corporation).\nFu cos\u00ec che nel 1939 ad Harvard inizi\u00f2 la costruzione del calcolatore, immediatamente spostata nei laboratori dell'IBM ad Endicott (New York). Il calcolatore, chiamato inizialmente \"IBM Automatic Sequence Controlled Calculator\", venne ultimato nel gennaio del 1943 e cost\u00f2 alla IBM 250.000 dollari.\nDurante la seconda guerra mondiale rimase a disposizione unicamente della Marina degli Stati Uniti. In seguito, come da accordi precedenti, venne donato dalla stessa IBM all'Universit\u00e0 di Harvard: nel febbraio 1944 venne spedito via mare a Cambridge, dove fu in seguito riassemblato, e il 7 agosto 1944 venne data, a mezzo stampa, notizia ufficiale della donazione all'Universit\u00e0. Quest'ultimo fatto ebbe vasta risonanza mediatica e il ruolo di comparsa minore in cui venne relegata la IBM, in quella occasione, suscit\u00f2 grandi polemiche ed attriti.\nL'universit\u00e0 modific\u00f2 il nome della macchina aggiungendo \"Aiken-\" e \"Mark I\". In particolare il nome viene modificato certamente dopo l'aprile 1948: in una foto dell'aprile 1948 si pu\u00f2 infatti notare l'assenza di \"Aiken-\" e \"Mark I\". Nella stessa foto si pu\u00f2 anche notare che inizialmente il nome del computer era posizionato al centro. Oggi invece una parte del nome \u00e8 posizionata a sinistra (\"Aiken-IBM Automatic Sequence Controlled Calculator\") mentre la parte rimanente (\"Mark I\") \u00e8 posizionata a destra.\nCon la comparsa dell'ENIAC nel 1946 il Mark I divenne presto obsoleto, ma ad Harvard rimase in funzione fino al 1959. Venne impiegato principalmente per risolvere problemi di carattere scientifico (di interesse prettamente militare in un primo momento) e per il calcolo di tavole (vedi ad es. le funzioni di Bessel).\nComposizione e funzionamento.\nIl Mark I era costituito da interruttori, rel\u00e8, alberi di rotazione e frizioni. Per la sua costruzione sono stati utilizzati 765.000 componenti e centinaia di chilometri di cavi. Una volta ultimato occupava una lunghezza di 16 m, si sviluppava in altezza per 2,4 m ed aveva una profondit\u00e0 di circa 0,5 metri; raggiungeva un peso di circa 4 tonnellate e mezzo (4.500 chilogrammi).\n\u00c8 stato necessario sincronizzare meccanicamente le unit\u00e0 calcolatrici di base, in modo da farle funzionare grazie ad un asse di rotazione di 15 metri, messo in movimento da un motore elettrico di 4\u00a0kW.\nIl Mark I poteva memorizzare 72 numeri di 23 cifre decimali ciascuno. Poteva eseguire tre addizioni o sottrazioni al secondo, una moltiplicazione in 6 secondi, una divisione in 15,3 secondi ed un logaritmo oppure una funzione trigonometrica in pi\u00f9 di un minuto.\nIl Mark I leggeva le sue istruzioni su schede perforate e, eseguita l'istruzione corrente, passava alla successiva. I programmi complessi erano fisicamente lunghi. Il ciclo veniva compiuto unendo l'estremit\u00e0 della scheda contenente il programma con la parte iniziale della scheda. Questa separazione dei dati e delle istruzioni \u00e8 conosciuta come Architettura Harvard.\nProgrammatori.\nGrace Hopper, pioniera in informatica, \u00e8 stata la prima programmatrice per il Mark I."}
{"id": "1087717", "revid": "1494169", "url": "https://it.wikipedia.org/wiki?curid=1087717", "title": "Davide Bassi", "text": ""}
{"id": "1087724", "revid": "2132251", "url": "https://it.wikipedia.org/wiki?curid=1087724", "title": "Roh Moo-hyun", "text": "Attivit\u00e0 politica.\nLa sua carriera politica \u00e8 stata segnata dal suo tentativo di sopraffare il regionalismo che stava prendendo sempre maggiore importanza all'interno della vita politica della Corea del Sud, culminando poi con la sua elezione alla presidenza. Il bisogno di un riformista liberale e la presenza di un partito anti-americano spianarono la strada alla vittoria di Roh.\nFra le pi\u00f9 importanti mosse politiche di Roh troviamo l'impopolare decisione di mandare truppe coreane in Iraq, un tentativo fallito di spostare la capitale da Seul alla regione di Chungcheong, e un'offerta di formare una grande coalizione con il partito conservatore Hannara (traducibile in: Grande Partito Nazionale) che fu aspramente criticata. L'impopolarit\u00e0 di Roh \u00e8 stata alimentata anche dalle sue politiche nei confronti della Corea del Nord, che \u00e8 fonte di varie discussioni, specialmente in seguito al test nucleare della Corea del Nord.\nIl 23 maggio 2009, forse a causa delle indagini per corruzione che si stavano portando avanti contro di lui, viene trovato morto probabilmente per suicidio.\nVita privata.\nDa Kwon Yang-Sook (\uad8c\uc591\uc219), Roh ebbe una figlia ed un figlio: Roh Jeong-yeon (\ub178\uc815\uc5f0), che lavora come ambasciatrice e Roh Geon-ho(\ub178\uac74\ud638) che ha lavorato nella LG e adesso \u00e8 uno studente MBA alla Stanford University."}
{"id": "1087727", "revid": "38427", "url": "https://it.wikipedia.org/wiki?curid=1087727", "title": "Funzione di partizione (meccanica statistica)", "text": "In meccanica statistica, la funzione di partizione \u00e8 una quantit\u00e0 che esprime le propriet\u00e0 statistiche di un sistema in equilibrio termodinamico. Si tratta di una funzione della temperatura ed altri parametri, come il volume che racchiude il gas. Molte delle variabili termodinamiche del sistema, come l'energia totale, l'energia libera, l'entropia e la pressione, possono essere espresse nei termini della funzione di partizione o delle sue derivate.\nVi sono in realt\u00e0 varie tipologie differenti di funzioni di partizione, ciascuna corrispondente a tipi diversi di insieme statistico o, in modo equivalente, a diversi tipi di energia libera. La funzione di partizione canonica si applica all'insieme canonico, in cui il sistema pu\u00f2 scambiare calore con l'ambiente tenendo costanti temperatura, volume e numero di particelle. La funzione di partizione gran canonica si applica all'insieme gran canonico, in cui il sistema pu\u00f2 scambiare sia calore che particelle con l'ambiente, a temperatura, volume e potenziale chimico costante. Altri tipi di funzioni di partizione possono essere definite per circostanze differenti.\nFunzione di partizione canonica.\nLa funzione di partizione \u00e8 una funzione della temperatura formula_1 e dei microstati di energia formula_2. I microstati sono determinati da altre variabili termodinamiche, come il numero di particelle ed il volume, oppure le quantit\u00e0 microscopiche come la massa delle particelle costituenti. Con un modello dei costituenti microscopici di un sistema si possono calcolare le energie dei vari microstati, e cos\u00ec la funzione di partizione, che permette a sua volta di calcolare tutte le altre propriet\u00e0 termodinamiche del sistema.\nLa funzione di partizione, spesso indicata con formula_3, pu\u00f2 essere legata alle propriet\u00e0 termodinamiche perch\u00e9 ha un significato statistico molto importante. La probabilit\u00e0 formula_4 che il sistema occupi il microstato formula_5 \u00e8:\nQuesto \u00e8 il noto fattore di Boltzmann. La funzione di partizione gioca cos\u00ec il ruolo di una costante di normalizzazione, che non dipende da formula_5, assicurando che la somma delle probabilit\u00e0 sia formula_8:\nQuesta \u00e8 la ragione per cui formula_3 \u00e8 detta \"funzione di partizione\": essa codifica come le probabilit\u00e0 sono distribuite (ripartite) tra i diversi microstati, a seconda della loro energia individuale. La lettera formula_3 sta per la parola tedesca \"Zustandssumme\", \"somma degli stati\".\nDefinizione in meccanica statistica quantistica.\nSupponiamo di avere un sistema termodinamicamente ampio in costante contatto termico con l'ambiente, che ha temperatura formula_1, ed il cui volume e numero di particelle restano costanti. Questo tipo di sistema \u00e8 detto insieme canonico. Si indichino gli stati \"esatti\" (microstati) che il sistema pu\u00f2 assumere con formula_5 (formula_14) , e si denoti l'energia totale del sistema quando esso si trova nel microstato formula_5 con formula_16. In generale, questi microstati possono essere considerati come stati quantici discreti del sistema.\nLa funzione di partizione canonica \u00e8\ndove la \"temperatura inversa\" formula_18 \u00e8 definita convenzionalmente come:\nin cui formula_20 denota la costante di Boltzmann. Talvolta si utilizza la degenerazione degli stati e la funzione di partizione diventa:\ndove formula_22 \u00e8 il fattore di degenerazione.\nIn meccanica quantistica, la funzione di partizione pu\u00f2 essere scritta pi\u00f9 formalmente come una traccia sullo spazio di stato (che \u00e8 indipendente dalla scelta della base):\ndove formula_24 \u00e8 l'operatore quantistico Hamiltoniano. L'esponenziale di un operatore pu\u00f2 essere definito, per pure considerazioni fisiche, usando la serie esponenziale.\nDefinizione in meccanica statistica classica.\nNella meccanica statistica \"classica\", non \u00e8 esatto esprimere la funzione di partizione come somma di termini discreti, come finora \u00e8 stato fatto. Nella meccanica classica, le variabili legate alla posizione ed al momento di una particella possono variare continuamente, cosicch\u00e9 l'insieme dei microstati non \u00e8 numerabile. In questo caso, alcune volte devono essere adottate forme di approssimazione, che servono a trattare due stati meccanici come lo stesso microstato a patto che le differenze tra le variabili legate alla loro posizione ed al momento non sono troppo evidenti. La funzione di partizione assume quindi la forma di un integrale. Per esempio, la funzione di partizione di un gas formato da formula_25 particelle classiche in formula_26 dimensioni \u00e8:\ndove formula_28 \u00e8 una qualche quantit\u00e0 infinitesimale con le unit\u00e0 di azione (di solito si prende la costante di Planck, per motivi di coerenza con la meccanica quantistica), e formula_24 \u00e8 la classica Hamiltoniana di una singola particella. La ragione del fattore formula_30 \u00e8 spiegata sotto. Per semplicit\u00e0, in questo articolo si user\u00e0 la forma discreta della funzione di partizione, ma i risultati ottenuti si applicherabbero egualmente bene alla forma continua..\nCalcolo dell'energia termodinamica totale.\nAl fine di dimostrare l'utilit\u00e0 della funzione di partizione, si calcoli il valore termodinamico dell'energia totale. Si tratta semplicemente del valore atteso, o insieme medio per l'energia, che \u00e8 la somma dei microstati energetici soppesati in base alla loro probabilit\u00e0:\no, in maniera equivalente,\nA tal proposito, si deve notare che se i microstati energetici dipendono dal parametro formula_33 secondo l'equazione\nallora il valore atteso di formula_35 \u00e8:\nQuesto ci permette con un artificio di calcolare i valori attesi di molte quantit\u00e0 microscopiche. Sommando artificialmente la quantit\u00e0 al microstato energetico (o, per usare il linguaggio specifico, all'Hamiltoniana), si calcoli la nuova funzione di partizione ed il valore atteso, quindi si ponga formula_37 nell'espressione finale. Questo \u00e8 analogo al metodo del campo sorgente usato nella formula di integrazione path della teoria quantistica dei campi.\nRelazione con le variabili termodinamiche.\nLe relazioni che intercorrono tra la funzione di partizione e le variabili termodinamiche possono essere ricavate usando il metodo della sezione precedente e le varie relazioni termodinamiche.\nCome si \u00e8 gi\u00e0 spiegato, l'energia termodinamica \u00e8\nLa varianza nell'energia (o \"fluttuazione dell'energia\") \u00e8\nL'entalpia \u00e8:\nLa capacit\u00e0 termica \u00e8:\nL'entropia \u00e8:\ndove formula_35 \u00e8 l'energia libera di Helmholtz definita come formula_44, ove formula_45 \u00e8 l'energia totale e formula_46 \u00e8 l'entropia, cosicch\u00e9:\nL'energia libera di Gibbs \u00e8:\nFunzioni di partizione dei sottosistemi.\nSi pensi un sistema suddiviso in formula_25 sottosistemi con interazioni di energia trascurabili. Se le funzioni di partizione dei sottosistemi sono formula_50, allora la funzione di partizione dell'intero sistema \u00e8 il \"prodotto\" delle singole funzioni di partizione:\nSe i sottosistemi hanno le stesse propriet\u00e0 fisiche, le loro funzioni di partizione sono uguali, formula_52, nel quale caso:\nComunque, vi \u00e8 un'eccezione nota a questa regola. Se i sottosistemi sono formati da particelle identiche, nell'accezione della meccanica quantistica sono impossibili da distinguere anche in principio; la funzione di partizione totale dovr\u00e0 allora essere divisa per un termine formula_30 (formula_25 fattoriale):\nCi\u00f2 serve ad assicurare che non si \u00e8 fatto un \"over-count\" del numero di microstati. Anche se questo sembra uno strano requisito, \u00e8 in realt\u00e0 necessario per preservare l'esistenza di un limite termodinamico per ogni sistema. Questo \u00e8 noto come paradosso di Gibbs.\nFunzione di partizione gran canonica.\nIn maniera simile alla definizione della funzione di partizione canonica per l'insieme canonico, si pu\u00f2 definire la funzione di partizione gran canonica per l'insieme gran canonico, un sistema che pu\u00f2 scambiare sia calore che particelle con l'ambiente, mantenendo costanti la temperatura formula_1, il volume formula_58, ed il potenziale chimico formula_59. La funzione di partizione gran canonica, anche se concettualmente pi\u00f9 complessa, semplifica il calcolo della fisica dei sistemi quantici. La funzione di partizione gran canonica formula_60 per un gas quantico ideale si presenta come:\ndove formula_25 \u00e8 il numero totale di particelle nel volume formula_58, e l'indice formula_64 varia a ogni microstato del sistema, essendo formula_65 il numero di particelle nello stato formula_64 ed formula_67 l'energia dello stato formula_64. formula_69 \u00e8 l'insieme di tutti i possibili numeri di occupazione per ciascuno dei microstati come formula_70.\nPer esempio, si consideri il termine formula_71 nella somma sopra. Un possibile insieme di numeri di occupazione potrebbe essere formula_72 e il contributo di questo insieme di numeri di occupazione al termine formula_71 dovr\u00e0 essere:\nPer i bosoni, i numeri di occupazione possono assumere tutti i valori interi in modo che la loro somma sia uguale a formula_25. Per i fermioni, il principio di esclusione di Pauli richiede che i numeri di occupazione debbano essere formula_76 o formula_8, sommati fino a formula_25.\nEspressioni specifiche.\nSi dimostra che l'espressione per la funzione di partizione gran canonica \u00e8 matematicamente equivalente a:\nIl prodotto sopra \u00e8 talvolta assunto su tutti gli stati di uguale energia, piuttosto che su ogni stato, nel cui caso le singole funzioni di partizione dovrebbero essere elevate a potenza formula_80, dove formula_80 \u00e8 il numero di ogni stato.\nformula_80 \u00e8 anche riferito alla \"degenerazione\" degli stati.\nIn un sistema composto da bosoni:\ned un sistema composto di fermioni:\nNel caso di un gas di Maxwell-Boltzmann, occorre usare il \"conteggio corretto di Boltzmann\" e dividere il fattore Boltzmann formula_85 per formula_86\nRelazione con le variabili termodinamiche.\nEsattamente come per la funzione di partizione canonica, la funzione di partizione gran canonica pu\u00f2 essere usata per calcolare le variabili termodinamiche e statistiche del sistema. Come con l'insieme canonico, le quantit\u00e0 termodinamiche non sono fissate, ma hanno una distribuzione statistica e una media, o valore atteso.&lt;br&gt;\nDefinendo formula_88, i numeri di occupazione pi\u00f9 probabili sono:\nPer le particelle di Boltzmann questo implica:\nPer i bosoni:\nPer i fermioni:\nche sono esattamente i risultati trovati usando l'insieme canonico per la statistica di Maxwell-Boltzmann, la statistica di Bose-Einstein e la statistica di Fermi-Dirac, rispettivamente. \nLa degenerazione formula_80 manca dalle equazioni sopra perch\u00e9 l'indice formula_64 si somma sui microstati individuali piuttosto che sull'autovalore dell'energia.\nIl numero totale di particelle \u00e8:\nla varianza del numero totale di particelle \u00e8:\nL'energia interna \u00e8:\nLa varianza nell'energia interna\nLa pressione \u00e8:\ne l'equazione di stato meccanica\nRelazione col potenziale V.\nNel caso di un gas non reattivo, usando l\"'approccio semiclassico\" si pu\u00f2 scrivere (approssimativamente) l'inversa del potenziale nella forma:\nformula_102 (valido per elevati valori di formula_1)\nsupponendo che l'Hamiltoniana di ogni particella sia formula_104.\nPrima che risultati specifici siano ottenuti dalla funzione di partizione gran canonica, i livelli di energia del sistema in esame devono essere specificati. Per esempio, il modello della \"particella nella scatola\" o in un oscillatore armonico mostra bene un particolare insieme di livelli di energia e costituiscono un modo conveniente per discutere le propriet\u00e0 di un fluido quantico.\nQuesti risultati possono essere usati per consentire alla funzione di partizione gran canonica di descrivere il comportamento di un gas di Bose o gas di Fermi e per descrivere meglio un classico gas ideale. \u00c8 possibile associare una temperatura generalizzata a sistemi costituiti da un piccolo numero di particelle identiche come nel caso di difetti interfacciali e pozzi quantici nei semiconduttori, nel limite di formula_25 finito sotto l'ipotesi che il sistema sia ergodico. Si parla in questo caso di insieme gran canonico quantistico finito."}
{"id": "1087735", "revid": "28592", "url": "https://it.wikipedia.org/wiki?curid=1087735", "title": "Romanov-sul-Murman", "text": ""}
{"id": "1087736", "revid": "28592", "url": "https://it.wikipedia.org/wiki?curid=1087736", "title": "Oblast di Volgograd", "text": ""}
{"id": "1087739", "revid": "1543377", "url": "https://it.wikipedia.org/wiki?curid=1087739", "title": "Impero del male", "text": "Impero del male (in inglese: \"Evil empire\") \u00e8 l'espressione antonomastica con la quale il presidente degli Stati Uniti Ronald Reagan, in un discorso pronunciato l'8 marzo 1983 davanti all'Associazione Evangelica Nazionale a Orlando, design\u00f2 l'Unione Sovietica.\nLo slogan propagandistico, caro agli ambienti conservatori, si inquadrava nella politica reaganiana di acceso e bellicoso contrasto diretto del comunismo durante la nuova fase critica della guerra fredda che soppiant\u00f2 completamente il precedente periodo della distensione promossa dalle presidenze di Richard Nixon, Gerald Ford e in parte Jimmy Carter.\n\"Evil empire\": origine e impiego dell'espressione nel contesto della Guerra Fredda.\nIl conio dell'espressione \u00e8 attribuito a Anthony Dolan, incaricato all'epoca di scrivere i discorsi di Reagan, e la data esatta in cui lo slogan appare per la prima volta \u00e8 controversa. Il \"Modern History Sourcebook\", pubblicato dall'Universit\u00e0 di Fordham, anticipa tale data all'8 giugno 1982, giorno in cui Reagan pronunci\u00f2 un discorso presso la Camera dei Comuni a Londra; in tale discorso, per\u00f2, \u00e8 presente pi\u00f9 che altro il concetto, mentre l'espressione esatta non appare con certezza che qualche mese dopo, l'8 marzo 1983, in un discorso tenuto significativamente alla convenzione annuale della \"National Association of Evangelicals\". \nIn esso Reagan, dopo aver rammentato che \u00abnel mondo esiste peccato ed esiste il male\u00bb e che \u00abnoi abbiamo ricevuto il comando dalle Scritture e dal Signore Ges\u00f9 di combatterli con tutte le nostre forze\u00bb, continuava affermando che, fino a quando i comunisti avessero continuato a \u00abpredicare la supremazia dello Stato, dichiararne l'onnipotenza sull'individuo e profetizzarne il futuro dominio su tutti i popoli della terra\u00bb, essi sarebbero stati \u00abil centro del male nel mondo moderno\u00bb. E concludeva con un'esortazione:\nUno tra i maggiori storici della guerra fredda, John Lewis Gaddis, inquadra cos\u00ec il discorso del Presidente:\nStoria successiva.\nL'espressione \"impero del male\" ebbe fortuna anche dopo la conclusione dell'era reaganiana. In tempi recenti la si trova riferita, fra l'altro, all'Unione europea (in ambienti euroscettici britannici), all'Impero britannico, al Terzo Reich, alla Chiesa, agli stessi Stati Uniti (da parte, per esempio, degli iraniani della rivoluzione islamica, che chiamavano gli USA il \"grande satana\", per distinguerlo dal \"piccolo satana\" che per loro era Israele) e perfino, ironicamente, alla Microsoft.\nEssa riecheggia poi certamente nello slogan \"asse del male\", coniato da George W. Bush per designare un gruppo di nazioni accusate di sostenere il terrorismo internazionale (Iraq, Iran e Corea del Nord)."}
{"id": "1087740", "revid": "122618709", "url": "https://it.wikipedia.org/wiki?curid=1087740", "title": "Lucio Licinio Crasso", "text": "Biografia.\nInizi\u00f2 la sua carriera di oratore molto giovane, a ventuno anni (119 a.C.), quando Gneo Papirio Carbone, un uomo nobile ed eloquente, odiato dagli aristocratici, cui apparteneva Crasso, fu citato da lui in tribunale. Crasso dimostr\u00f2 grande onest\u00e0 in questa causa, in quanto ricevette da uno schiavo di Carbone delle lettere sigillate sottratte dal tavolo del suo padrone, ma rimand\u00f2 l'uomo a Carbone assieme alle lettere ancora chiuse. Carbone si suicid\u00f2 per evitare l'onta della condanna.\nNel 118 a.C. si oppose alla posizione del proprio partito nei riguardi di una legge che proponeva l'istituzione di una colonia romana a Narbona. Il Senato romano osteggiava tale proposta perch\u00e9 temeva che avrebbe causato una diminuzione degli introiti dell'erario statale legati agli affitti della terra pubblica. Crasso prefer\u00ec questa volta sostenere la causa della legge, per ottenere il consenso delle classi pi\u00f9 povere, che avrebbero ottenuto i maggiori profitti da questo provvedimento. Fu lo stesso Crasso a provvedere alla fondazione della colonia.\nNel 113 a.C. prese le difese della sua parente Licinia, una vergine vestale, e di due sue colleghe, Marcia ed Emilia, che erano state accusate di incesto. Con la sua eloquenza Crasso fece s\u00ec che venissero riconosciute innocenti dal pontefice massimo Lucio Cecilio Mettio; in seguito, per\u00f2, il popolo incaric\u00f2 Lucio Cassio di indagare sulla sentenza, e questa volta l'eloquenza di Crasso non fu sufficiente.\nFu questore assieme a Quinto Mucio Scevola: al suo ritorno dalla provincia dell'Asia, pass\u00f2 per la Macedonia e per Atene. Cos\u00ec come in Asia aveva preso lezioni da Scepsio Metrodoro, ad Atene studi\u00f2 presso Carmadra e altri filosofi e retori, ma si allontan\u00f2 presto dalla citt\u00e0, incredibilmente risentito che gli Ateniesi non avessero ripetuto i misteri che avevano celebrato prima del suo arrivo.\nAl suo ritorno a Roma riprese l'attivit\u00e0 legale, difendendo l'amico Sergio Orata dall'accusa di appropriarsi dell'acqua pubblica per le sue coltivazioni di ostriche. Nel 107 a.C. fu tribuno della plebe.\nNel 106 a.C. parl\u00f2 in favore della \"Lex Servilia\" proposta dal console Quinto Servilio Cepione, il cui scopo era quello di annullare la \"lex Sempronia\" di Caio Sempronio Gracco (122 a.C.), la quale aveva sancito che i giudici dovevano essere selezionati tra i cavalieri e non tra i senatori. Nel 103 a.C., mentre era edile curule assieme a Scevola, diede dei sontuosi giochi, nei quali per la prima volta si ebbero combattimenti di leoni.\nFu poi pretore e augure, per poi essere eletto console assieme a Scevola per l'anno 95 a.C.: insieme promulgarono la \"lex Licinia Mucia de civibus redigundis\", che port\u00f2 ad una revisione degli elenchi dei cittadini Romani per depennare coloro che negli anni precedenti si erano fatti illegalmente inserire in esse o si spacciavano per cittadini; fu il rigore di questa legge che contribu\u00ec allo scoppio della guerra sociale. Durante il consolato difese Quinto Servilio Cepione (figlio del console del 106), che era stato accusato di \"majestas\" da Gaio Norbano e ne ottenne il proscioglimento.\nSi occup\u00f2 poi dell'amministrazione della Gallia citeriore, che condusse egregiamente, a parte una caduta di stile. Volendo ottenere onori militari, cerc\u00f2 lo scontro con dei nemici, ma non ne trov\u00f2; pens\u00f2 allora di sottomettere delle trib\u00f9 innocue e chiese il trionfo per questa azione: fu solo per l'intervento di Scevola che la cosa non ebbe buon fine.\nIntorno al 93 a.C. partecip\u00f2 ad una delle cause legali pi\u00f9 note dell'epoca, quella tra Manio Curio e Marco Coponio riguardo ad una eredit\u00e0: Crasso difese Curio, mentre le parti di Coponio furono prese da Scevola, che era un ottimo avvocato. La causa, nota come \"Causa Curiana\", verteva su un testamento, fatto da un uomo che riteneva la moglie incinta di pochi mesi, e che lasciava i propri beni al figlio nascituro, a meno che questi non fosse morto prima dei quattordici anni, nel qual caso l'eredit\u00e0 sarebbe andata a Curio. Il figlio non nacque e Scevola, difendendo l'interesse di Coponio, afferm\u00f2 che la clausola fosse stata annullata da questo fatto. Crasso, invece, afferm\u00f2 che l'autore del testamento non poteva distinguere tra il non verificarsi della clausola per morte del figlio dal caso in cui il figlio non fosse nato affatto, e quindi avanzava la richiesta di riconoscimento del ruolo di erede del suo cliente. La corte diede ragione a Crasso, e Curio eredit\u00f2.\nNel 92 a.C. fu censore con Gneo Domizio Enobarbo.\nNel 91 a.C. sostenne i progetti riformistici del tribuno della plebe Marco Livio Druso e nel settembre di quell'anno, dopo aver pronunciato un ardente discorso di accusa contro il console Lucio Marcio Filippo (avversario di Druso), si ammal\u00f2 di polmonite e nel giro di pochi giorni mor\u00ec."}
{"id": "1087744", "revid": "316629", "url": "https://it.wikipedia.org/wiki?curid=1087744", "title": "Marianna Bulgarelli", "text": "Era soprannominata La Romanina, per via del suo luogo di nascita.\nBiografia.\nDebutt\u00f2 a Roma verso il 1703. Nel 1712 fu a Genova a lavorare per il Teatro Sant'Agostino e tra il 1714 e il 1715 cant\u00f2 per il Teatro San Bartolomeo di Napoli; in ambedue le citt\u00e0 ebbe molto successo. Dal 1716 al 1718 fu la volta del Teatro San Grisostomo di Venezia. Tornata a Napoli nel 1719, cant\u00f2 come prima donna nella cantata \"Gli orti esperidi\", scritta da Pietro Metastasio e messa in musica da Nicola Porpora. Dato che l'autore della cantata rimase anonimo, lei non si diede pace sino a che non lo scov\u00f2. Una volta scoperto, persuase Metastasio nell'abbandonare la sua attuale occupazione di legale e lo accolse nella propria casa. Grazie al suo appoggio e ai suoi consigli Metastasio decise di dedicarsi all'attivit\u00e0 di librettista e nella sua casa pot\u00e9 conoscere i pi\u00f9 grandi compositori e cantanti del tempo. Nel 1724, sempre al San Bartolomeo, cant\u00f2 nella \"Didone abbandonata\", scritta dal suo giovane protetto e musicata da Domenico Sarro e secondo molti critici ispirata proprio da lei. Successivamente, nel 1725, La Romanina si esib\u00ec al Teatro San Cassiano di Venezia e nel 1726 per la medesima volta a Napoli. Ritiratasi dai palcoscenici, si stabil\u00ec definitivamente a Roma nel 1728. Dopo che Metastasio divent\u00f2 poeta cesareo presso la corte di Vienna nel 1729, cinque anni dopo, nel 1734, decise di recarsi da lui, per\u00f2 mor\u00ec lungo il tragitto. Lasci\u00f2 tutta la sua eredit\u00e0 a Metastasio.\nCant\u00f2 nelle opere dei pi\u00f9 grandi compositori, tra le quali si ricordano:"}
{"id": "1087745", "revid": "136053", "url": "https://it.wikipedia.org/wiki?curid=1087745", "title": "Isola Liri", "text": ""}
{"id": "1087746", "revid": "287204", "url": "https://it.wikipedia.org/wiki?curid=1087746", "title": "Cini Boeri", "text": "Biografia.\nSi laure\u00f2 al Politecnico di Milano nel 1951.\nDopo aver inizialmente collaborato con Gio Ponti e Marco Zanuso, apr\u00ec un proprio studio nel 1963.\nSpos\u00f2 il noto neurologo Renato Boeri dal quale si separ\u00f2 nel 1965.\nNel 1979 vinse il premio Compasso d'oro per il divano \"Strips\", disegnato nel 1968 per Arflex ed esposto presso la collezione permanente della Triennale di Milano. Il divano nacque dal proposito di progettare un sistema di sedute di facile produzione e facile vendita e segu\u00ec all'esperimento del divano \"Serpentone\", costituito da una struttura schiumata integrale da vendere a metri.\nDal 1981 al 1983 insegn\u00f2 al Politecnico di Milano \"Progettazione architettonica\" e \"Disegno industriale e arredamento\".\nNel 1981 fu membro del Consiglio di Amministrazione alla XVI Triennale di Milano.\nNel 1984 fece parte della giuria del premio Compasso d'oro assieme a Douglas Kelley, Antti Nurmesniemi, Giotto Stoppino e Bruno Zevi.\nPartecip\u00f2 nel 1986 alla mostra \"Progetto domestico\" all'interno della XVII Triennale di Milano.\nTenne conferenze nelle pi\u00f9 importanti istituzioni accademiche mondiali: l'Universit\u00e0 di Berkeley, il Nucleo del Desenho Industrial di San Paolo, il Collegio degli Architetti di Rio de Janeiro, la Cranbrook School di Detroit, la Southern California Institute of Architecture e il Pacific Design Center di Los Angeles.\nPremio Roscoe New York (1984), Premio Design Stoccarda (1985 e 1990), Medaglia d'oro \"Apostolo del design\" Milano (2003), Premio \"Dama d'argento\" - Poldi Pezzoli Milano 2006, Premio \"Milanodonna\" Milano (2007), \"Piramidi dell'Accademia Italiana\" Firenze (2008), \"The IIC Lifetime Archievement Award\" Los Angeles (2008), Good Design Award Chicago (2008).\nFigli di Cini Boeri sono Sandro, Stefano e Tito, rispettivamente giornalista, architetto ed economista.\n\u00c8 morta nella sua casa di Milano il 9 settembre 2020, all'et\u00e0 di 96 anni.\nIl 2 novembre 2020 il suo nome \u00e8 stato iscritto nel Famedio di Milano.\nOpere.\nDesign\nArchitettura"}
{"id": "1087752", "revid": "78273", "url": "https://it.wikipedia.org/wiki?curid=1087752", "title": "Bangkok, solo andata", "text": ""}
{"id": "1087757", "revid": "180559", "url": "https://it.wikipedia.org/wiki?curid=1087757", "title": "John Arcudi", "text": "Nella sua carriera fumettistica Arcudi ha lavorato per la Image Comics (su \"Gen\u00b9\u00b3\"), per la DC Comics (su \"Lo Skatzato\" e \"Doom Patrol\") e soprattutto per la Dark Horse, per la quale ha scritto su serie come \"The Mask\", \"Robocop\", \"Barb Wire\" (della quale ha scritto anche un romanzo nel 1996), \"Predator\", \"Aliens\" e \"B.P.R.D.\"."}
{"id": "1087764", "revid": "120867605", "url": "https://it.wikipedia.org/wiki?curid=1087764", "title": "Greatest Hits (Paola &amp; Chiara)", "text": "Greatest Hits \u00e8 la prima raccolta di brani musicali del duo italiano Paola &amp; Chiara.\nUscito dopo la loro partecipazione al Festival di Sanremo 2005, il disco contiene i maggiori successi del duo, da \"Vamos a bailar\" a \"Festival\", ma anche due inediti: \"A modo mio\", il brano presentato a Sanremo, e \"Fatalit\u00e0\" uscito come singolo nell'estate 2005. Alcuni brani come \"Amici come prima\", \"Bella\" e \"Per te\" sono stati re-incisi. L'album contiene inoltre il \"Rock the Nation Megamix\", un mix composto dai maggiori successi del duo remixati.\nGreatest Hits esce anche in versione DVD e CD+DVD, con tutti i video del duo, ad esclusione di \"Ti vada o no\" e \"Per te\".\nPoco dopo l'uscita nei negozi, il Moige (Movimento Italiano Genitori) ha denunciato la mancanza di segnalazione sui contenuti erotici del video di \"Kamasutra\" contenuto nel DVD. La raccolta \u00e8 stata quindi ritirata dal mercato per poi essere rimessa in vendita con l'aggiunta di un bollino riportante la presenza del video di Kamasutra, la cui visione veniva sconsigliata ai minori di 14 anni. Ciononostante la raccolta \u00e8 stata poi rimessa in vendita senza bollino con le successive ristampe.\nSuccesso commerciale.\nL'album raggiunge come posizione massima la numero 25 della classifica FIMI e vende pi\u00f9 di 40.000 copie aggiudicandosi un disco d'oro."}
{"id": "1087771", "revid": "228587", "url": "https://it.wikipedia.org/wiki?curid=1087771", "title": "Monte Giove", "text": ""}
{"id": "1087773", "revid": "1610933", "url": "https://it.wikipedia.org/wiki?curid=1087773", "title": "Gru dalla nuca bianca", "text": ""}
{"id": "1087775", "revid": "404449", "url": "https://it.wikipedia.org/wiki?curid=1087775", "title": "Treppio", "text": "Treppio \u00e8 una frazione del comune italiano di Sambuca Pistoiese, nella provincia di Pistoia, in Toscana.\nGeografia fisica.\nSi sviluppa tra i 610 metri s.l.m. del borgo della \"Piazza\" ed i 750 metri della localit\u00e0 \"Castello\", lungo la valle della Limentra Orientale, con un'altitudine media di 680\u00a0m s.l.m. (altitudine della \"Piazza della Chiesa\").\nStoria.\nAntico possesso dei Signori di Stagno di stirpe longobarda fu conteso nel Medioevo dai comuni di Bologna e Pistoia, passando sotto l'autorit\u00e0 del comune toscano nel 1219.\nMonumenti e luoghi d'interesse.\nVilla Gargallo.\nIl nome deriva dal fatto che fu la residenza dei marchesi Gargallo di Castel Lentini a Treppio.\nQui vissero i Marchesi Filippo e Mario Tommaso Gargallo di Castel Lentini, figli del conte Gioacchino e della treppiese Annunziata Gualandi. La leggenda dice che i due si fossero perdutamente innamorati e Annunziata era definita come una \u201cbella pastorella\u201d.\nIn realt\u00e0, Gioacchino era un figlio cadetto da \u201csistemare\u201d con una ragazza dell'alta borghesia. Una sua nutrice di Treppio sugger\u00ec cos\u00ec alla famiglia di favorire l'incontro con la ragazza treppiese. I Gualandi possedevano infatti numerosi fabbricati e terreni in zona, compreso quel palazzotto signorile che ha poi preso il nome di \u201cVilla Gargallo\u201d .\nQuando il titolo di marchese pass\u00f2 al figlio Filippo (lo zio Tommaso era morto senza prole nei primi anni del XX secolo), la Villa Gargallo fu rinnovata e ingrandita con alcuni elementi decorativi che ricordano la lontana Sicilia. "}
{"id": "1087777", "revid": "1745361", "url": "https://it.wikipedia.org/wiki?curid=1087777", "title": "Pavana (Sambuca Pistoiese)", "text": "P\u00e0vana (pron. ) \u00e8 una frazione del comune italiano di Sambuca Pistoiese, nella provincia di Pistoia, in Toscana.\nGeografia fisica.\nLa frazione \u00e8 situata a 491 ed \u00e8 costituita da varie piccole localit\u00e0 dislocate su un territorio attraversato dalla strada statale 64 Porrettana e il torrente Limentra Occidentale, che nelle vicinanze \u00e8 sbarrato da una diga formando il cosiddetto bacino di Pavana. \u00c8 il centro pi\u00f9 popoloso del comune di Sambuca. Una strada che ha inizio dalla piazza centrale di Pavana conduce, superato Pian di Campo, alle localit\u00e0 Casa Bettini, Pratopiano e Le Casette, poste intorno ad una quota di circa 850 metri.\nCultura.\nLa localit\u00e0 \u00e8 nota per essere legata al cantautore Francesco Guccini, che vi crebbe da bambino e dove vive tutt'oggi. \nLe canzoni di Guccini in cui P\u00e0vana \u00e8 citata o in cui \u00e8 l'ambientazione, sono \"La ballata degli annegati\", \"Il frate\", \"Radici\", \"Amerigo\", \"Black-out\", \"Canzone di notte n.4\", \"Van Loon\" e \"Natale a Pavana\". \nPavana \u00e8 protagonista anche di due romanzi di Guccini, \"Cr\u00f2niche Epaf\u00e1niche\" (1989) e \"Tralummescuro\" (2019).\nGeografia antropica.\nIl territorio della frazione di Pavana comprende varie localit\u00e0:"}
{"id": "1087778", "revid": "124683273", "url": "https://it.wikipedia.org/wiki?curid=1087778", "title": "Ci chiamano bambine", "text": "Ci chiamano bambine \u00e8 il primo album del duo musicale italiano Paola &amp; Chiara, pubblicato nel 1997.\nUscito dopo la vittoria delle sorelle Iezzi al Festival di Sanremo 1997 nella sezione \"Nuove proposte\" con il brano \"Amici come prima\", l'album ha venduto oltre 150.000 copie, ottenendo il disco di platino. Il disco contiene, oltre al brano sanremese, anche il singolo estivo \"Bella\" che racconta la storia di un'amica delle due cantanti sofferente di anoressia nervosa.\nCon il singolo \"Amore mio\" esce anche il video del brano \"Ci chiamano bambine\".\nNel 1998, in seguito alla partecipazione di Paola &amp; Chiara al Festival di Sanremo 1998 con il brano \"Per te\", l'album viene ripubblicato con l'aggiunta, oltre che del brano sanremese, anche di \"Ti vada o no\" (canzone principale del film Disney \"Hercules\"), della versione acustica di \"Bella\" e del remix di \"Ci chiamano bambine\".\nNel ritornello del brano \"Ci chiamano bambine\" \u00e8 singolare l'uso del suono di una macchina che si ferma."}
{"id": "1087779", "revid": "1305772", "url": "https://it.wikipedia.org/wiki?curid=1087779", "title": "Slava", "text": ""}
{"id": "1087784", "revid": "124262175", "url": "https://it.wikipedia.org/wiki?curid=1087784", "title": "Doug Mahnke", "text": "Tra i suoi lavori pi\u00f9 importanti ci sono \"Lo Skatzato\", \"Batman\", \"\", \"Team Zero\", \"JLA\", \"Justice League Elite\" e \"Sette Soldati della Vittoria: Frankenstein\" per la DC Comics.\nPer la Dark Horse Comics ha disegnato \"X\" e le copertine di \"King Tiger/Motorhead\" (miniserie di 2 numeri ambientata nello stesso universo di \"X\").\nNel 2005 ha realizzato insieme all'inchiostratore Tom Nguyen due DVD di guida al disegno di fumetti."}
{"id": "1087785", "revid": "124948295", "url": "https://it.wikipedia.org/wiki?curid=1087785", "title": "Bandiera della Catalogna", "text": "La bandiera catalana, chiamata senyera (pronuncia , traslitterata in spagnolo come \"se\u00f1era\"), \u00e8 un simbolo vessillologico formato da quattro fasce rosse su campo dorato che storicamente ha rappresentato la monarchia della Corona d'Aragona; ancora oggi \u00e8 utilizzata come bandiera in Catalogna e, con lievi varianti, nelle comunit\u00e0 autonome spagnole dell'Aragona, delle Isole Baleari e della Comunit\u00e0 Valenciana, nonch\u00e9 in vari territori che nel corso dei secoli fecero parte della Corona d'Aragona. Sono molti i comuni della Spagna il cui stemma \u00e8 composto in parte dalla \"senyera\".\nCon una prima attestazione datata 1150, la \"senyera\" \u00e8 una delle bandiere pi\u00f9 antiche d'Europa, nonostante il suo uso non sia stato continuativo dal momento della sua creazione. La pi\u00f9 antica bandiera di questo tipo giunta al giorno d'oggi \u00e8 il \"Pen\u00f3 de la Conquesta\", risalente alla conquista di Valencia nel 1238.\nBlasonatura.\nLa blasonatura della \"senyera\" \u00e8: \"d'oro, alle quattro fasce rosse\".\nOrigine.\nSecondo una leggenda del XIV secolo, la bandiera sarebbe originaria del IX secolo, ai tempi dell'assedio moro di Barcellona, quando il re Carlo il Calvo, in segno di gratitudine, tracci\u00f2 con le sue dita insanguinate quattro righe rosse sullo scudo dorato di Goffredo il Villoso moribondo. Tale versione, che ebbe particolare fortuna ai tempi della \"Renaixen\u00e7a\" catalana, \u00e8 oggi generalmente riconosciuta come un anacronismo (Carlo il Calvo mor\u00ec vent'anni prima di Goffredo, nell'anno 877).\nUn'altra ipotesi farebbe derivare la \"senyera\" dallo stemma della contea di Barcellona, in cui le fasce sono parimenti rosse e gialle, ma orientate in senso verticale, mentre secondo un'altra versione la bandiera ha mutuato gli antichi colori papali (che fino al 1808 erano appunto il giallo e il rosso e che sopravvivono oggi nello stemma capitolino) in segno di sottomissione alla Santa Sede.\nLa versione semplice della \"senyera\" \u00e8 tornata in auge all'inizio del XX secolo come bandiera del nazionalismo catalano ed \u00e8 stata adottata ufficialmente come bandiera della Comunit\u00e0 Autonoma di Catalogna durante la Seconda repubblica spagnola e fin dalla transizione verso la moderna Spagna democratica. In tale versione \u00e8 anche la bandiera ufficiale del dipartimento francese dei Pirenei Orientali e figura persino nella bandiera della Provenza, in virt\u00f9 dei risalenti legami storici con l'Aragona.\nBandiera di Catalogna.\nLa Catalogna ha adottato integralmente l'antico vessillo della casa regnante di Aragona-Barcellona, senza alcuna modifica, neppure minore. \nLa \"senyera\" storica \u00e8 la bandiera della comunit\u00e0 dal 1979 e ha ricevuto riconoscimento legislativo ufficiale nello statuto di autonomia del 2006.\nAnche durante la Guerra Civile Spagnola gli indipendentisti della Catalogna utilizzarono la senyera come vessillo proprio. Anche la citt\u00e0 di Barcellona, che in principio utilizzava una croce di San Giorgio, risultava strettamente legata alla bandiera antica aragonese, tanto che oggi, per distinguersi dal suo \"Pa\u00eds\" di Catalogna, inserisce sia la croce che la senyera.\nBandiere derivanti dalla \"Senyera\".\nLa \"Senyera\" \u00e8 stata adottata da moltissime amministrazioni pubbliche spagnole e non solo, perfino italiane e francesi, solitamente che affondano radici storiche nell'antica Corona d'Aragona. Soprattutto le comunit\u00e0 autonome spagnole soggette un tempo alla Corona mantengono questo vessillo, al massimo alterato in qualche dettaglio.\nBandiere territoriali\nCatalogna\nComunit\u00e0 Valenciana\nIsole Baleari\nFrancia\nItalia\nBandiere storiche\nBandiere politiche"}
{"id": "1087786", "revid": "92723", "url": "https://it.wikipedia.org/wiki?curid=1087786", "title": "Campionato mondiale di scherma 1966", "text": "Il Campionato mondiale di scherma del 1966 si \u00e8 svolto a Mosca in Unione Sovietica. Le competizioni sono iniziate il 6 luglio e sono terminate il 16 luglio 1966.\nSono stati assegnati 2 titoli femminili e 6 titoli maschili:"}
{"id": "1087788", "revid": "62004", "url": "https://it.wikipedia.org/wiki?curid=1087788", "title": "Gara ciclistica", "text": ""}
{"id": "1087791", "revid": "767487", "url": "https://it.wikipedia.org/wiki?curid=1087791", "title": "Giornata storica", "text": "Giornata storica \u00e8 il secondo album del duo/gruppo italiano Paola &amp; Chiara.\nDall'album, sono stati estratti i singoli \"Colpo di fulmine\", \"Non puoi dire di no\" (che ottenne un ottimo successo radiofonico) e \"Nina\".\nL'album, che in termini di vendite non ha raggiunto il successo sperato, \u00e8 dedicato alla memoria delle vittime della strage di Omagh, nell'Irlanda del Nord, avvenuta nell'agosto 1998 ed \u00e8 stato pubblicato nell'autunno di quell'anno."}
{"id": "1087794", "revid": "1632387", "url": "https://it.wikipedia.org/wiki?curid=1087794", "title": "Television (Paola &amp; Chiara)", "text": "Television \u00e8 il terzo album di Paola &amp; Chiara.\nDescrizione.\nIl titolo dell'album non si riferisce tanto alla televisione (che compare comunque nella copertina del disco), ma al termine spagnolo \u00ab\"television\"\u00bb che significa \u00abvisione da lontano\u00bb. Con questo album il duo si pone al pubblico in modo pi\u00f9 sexy e maturo rispetto ai lavori precedenti, ammiccando a una platea pi\u00f9 trasgressiva e provocatoria nei costumi.\nDall'album sono estratti singoli di successo come \"Vamos a bailar (Esta vida nueva)\", \"Amoremidai\" e \"Viva el amor!\"; in particolare \"Vamos a bailar (Esta vida nueva)\" assurge a tormentone estivo del 2000.\nNell'estate 2001 viene estratto un altro singolo di successo, \"Fino alla fine\". Per l'occasione \"Television\" viene ripubblicato in una nuova versione che contiene il remix e la versione acustica di \"Fino alla fine\", le versioni acustiche di \"Vamos a bailar (Esta vida nueva)\", \"+ forte di te\" e \"Amoremidai\", le versioni spagnole di \"Anni luce\" e \"Vicky\", e il videoclip di \"Vamos a bailar (Esta vida nueva)\".\nL'album, il pi\u00f9 noto e venduto del duo, vende oltre 150.000 copie raggiungendo il disco di platino; ottiene inoltre ottimi riscontri in Europa (800.000 copie vendute), dove viene pubblicato anche nelle edizioni in inglese e spagnolo."}
{"id": "1087796", "revid": "1305772", "url": "https://it.wikipedia.org/wiki?curid=1087796", "title": "Kola", "text": ""}
{"id": "1087804", "revid": "2048534", "url": "https://it.wikipedia.org/wiki?curid=1087804", "title": "Montagne della Groenlandia", "text": "Di seguito \u00e8 riportata la lista delle montagne della Groenlandia. Sono ordinate inizialmente per comune (Avannaata, Kujalleq, Qeqertalik, Qeqqata e Sermersooq, per ultimo quelle al di fuori dei comuni), poi in ordine alfabetico (secondo il nome autoctono).\nSono classificate \"montagne\" tutte le alture impervie oltre i 600\u00a0m di altitudine sul mare."}
{"id": "1087805", "revid": "647919", "url": "https://it.wikipedia.org/wiki?curid=1087805", "title": "Kia ceed", "text": ""}
{"id": "1087806", "revid": "110157", "url": "https://it.wikipedia.org/wiki?curid=1087806", "title": "Chiesa di Santa Maria delle Grazie a Capodimonte", "text": "La chiesa di Santa Maria delle Grazie a Capodimonte \u00e8 un luogo di culto di Napoli, sito in via Bosco di Capodimonte.\nStoria.\nLa chiesa fu fondata nel 1575 ad opera del marchese Innocenzo Mazza per creare un luogo di culto per i pochi contadini locali: fu intitolata alla Madonna delle Grazie in quanto era presente un'edicola votiva dedicata proprio alla Madonna.\nNel 1598 fu elevata al rango di parrocchia.\nNel XVIII secolo la chiesa fu maggiormente frequentata e conosciuta in quanto a breve distanza venne costruita la Reggia di Capodimonte e molte famiglie nobili costruirono i loro palazzi a pochi passi dal tempio, tanto che il numero di fedeli sub\u00ec un forte incremento.\nNel XX secolo la chiesa ha subito varie trasformazioni e restauri. La prima prevedeva un ampliamento dell'edificio ed il rifacimento della facciata ma non fu mai compiuta, mentre la seconda, fra il 1997 e il 1999 ha riparato i danni provocati dal terremoto del 1980 e ha riportato all'antico splendore molte opere conservate nel tempio.\nDescrizione.\nL'interno \u00e8 a navata unica, coperta da volta a botte, con decorazioni a stucco a motivi curvilinei. La zona absidale \u00e8 sormontata da una calotta semicircolare e da un lanternino da cui proviene la luce, decorato da due angeli che sorreggono una corona.\nL'unico altare (presente nella Cappella della Confraternita) \u00e8 decorato nella parte superiore da lesene leggere, sormontate da un timpano avente la scritta che ricorda ai fedeli che si tratta dell\"altare privilegiato\"; vi \u00e8 una pregevole tela che rappresenta la \"Vergine Annunciata con due confratelli oranti\" del XVIII secolo (artista ignoto). All'ingresso di quest'ultima cappella \u00e8 posta una lapide che ricorda le indulgenze concesse ai confratelli nel gennaio del 1780 da papa Pio VI.\nNella Cappella di Sant'Anna \u00e8 posto un altare marmoreo di buona fattura, datato 1783 e dedicato a quest'ultima santa; alla sommit\u00e0 \u00e8 presente il busto ligneo di Sant'Anna, figura alla quale \u00e8 devoto sin dal Settecento il popolo di Capodimonte. L'altare fu probabilmente commissionato all'artista Tommaso Scotti come scritto nella parte sottostante del medesimo. I fedeli sono molto devoti a Sant' Anna ancora oggi: il suo busto ligneo viene portato in processione il 26 luglio.\nFino al 1968, all'interno delle nicchie presenti nella navata centrale erano presenti sei altarini. Successivamente (1997) le nicchie sono state restaurate e all'interno di una di esse \u00e8 stata sistemata una stupenda statua raffigurante l\"Ecce Homo\", anche quest'ultima restaurata."}
{"id": "1087808", "revid": "114325", "url": "https://it.wikipedia.org/wiki?curid=1087808", "title": "Petermanns Bjerg", "text": ""}
{"id": "1087811", "revid": "125409050", "url": "https://it.wikipedia.org/wiki?curid=1087811", "title": "Festival (album Paola &amp; Chiara)", "text": "Festival \u00e8 il quarto album di Paola &amp; Chiara.\nIl disco, che ha avuto un buon riscontro di vendite, contiene i singoli \"Festival\", \"Hey!\" e \"Kamasutra,\" ed \u00e8 composto e prodotto dalle stesse. Nel disco molti spunti \u201csoft\u201d e poi flamenco, musica etnica, atmosfere soul e dance: per realizzare l\u2019album le sorelle Iezzi hanno passato mesi di lavoro all\u2019estero, prima negli Stati Uniti, poi in Brasile e infine in Argentina.\nLe versioni in lingua spagnola e inglese mai pubblicate.\nErano state programmate le uscita in lingua spagnola e in inglese dell'album, che per\u00f2 furono bloccate per motivi sconosciuti.\nAlcuni brani della versione spagnola finirono comunque in rete non in maniera ufficiale."}
{"id": "1087813", "revid": "125608802", "url": "https://it.wikipedia.org/wiki?curid=1087813", "title": "Blu (album Paola &amp; Chiara)", "text": "Blu \u00e8 il quinto album di inediti di Paola &amp; Chiara.\nIl disco, che contiene anche \"Diana\", un brano dedicato a Lady D, non riusc\u00ec a bissare il successo dei precedenti due album. Ne venne estratto un solo singolo pubblicato su supporto fisico, la title track \"Blu\", mentre le canzoni \"@mare di pi\u00f9\" e \"Disco DJ\" vennero promosse solo nelle radio.\nIl CD contiene una \"traccia rom\" con il video non censurato di \"Kamasutra\", una versione esclusiva di \"@mare di pi\u00f9\" ed alcune foto inedite."}
{"id": "1087814", "revid": "59975", "url": "https://it.wikipedia.org/wiki?curid=1087814", "title": "Ruts", "text": ""}
{"id": "1087818", "revid": "6923", "url": "https://it.wikipedia.org/wiki?curid=1087818", "title": "Fuorigioco", "text": "Il fuorigioco \u00e8 una regola inclusa nel regolamento di alcuni sport di squadra e in ciascuno di essi fa riferimento alla posizione relativa dei giocatori della squadra attaccante rispetto ad una linea, immaginaria o realmente tracciata sul terreno di gioco. \u00c8 presente nel regolamento dei seguenti sport:\nNel calcio.\nIl fuorigioco \u00e8 disciplinato dalla Regola 11 del Regolamento del Gioco del Calcio.\nUn giocatore si dice in posizione di fuorigioco quando - nel momento in cui un compagno giochi il pallone - egli si trovi nella met\u00e0 campo avversaria, pi\u00f9 vicino alla porta avversaria rispetto a dove si trova il pallone nel momento del passaggio e tra di lui e la linea di porta avversaria non ci siano almeno due giocatori avversari (uno dei quali pu\u00f2 eventualmente essere il portiere, condizione questa non necessaria). Lo stazionare in posizione di fuorigioco non costituisce in s\u00e9 un'infrazione. La posizione di fuorigioco di un giocatore viene punita solo nel momento in cui un compagno di squadra esegua un passaggio (anche in maniera fortuita) verso l'uomo in fuorigioco e questi entri in contatto con il pallone, oppure, pur non essendo il destinatario, influenzi un avversario o tragga vantaggio dalla propria posizione. In passato il regolamento era meno permissivo punendo il fuorigioco indipendentemente dall'uomo al quale fosse diretto il passaggio, salvo prevedere, in alcuni casi il \"fuorigioco passivo\" o \"non punibile\". Se un calciatore, infortunato o meno, durante il corso di un'azione termina all'esterno del terreno di gioco, ai fini del calcolo del fuorigioco dovr\u00e0 essere considerato come se giacesse sul terreno di gioco, nel punto della linea perimetrale pi\u00f9 prossimo a lui; in tale contesto, se un difensore rotolasse accidentalmente all'esterno della propria linea di porta, e il portiere suo compagno fosse ancora fra i pali, essi terrebbero in gioco qualsiasi avversario sul terreno di gioco. Un giocatore che riceve un passaggio direttamente da rimessa laterale non \u00e8 mai in fuorigioco.\nNell'hockey su ghiaccio.\nIl fuori gioco \u00e8 fischiato dal capo-arbitro su segnalazione dei due assistenti. Il fuorigioco si verifica quando, in situazione avversaria, un giocatore della squadra in attacco superi la linea blu prima che il puck (disco) sia entrato nella zona di difesa della squadra avversaria.\nNel rugby.\nSi considera in fuorigioco ogni giocatore che si trovi \"davanti\" al compagno che porta il pallone, o davanti al compagno che ha giocato per ultimo il pallone.\nUn giocatore in fuorigioco deve ritenersi temporaneamente estraneo all'azione di gioco. Se dunque egli prender\u00e0 parte all'azione, potr\u00e0 essere sanzionato.\nUn giocatore pu\u00f2 tornare in-gioco sia tramite l'azione di un compagno, sia tramite quella di un avversario: quando cio\u00e8 egli si ritrovi dietro la linea di palla per effetto dell'avanzamento di un compagno o di un arretramento dell'avversario.\nDunque un giocatore in fuorigioco \u00e8 da sanzionare: 1) se interferisce nell'azione dal punto in cui si trova; 2) se si muove in avanti o verso il pallone invece di arretrare; 3) se, in caso di pallone \"calciato in avanti\" da un compagno, non si posizioni 10 metri dietro al punto in cui il pallone atterra o viene raccolto.\nAltro.\nIn vista dei Giochi della XXX Olimpiade di Londra nel 2012, la Royal Mint ha coniato una moneta da 50 pence celebrativa in cui \u00e8 stata schematizzata la regola del fuorigioco. L'opera \u00e8 del giornalista sportivo Neil Wolfson."}
{"id": "1087820", "revid": "8911", "url": "https://it.wikipedia.org/wiki?curid=1087820", "title": "Bonifacio IV di Toscana", "text": ""}
{"id": "1087824", "revid": "142136", "url": "https://it.wikipedia.org/wiki?curid=1087824", "title": "Io e Mamma", "text": ""}
{"id": "1087839", "revid": "1543377", "url": "https://it.wikipedia.org/wiki?curid=1087839", "title": "Contea di Stillwater", "text": "La contea di Stillwater (in inglese Stillwater County) \u00e8 una contea del Montana. Il suo capoluogo amministrativo \u00e8 Columbus.\nGeografia fisica.\nLa contea ha un'area di 4.674 km\u00b2 di cui lo 0,53% \u00e8 coperto d'acqua. Confina con le seguenti contee:"}
{"id": "1087840", "revid": "78273", "url": "https://it.wikipedia.org/wiki?curid=1087840", "title": "Sei forte Maestro", "text": ""}
{"id": "1087844", "revid": "125558027", "url": "https://it.wikipedia.org/wiki?curid=1087844", "title": "Riserva naturale marina Isole Egadi", "text": "L'Area Marina Protetta Isole Egadi \u00e8 un'area marina protetta costituita da 53.992 ha di mare nel territorio dell'arcipelago delle isole Egadi, in Sicilia. Con la sua superficie \u00e8 l'area marina protetta pi\u00f9 estesa di Europa. Dal 2001 \u00e8 stata affidata in gestione al Comune di Favignana dal Ministero dell'ambiente e della tutela del territorio e del mare e dal 1\u00ba agosto 2010 \u00e8 entrato in vigore il Regolamento di esecuzione ed organizzazione che stabilisce le regole per le attivit\u00e0 nell'ambito dell'A.M.P. Il presidente dell'A.M.P. \u00e8, da Statuto, il sindaco dell'Ente Gestore, mentre il direttore incaricato, dal 4 novembre 2010, \u00e8 Stefano Donati.\nInoltre le isole di Favignana, Levanzo e Marettimo sono tutelate dalla Regione siciliana, essendo sito di interesse comunitario.\nDescrizione.\nL'area \u00e8 stata suddivisa in zone a cui sono associati diversi divieti e attivit\u00e0 consentite:\nLa flora.\nLa (flora) contenuta nell'area comprende oltre 400 specie fra le quali primeggia la macchia mediterranea con l'euforbia ed il rosmarino.\nLa fauna.\nLa fauna presenta una grande variet\u00e0 di volatili sia stanziali che migratori. Fra le specie pi\u00f9 presenti si ricordano l'uccello delle tempeste, la berta minore, la berta maggiore, la monachella nera e l'aquila del Bonelli. Tra i mammiferi merita una menzione l'endemica \"Crocidura sicula aegatensis\". Diverse specie di insetti sono presenti nelle diverse isole.\nNel 2013 \u00e8 stata segnalata la presenza della foca monaca."}
{"id": "1087853", "revid": "124369942", "url": "https://it.wikipedia.org/wiki?curid=1087853", "title": "Romano Luperini", "text": "Biografia.\nEgli frequent\u00f2 il liceo classico Galileo Galilei di Pisa e comp\u00ec studi universitari umanistici. Nel 1969, con Luciano Della Mea, fu tra i fondatori della \"Lega dei comunisti pisani\", un movimento nato attorno alla rivista \"Nuovo Impegno\"; in seguito all'unificazione con altri gruppi, il movimento mut\u00f2 il nome in Lega dei Comunisti, un'organizzazione che, assieme ad Avanguardia Operaia e alla componente del Partito di Unit\u00e0 Proletaria per il comunismo che faceva capo a Vittorio Foa, porter\u00e0 alla formazione di Democrazia Proletaria nel 1977.\n\u00c8 uno dei massimi esponenti della critica letteraria italiana. Ha insegnato letteratura italiana moderna e contemporanea all'Universit\u00e0 di Siena ed \u00e8 stato professore aggiunto all'Universit\u00e0 di Toronto (Canada). Oltre a dirigere riviste e collane di letteratura e di critica letteraria, \u00e8 autore di un gran numero di saggi di critica letteraria. Si \u00e8 occupato in prevalenza della stagione storico-letteraria compresa fra Naturalismo e Avanguardia, con una particolare attenzione per Giovanni Verga, ma anche di poesia del Novecento (Eugenio Montale e Franco Fortini), e delle questioni epistemologiche e retoriche legate al problema dell'allegoria. In sede critica, all'atteggiamento sociologico, tendente a ridurre la letteratura a documento o rappresentazione di una determinata realt\u00e0 storico-sociale, antepone uno di tipo dialettico, non sociologico orientato in senso benjaminiano, piuttosto che lukacsiano.\nDa sempre impegnato per un miglior raccordo fra universit\u00e0 e scuola, \u00e8 coautore, insieme a Pietro Cataldi e Lidia Marchiani, del libro di testo \"La scrittura e l'interpretazione. Storia e antologia della letteratura italiana nel quadro della civilt\u00e0 europea\", uscito per la prima volta nel 1996 e oggi in uso in circa un quarto delle classi di letteratura dei licei. \nIl 2013 ha visto l'uscita del nuovo manuale \"La letteratura e noi\", curato da Luperini, Cataldi, Marchiani e altri."}
{"id": "1087854", "revid": "287204", "url": "https://it.wikipedia.org/wiki?curid=1087854", "title": "Francesca Gangemi", "text": "Carriera nazionale.\n\u00c8 alta 1.58\u00a0m e pesa 45\u00a0kg. Nel nuoto sincronizzato, ha sempre gareggiato con l'A.S. Catania Sincro di Mariagrazia Lo Tauro. Nel 2001 gareggiava in Serie B, dove conquist\u00f2 il secondo posto nel solo e il terzo posto in coppia con Marianna Urso. Nel 2004 \u00e8 stata promossa dalla Serie A2 alla Serie A1, arrivando seconda nelle competizioni a solo. Nel 2005, ai campionati italiani assoluti invernali di Serie A1, \u00e8 giunta 7\u00aa nel solo e 11\u00ba nella classifica combinata. Con la Catania Sincro \u00e8 giunta all'8\u00ba posto in Serie A1 nel 2006.\nCarriera internazionale.\nNel 2003 \u00e8 arrivata la prima convocazione della nazionale italiana juniores, con cui \u00e8 arrivata seconda nella competizione a squadre agli Europei di Andorra. Nel 2004 entra nella nazionale maggiore, ed esordisce con l'argento ai campionati europei 2004 nella competizione combinata a squadre.\nNel 2005 partecipa ai campionati mondiali di nuoto 2005, a Montr\u00e9al, dove arriva un settimo posto sia a squadre che nel combinato a squadre. A Mosca, lo stesso anno, partecipa alla vittoria della medaglia di bronzo nel combinato. Altri due bronzi arrivano agli Europei 2006: sia nel nuoto sincronizzato a squadre che nel combinato. Ai Mondiali 2007, a Melbourne, la nazionale non ha raggiunto il podio.\nAgli Europei 2008 di Eindhoven ha vinto l'argento nella prova a squadre e nel combinato."}
{"id": "1087861", "revid": "1573940", "url": "https://it.wikipedia.org/wiki?curid=1087861", "title": "Rhaphigaster nebulosa", "text": "La Rhaphigaster nebulosa , \u00e8 un insetto della famiglia dei Pentatomidae. \u00c8 l'unica specie del genere \"Rhaphigaster\" presente in Europa.\nDescrizione.\n\u00c8 un Rhynchota eterottero di medie dimensioni (12-15 mm), che presenta una colorazione mimetica brunastra, picchiettata di nero. Aspetto caratterizzante la specie \u00e8 l'alternanza del bianco e nero lungo gli articoli formanti le antenne. La testa alloggia in un piccolo incavo del protorace, quest'ultimo ha notevoli dimensioni, cos\u00ec come il mesotorace, a sua volta composto principalmente da uno scutello triangolare, cos\u00ec ben sviluppato da ricoprire parzialmente le emielitre.\nBiologia.\n\u00c8 un fitofago, che s'incontra dove ci sono piante, siepi, muri soleggiati a partire dall'arrivo della primavera. Si pu\u00f2 confondere con la cimice asiatica (Halyomorpha halys) recentemente acclimatata in Italia. A fine autunno pu\u00f2 tentare di entrare nelle case. La sua sostanza repellente, dal pungente odore di mandorle amare, veniva impiegata industrialmente per rendere ancor pi\u00f9 acuto l'odore di sostanze chimiche come l'acido prussico."}
{"id": "1087862", "revid": "729019", "url": "https://it.wikipedia.org/wiki?curid=1087862", "title": "Stazione di Como Lago", "text": "La stazione di Como Lago \u00e8 la stazione ferroviaria della citt\u00e0 di Como che funge da punto terminale della linea proveniente da Saronno.\nStoria.\nLa stazione venne aperta il 5 luglio 1885 come capolinea della ferrovia Como\u2013Varese. Nel 1898 con l'estensione della ferrovia Como\u2013Grandate fino a Saronno, che sostituiva la precedente tranvia Como\u2013Fino\u2013Saronno, divenne stazione capotronco della direttrice ferroviaria Como\u2013Saronno\u2013Milano Cadorna. Il 31 luglio 1966 fu soppresso completamente la Grandate-Malnate terminando cos\u00ec le corse dirette tra Como e Varese, d'allora la stazione serv\u00ec solo per la Como-Saronno.\nStrutture e impianti.\nL'impianto, gestito da Ferrovienord, \u00e8 dotato di quattro binari per la sosta e il ricovero dei convogli.\nMovimento.\nLa stazione \u00e8 servita da treni regionali e RegioExpress operati da Trenord nell'ambito del contratto di servizio stipulato con la Regione Lombardia in servizio sulla relazione Como Nord Lago-Saronno-Milano Nord Cadorna nelle ore di cadenza a frequenza oraria e semioraria.\nInterscambi.\nLa stazione si trova presso la riva del Lario e permette l'interscambio con i traghetti lacuali.\nNelle immediate vicinanze \u00e8 presente anche la stazione capolinea di valle della funicolare Como-Brunate.\nFra il 1906 e il 1952 era inoltre presente in prossimit\u00e0 della stessa una fermata della rete tranviaria cittadina."}
{"id": "1087863", "revid": "767487", "url": "https://it.wikipedia.org/wiki?curid=1087863", "title": "Four Color", "text": "Four Color nota anche come Four Color Comics e One Shots, \u00e8 stata una rivista statunitense edita dal 1939 al 1962 dalla Dell Comics e dalla Western Printing. Era divisa in diverse serie e organizzata in albo monotematici permettendo cos\u00ec di testare diversi personaggi i quali in caso di successo avrebbero avuto poi una testata propria; esempi famosi sono Topolino, Paperino e Paperon de' Paperoni, le cui rispettive testate (\"Mickey Mouse\", \"Donald Duck\" e \"Uncle Scrooge\") vennero inizialmente pubblicate come albi di Four Color prima di divenire serie a fumetti autonome. La testata proponeva anche adattamenti di lungometraggi animati in concomitanza con la redistribuzione del film nelle sale statunitensi oltre a riproporre grandi personaggi dell'epoca come Dick Tracy, ospitandoli varie volte nel corso degli anni. \nFu presa come modello in Italia dalla Mondadori per realizzare molti numeri della serie degli \"Albi d'Oro\", tant'\u00e8 che molti presentano la stessa foliazione, la stessa copertina e le stesse storie."}
{"id": "1087868", "revid": "2121638", "url": "https://it.wikipedia.org/wiki?curid=1087868", "title": "Universo DC", "text": "L'Universo DC (in inglese DC Universe o abbreviato DCU) \u00e8 un universo immaginario dove ha luogo la maggior parte delle storie dei fumetti pubblicate dalla DC Comics. Personaggi come Superman, Batman e Wonder Woman sono supereroi ben conosciuti appartenenti a questo universo. Nel contesto, l'espressione \"Universo DC\" viene solitamente usata per riferirsi alla \"continuity\" principale della DC. Occasionalmente, \"Universo DC\" viene usato per indicare l'intero \"Multiverso DC\". Il termine \"Multiverso DC\" si riferisce all'insieme di tutte le continuity e terre parallele all'interno delle pubblicazioni della DC. All'interno del Multiverso il principale Universo DC ha avuto molti nomi negli anni, di recente \u00e8 stato chiamato \"Terra-0\" o \"Nuova Terra\".\nStoria editoriale.\nIl concetto di universo in comune \u00e8 stato inizialmente introdotto dalla DC Comics (in origine nota con il nome di \"National Periodical Publications\") e in particolare dallo scrittore Gardner Fox. Il fatto che i personaggi DC Comics coesistessero nello stesso mondo \u00e8 stato affermato per la prima volta in \"All Star Comics\" n. 3 (1940), in cui alcuni supereroi (che fino a quel momento erano protagonisti in storie separate nelle serie) si incontrano tra di loro e fondano subito una formazione di supereroi, la Justice Society of America. Ad ogni modo nei primi decenni la maggioranza delle pubblicazioni National/DC Comics ha continuato ad essere scritta con poco riguardo nel mantenere una continuity tra le varie serie.\nDurante il corso della sua storia editoriale la DC ha introdotto diverse versioni dei suoi personaggi, talvolta presentandoli come se la versione precedente non fosse mai esistita: ad esempio, sono state introdotte nuove versioni di Flash, Lanterna Verde e Hawkman verso la fine degli anni cinquanta, con poteri simili ma con nomi e storie personali differenti. Allo stesso modo ci sono stati personaggi come Batman, le cui prime avventure ambientate negli anni quaranta non potevano riconciliarsi facilmente con storie che rappresentavano un uomo ancora giovane negli anni settanta. Per spiegare ci\u00f2 venne introdotta l'idea di multiverso nel n. 123 di \"Flash\" (1961), in cui il Flash della Silver Age incontra la sua controparte della Golden Age. In pi\u00f9 per far s\u00ec che le storie in conflitto potessero \"coesistere\", alle diverse versioni dei personaggi fu permesso di incontrarsi ed anche di collaborare per far fronte alle minacce dei vari universi. Gli scrittori diedero le nomine di \"Terra-Uno\", \"Terra-Due\" e cos\u00ec via, ad alcuni universi, nomi che a volte venivano utilizzati anche dai personaggi stessi.\nCon il passare degli anni, dato il crescere del numero di titoli pubblicati e del volume di storie precedenti che si erano accumulate, divenne sempre pi\u00f9 difficile mantenere una coerenza interna. Per continuare a pubblicare le storie dei suoi personaggi pi\u00f9 famosi, divenne necessario mantenere lo status quo. Nonostante l'utilizzo di continuity retroattive come modo per spiegare evidenti incoerenze nelle storie scritte, gli editori alla DC arrivarono a valutare troppo difficoltoso il seguire una cos\u00ec variegata continuity di Terre Multiple, e temettero che ci\u00f2 fosse un ostacolo all'accessibilit\u00e0 per i nuovi lettori. Per affrontare ci\u00f2 essi pubblicarono la miniserie \"cross-universo\" \"Crisi sulle Terre infinite\" nel 1985, che un\u00ec universi e personaggi, riducendo il Multiverso ad un singolo Universo DC con una singola storia. Tuttavia questa sistemazione rimosse il meccanismo che la DC aveva usato per occuparsi del passare del tempo nel mondo reale senza che i personaggi nei fumetti invecchiassero. \"Crisi sulle Terre Infinite\" fall\u00ec inoltre nello stabilire una storia del futuro coerente per l'Universo DC, con versioni contrastanti di futuro. La miniserie del 1994 \"Ora zero\" forn\u00ec alla DC un'opportunit\u00e0 per correggere le sequenze cronologiche e riscrivere la storia dell'Universo DC.\nCome conseguenza almeno una volta ogni decennio dagli anni ottanta, l'Universo DC ha passato una crisi importante che permette di effettuare tutte le modifiche: dalla comparsa di nuove versioni dei personaggi fino ad un completo \"riavvio\" dell'universo, proponendo teoricamente a tutti i personaggi una nuova e modernizzata versione delle loro vite.\nNel mentre la DC ha pubblicato storie occasionali chiamate \"Elseworlds\", che hanno presentato spesso versioni alternative dei personaggi. Ad esempio una di queste narrava la storia di Bruce Wayne nei panni di Lanterna Verde, un'altra proponeva Kal-El come se vivesse al tempo della Guerra civile americana. Nel 1998, \"The Kingdom\" ha reintrodotto una variante del vecchio concetto di Multiverso chiamata Ipertempo che permette essenzialmente e ancora una volta versioni alternative di personaggi e mondi. L'intero processo \u00e8 stato oggetto di parodia nel meta-fumetto di Alan Moore dal titolo \"Supreme: Story of the Year\".\nL'evento \"Crisi infinita\" del 2005-2006 ha rimescolato l'Universo DC ancora una volta.\nDescrizione.\nIl concetto fondamentale dell'Universo DC \u00e8 che si suppone che sia proprio come il mondo reale, ma con supereroi (e supercriminali) che lo popolano. Tuttavia ci sono altre differenze: in esso esistono molti paesi immaginari come Qurac, Vlatava e Zandia. Nell'Universo DC i fumetti sono solitamente ambientati in citt\u00e0 immaginarie, come Gotham City e Metropolis. Queste citt\u00e0 sono degli archetipi di citt\u00e0 effettivamente inventati, con Gotham City che incarna gli aspetti negativi della vita in una grande citt\u00e0 e Metropolis che rispecchia maggiormente gli aspetti positivi. La presenza di superuomini ha avuto effetti sulle citt\u00e0, ma la storia globale degli Stati Uniti immaginari \u00e8 stata simile alla controparte reale. Sono accaduti molti eventi che hanno cambiato l'intera scena politica del Mondo: da Lex Luthor che viene eletto Presidente degli Stati Uniti, ad intere citt\u00e0 (ed anche alcune nazioni) che sono state distrutte. Ci sono anche altre differenze significative come la Terra che \u00e8 leggermente pi\u00f9 grande di quella reale. Un'altra piccola differenza \u00e8 che il pianeta Saturno ha diciotto lune invece delle reali diciannove perch\u00e9 Superman ne ha distrutta una.\nSupereroi.\nLa maggioranza dei superesseri sulla Terra deve i suoi poteri al \"metagene\" (infatti i personaggi con queste capacit\u00e0 straordinarie vengono definiti \"metaumani\"): una caratteristica genetica di origine ignota che fa sviluppare superpoteri ad alcune persone quando esse sono esposte a forze o sostanze pericolose. Altri devono i loro poteri alla magia, alla manipolazione genetica (o ad una mutazione) o alla bionica. \u00c8 presente un grande gap di potenza tra i Supereroi e i civili, cosa che rende i primi quasi simili a degli dei. Altri ancora devono i loro poteri al non essere per nulla umani (\"vedi\" razze \"pi\u00f9 avanti\"). Ci sono anche molti eroi e criminali che non possiedono alcun potere sovrumano (tra cui Batman), carenza a cui sopperiscono con tecnologia avanzata oppure (ma anche insieme) allenamento in tecniche di combattimento, come le arti marziali.\nLa tradizione di usare identit\u00e0 in costume per combattere i crimini (o commetterli) \u00e8 iniziata prevalentemente durante gli anni trenta con eroi come il primo Sandman. Nel novembre del 1940 venne formata la prima squadra di Supereroi, la Justice Society of America. Durante la seconda guerra mondiale, tutti gli eroi americani si riunirono nell'All-Star Squadron per proteggere gli Stati Uniti dalle potenze dell'Asse. Comunque, a causa di un incantesimo magico lanciato da Adolf Hitler (che us\u00f2 la Lancia Sacra e il Sacro Graal) gli eroi pi\u00f9 potenti non poterono entrare nei territori controllati dall'Asse, lasciando cos\u00ec che la guerra fosse combattuta soprattutto da normali umani come il Sergente Rock. Dopo la guerra, sotto la pressione del \"Comitato sulle attivit\u00e0 contro l'America\" la JSA si sciolse. Mentre molti tipi di eroi furono comunque attivi in seguito (principalmente non in costume, come i Challengers of the Unknown o il Detective Chimp), una nuova generazione di eroi in costume divenne attiva con il debutto pubblico di Superman. Subito dopo, venne formata la Justice League, e questa \u00e8 rimasta la preminente squadra di supereroi sulla Terra; la maggior parte degli eroi DC (come ad esempio i Giovani Titani) hanno fatto parte della League in un certo momento, o hanno avuto rapporti con essa.\nLa potenza di alcuni abitanti dell'Universo DC \u00e8 notevolmente esagerata, come per alcuni degli eroi pi\u00f9 importanti e per alcune entit\u00e0 cosmiche. Tuttavia anche gli esseri pi\u00f9 potenti hanno dei punti deboli, come la vulnerabilit\u00e0 di Superman alla magia e alla kryptonite o l'iniziale inefficacia rispetto a qualunque oggetto di colore giallo dell'anello di Lanterna Verde (che \u00e8 stata superata con l'allenamento).\nI supereroi solitamente vengono accettati dal pubblico: alcuni (come Superman e Flash) in realt\u00e0 hanno musei dedicati a loro. I governi del mondo hanno compreso da tempo che devono occuparsi dei \"metaumani\" in qualche modo: anni addietro si form\u00f2 un'organizzazione chiamata \"The Dome\" per aiutare i supereroi che avevano bisogno di combattere il crimine lungo confini internazionali; il gruppo di supereroi chiamato Guardiani del Globo era il loro principale \"agente\". Comunque alla fine \"the Dome\" perse il sostegno delle Nazioni Unite alla Justice League.\nIl Governo degli Stati Uniti invece ha avuto un approccio pi\u00f9 diffidente: durante la seconda guerra mondiale questo diede il via al \"Progetto M\" per creare soldati sperimentali per combattere in guerra (un esempio sono i Creature Commandos). La maggior parte di questi esperimenti rimase un segreto per la gente. Attualmente il governo si occupa dei metaumani e di esseri simili attraverso il suo Dipartimento di Operazioni Extranormali (in lingua inglese Department of Extranormal Operations o DEO). Essi per\u00f2 usano segretamente un'organizzazione di agenti in costume (che non sono superuomini) conosciuti come \"Checkmate\". Il governo ha anche istituito una Task Force X (conosciuta come \"Suicide Squad\") per \"operazioni di copertura\", impiegando per la maggior parte supercriminali imprigionati (e dunque sacrificabili) allettati con l'offerta di grazia in cambio di aiuto e collaborazione.\nPersonalit\u00e0 emarginate sono spesso evidenti nell'Universo DC, essendo queste volutamente ghettizzate e imprigionate. Criminali con umili poteri inventano piani di una complessit\u00e0 straordinaria, ma a causa delle loro scarse doti, essi non fanno altro che richiamare l'attenzione di eroi come Batman e Flash. Quando vengono catturati, qualsiasi prigione sufficiente abbastanza da contenere questi criminali \u00e8 adeguata. Questi personaggi sono maestri in rapine, rapimenti e furti. I criminali pi\u00f9 potenti cercano di lottare per obiettivi pi\u00f9 grandi come la dominazione del mondo o il consenso universale. Di solito i nemici pi\u00f9 forti vengono confinati in strutture, o anche dimensioni o spazi, di massima sicurezza, poich\u00e9 essi non possono essere uccisi semplicemente da un proiettile vagante o da un colpo mortale.\nI supercriminali a volte formano anche dei gruppi, ma spesso essi hanno vita breve per il fatto che molti \"cattivi\" non si fidano l'uno dell'altro. Molte di queste squadre vengono messe su da una mente criminale carismatica (o spaventosa) per obiettivi specifici: un esempio \u00e8 la Secret Society of Super Villains di cui sono esistite diverse versioni. La gran parte delle bande di criminali sono in genere piccole (formate da individui che si conoscono tra loro personalmente, come i Rogues di Central City) o hanno altri scopi per rimanere unite (gruppi mercenari come H.I.V.E., sette fanatiche come Kobra, ecc.)\nTecnologia avanzata.\nSono disponibili dispositivi pi\u00f9 avanzati di quelli esistenti nella realt\u00e0 - ma solitamente sono costosissimi e sono accessibili solamente a persone ed organizzazioni ricche o potenti (o ai geni che li hanno costruiti). I Laboratori S.T.A.R. sono una struttura di ricerca indipendente che spesso sviluppano questi apparecchi, mentre la Lexcorp \u00e8 la principale compagnia che li vende. \u00c8 da notare anche che il governo ha condotto il segreto Progetto Cadmus (localizzato nelle montagne vicino a Metropolis) sviluppando cloni e conducendo esperimenti di manipolazione genetica all'insaputa della gente. La tecnologia pu\u00f2 anche derivare dallo spazio o da diverse dimensioni temporali. L'armamento proveniente da Apokolips viene spesso venduto a Metropolis all'organizzazione criminale conosciuta come Intergang.\nI robot e creazioni simili, compresi i cyborg, possono possedere un'intelligenza superiore quando sono creati come esseri senzienti. I Manhunters, Red Tornado, Cliff Steele (Robotman), Hourman e Metallo sono alcuni dei tanti androidi senzienti o cyborg, creati da individui in possesso di un grande intelletto come lo scienziato Professor Ivo, che ha la capacit\u00e0 di creare androidi super-umani (come Amazo) usando una forma di nanotecnologia sviluppata dalla Lexcorp. Anche Brainiac emula questa tecnologia cos\u00ec come la tecnologia proveniente da altri mondi. Similmente alcuni personaggi usano la tecnologia per migliorare la propria armatura o modificare funzioni cibernetiche: ne sono un esempio Steel, Cyborg e Cyborg Superman.\nRazze nascoste.\nEsistono poche razze intelligenti che vivono sulla Terra e di cui la gente in gran parte ignorava l'esistenza fino a tempi recenti. Tra queste ci sono gli ultimi superstiti di Atlantide, che si sono trasformati in creature che possono respirare sott'acqua, compresi i Poseidoniani (simili ad uomini) e i Tritoniani (simili a sirene). Altre specie, come i Warworlders, sono stati soggetti di brevi test del Progetto Cadmus che \u00e8 fuggito dall'Underworld al di sotto di Metropolis. Esiste anche una trib\u00f9 di gorilla altamente intelligenti e con poteri telepatici che vive in una citt\u00e0 invisibile nascosta in Africa; questa \u00e8 la casa di Gorilla Grodd.\nAlieni.\nSono presenti anche molte razze extraterrestri intelligenti. Curiosamente, gran parte di queste sono umanoidi, simili all'uomo anche nella forma (come i Kryptoniani, che in apparenza sembrano identici agli umani nati sulla Terra); alcuni possono addirittura incrociarsi con i Terrestri. Alcune di queste razze possiedono superpoteri naturali, ma di solito sono uguali per tutti gli individui di una stessa razza, a differenza dei meta-umani della Terra. Questa situazione inusuale non \u00e8 mai stata spiegata fino in fondo. Tuttavia, ci sono anche molte razze di alieni non-umanoidi.\nL'Universo DC \u00e8 colpito da molti disastri naturali e cosmici che avvengono alle loro civilt\u00e0 aliene. I Marziani sono stati distrutti dalla guerra, i kryptoniani da un pianeta morente, e gli abitanti di Czarnia da Lobo. Anche l'Impero almeraciano \u00e8 stato vittima di una incombente distruzione dell'universo da parte di Imperiex.\nL'ordine nella galassia viene mantenuto dai Guardiani dell'Universo e dai loro agenti, il Corpo delle Lanterne Verdi. Organizzazioni rivali per il mantenimento della pace includono i Darkstars (creati dai rivali dei Guardiani, i Controllori) e l'organizzazione mercenaria interplanetaria L.E.G.I.O.N.. Organizzazioni criminali comprendono i Manhunters, la Gilda dei Ragni e il Dark Circle.\nGli alieni provengono da svariati pianeti, la cui fonte di origine \u00e8 vicino al centro dell'universo e vicino alla galassia della Via Lattea. I Dominatori sono una razza imperialistica, composta da alieni terroristi, che controlla la gran parte del cosmo sconosciuto per estrarre risorse genetiche dai pianeti. La casta \u00e8 collettivamente nota anche come Dominion. Altri alieni nelle galassie pi\u00f9 lontane hanno il controllo di armate come i Khund, i Gordaniani, i Thanagariani e la Spider-Guild. Anche se la maggior parte dell'Universo DC \u00e8 sorvegliato dal Corpo delle Lanterne Verdi, dai New Gods e dai Pianeti Uniti, molte razze disoneste lottano per conquistare l'universo conosciuto.\nUna stranezza \u00e8 rappresentata dal sistema stellare di Vega. A causa di un accordo con gli abitanti di Psion, i Guardiani non sono intervenuti in quel sistema, permettendo ad un crudele impero chiamato la \"Citadel\" di governare l\u00ec, finch\u00e9 non \u00e8 stato rovesciato dagli Omega Men.\nCreature soprannaturali.\nLa magia e il soprannaturale sono spesso dipinti come reali nell'Universo DC, sebbene alcuni scettici come Mister Terrific sostengano che ci siano spiegazioni scientifiche per tutti questi eventi. La narrazione di una realt\u00e0 magica, aspra e \"dark\" \u00e8 pi\u00f9 comune nelle storie pubblicate dall'etichetta della DC, Vertigo, perch\u00e9 quelle storie sono ambientate fuori dal mondo \"fantasy\" dei supereroi; nelle serie Vertigo ci sono esseri che si collegano meglio alla vita comune nonostante entrambi gli universi siano soggetti a regni fantastici e a dimensioni ultraterrene. La magia \u00e8 troppo potente nel mondo fisico, in cui l'utilizzo di questa pu\u00f2 alterare ed anche distruggere la realt\u00e0 se non controllata propriamente (per esempio, se il Signore dell'Ordine soccombe a certi eventi, cos\u00ec far\u00e0 anche il Signore del Caos).\nCi sono diversi tipi di creature soprannaturali, come ad esempio:\nAltre dimensioni.\nL'Universo DC \u00e8 un multiverso composto da diverse Terre parallele (attualmente sono 52) nelle quali la storia (sia dei singoli personaggi che di eventi di portata cosmica) diverge in maniera pi\u00f9 o meno marcata da quella raccontata nella continuity (o continuit\u00e0) di Terra-0. Questa \u00e8 la Terra dove si svolgono la maggior parte degli eventi narrati negli albi DC Comics. Comunque esistono ancora altri tipi di dimensioni che non sono realt\u00e0 alternative ma che costituiscono universi di per s\u00e9 unici e nei quali non esiste un pianeta Terra. Questi sono: l'Universo Antimateria, la Pax dimension, la Quinta Dimensione e la Meta-Zona dalla quale arriva Shade, the Changing Man. Ci sono anche dimensioni usate da prigioni, come la Zona fantasma che sono destinate a ospitare criminali con superpoteri troppo potenti per ogni forma di detenzione convenzionale. \nForza della velocit\u00e0.\nLa Forza della velocit\u00e0 \u00e8 come \"incollata\" all'Universo DC da un'ulteriore forza invisibile (che fungerebbe da collante, appunto, ed erediterebbe dei cosiddetti \"flussi d'energia\"), e permette agli \"speedsters\" (in lingua italiana \u00abvelocisti\u00bb, vale a dire i supereroi con il potere della supervelocit\u00e0) di \"saltarvi\" dentro. Essi accelerano fino ad entrare nella forza della velocit\u00e0, e nel fare ci\u00f2, possono addirittura uscire da questa prima per poi entrare nel cosiddetto \"flusso del tempo\" (\"timestream\" in inglese). Savitar \u00e8 arrivato quasi a conoscere la natura esatta del \"flusso del tempo\" e della forza della velocit\u00e0 nonostante Max Mercury avesse gi\u00e0 appreso i segreti di questi 2 fenomeni tempo addietro. L'unico problema che gli speedsters potrebbero avere nel saltare dentro ad alcuni, particolari \"punti per viaggiare nel tempo\", \u00e8 che poi potrebbero non sapere esattamente dove o quando il flusso del tempo stesso li catapulter\u00e0 all'esterno di esso, vale a dire che il flusso del tempo li potrebbe \"risputare\" poi fuori in un altro \"punto\" qualsiasi e casuale del nostro tempo cronologico terrestre normale.\nBlack Flash sarebbe la migliore \"personificazione\" riguardo al pericolo mortale sia del flusso del tempo che della forza della velocit\u00e0 (il Flash Nero tra l'altro metaforicamente e psicanaliticamente parlando rappresenta La Morte)\nVi \u00e8 poi un principio secondario, collegato indirettamente al spazio/tempo ed ai multiversi dell'Universo DC secondo cui potrebbero coesistere pure supereroi con lo stesso costume od identit\u00e0; il pi\u00f9 calzante \u00e8 Flash, appunto: sulla stessa terra sono esistiti pi\u00f9 Flash, che si possono incontrare fisicamente, ma anche il Flash di un tempo lontano potrebbe incrociare il Flash attuale, cos\u00ec come il Flash di un altro spazio/tempo potrebbe incrociare il flash della terra normale, forse anche grazie alla forza di velocit\u00e0 ed al flusso.\nFlusso del Tempo.\n\u00c8 possibile viaggiare nel tempo in questo universo in vari modi, compreso muoversi pi\u00f9 rapidamente della velocit\u00e0 della luce. La Legione dei Supereroi in particolare ha accesso ad una tecnologia che gli permette di viaggiare nel tempo da ben 1.000 anni e solo per viaggiare nel futuro; l'autorit\u00e0 odierna di questa tecnologia \u00e8 Rip Hunter. In origine, era impossibile cambiare il passato o esistere in due posti nello stesso momento (un viaggiatore del tempo che fosse apparso in un periodo in cui non esisteva sarebbe diventato un debole ed invisibile fantasma mentre era l\u00ec). Tuttavia tutto questo venne cambiato dopo che l'Anti-Monitor cerc\u00f2 di cambiare la storia all'inizio del tempo durante la \"Crisi sulle Terre Infinite\". Inoltre ora esistono alcune realt\u00e0 alternative che nel complesso prendono il nome di Ipertempo. Un gruppo che prende il nome di Uomini Lineari si form\u00f2 per prevenire che qualcuno potesse cambiare la storia; in pi\u00f9, un essere enormemente potente chiamato il Time Trapper, un nemico della Legione, \u00e8 noto per aver avuto a che fare con il flusso del tempo, arrivando perfino a creare degli \"universi tascabili\"."}
{"id": "1087869", "revid": "126257", "url": "https://it.wikipedia.org/wiki?curid=1087869", "title": "Filoteo Alberini", "text": "Biografia.\nInizia a lavorare nel suo paese natale come artigiano \"factotum\"; dopo il servizio di leva presso il Genio Militare viene assunto all'Istituto Geografico Militare di Firenze.\nNel 1894, traendo spunto da un'invenzione di Thomas Edison, il kinetoscopio (una macchina dotata di manovella che azionata permetteva di vedere tramite una lente i movimenti di alcuni fotogrammi posti su una pellicola interna), inventa e brevetta il kinetografo, un apparecchio per la ripresa e la proiezione; tale invenzione avviene un anno prima di quella dei fratelli Lumi\u00e8re, ma, a causa di un intoppo burocratico, il Ministero dell'Industria e Commercio rilascer\u00e0 il brevetto (n\u00b0 245032) un anno dopo la richiesta di Alberini, precisamente nel dicembre 1895, nello stesso mese e anno in cui i Lumi\u00e8re proiettano per la prima volta \"L'uscita dalle officine Lumi\u00e8re\".\nAffascinato da tale nuova invenzione e forma d'arte, fonda nel 1904 con l'amico Dante Santoni la ditta \"Primo Stabilimento Italiano di Manifattura Cinematografica Alberini e Santoni\", che nel 1906 cambier\u00e0 nome in \"Cines\", con sede a Roma, nel quartiere San Giovanni.\nAd Alberini si deve l'apertura della prima sala cinematografica in Italia. Si tratta della sala Reale Cinematografo Lumiere, inaugurata nel 1899. Nel 1900 Remondini, un altro imprenditore, aprir\u00e0 a Firenze la sala Edison, che costringer\u00e0 Alberini alla chiusura della sua. \nNel 1904 fonda, sempre a Roma a piazza Esedra, il cinema \"Moderno\", prima sala di proiezione della capitale.\nNel 1905 gira \"La presa di Roma\", uno dei primi lungometraggi italiani a soggetto. Tale pellicola era lunga 250 metri (generalmente all'epoca la lunghezza media era di 60 metri) e cost\u00f2 500 lire.\nIl film era diviso in sette quadri che ripercorrevano gli episodi del 20 settembre 1870, ovvero la presa di Roma da parte delle truppe italiane. I sette quadri erano cos\u00ec divisi:\nSecondo la versione pi\u00f9 accreditata, la prima proiezione avvenne proprio a Porta Pia il 20 settembre 1905, in occasione dell'anniversario dei 35 anni di Roma Capitale, e si stima che vi assistettero in quella data e nei giorni seguenti pi\u00f9 di centomila persone; ulteriori ricerche hanno dimostrato, invece, l'esistenza di una precedente proiezione tenutasi al \"Cinematografo Artistico\" di Livorno gi\u00e0 il 16 settembre.\nL'opera \u00e8 fortemente anticlericale ed \u00e8 facile trovarvi un'influenza massonica (Alberini stesso era maestro di III grado presso la Loggia \"La Concordia\" di Firenze). La proiezione, infatti, fu fortemente voluta da massoni molto influenti quali Alessandro Fortis, Leonardo Bianchi ed Ettore Pedotti e fu una forte risposta alla rinata influenza politica della Chiesa, nonch\u00e9 un esempio dell'applicazione delle teorie massoniche di Ernesto Nathan, che individuava le feste e le celebrazioni come luoghi di maggior attenzione per la diffusione del \"verbo laico\".\nDel lungometraggio oggi restano circa 75 metri di pellicola, ovvero 4 minuti di proiezione, restaurati e conservati dalla Cineteca Nazionale.\nDurante la sua carriera nel cinema, Alberini produsse altri 134 film a soggetto, 36 documentari e 57 comiche, fra cui \"Quo vadis?\" del 1913, primo kolossal italiano.\nFra le altre invenzioni di Alberini vi furono la cinepanoramica (un sistema di obiettivo girevole che allarga l'immagine sullo schermo, un antenato dell'odierno Vistavision), il cineorologio (un disco rotondo di pellicola con tanti fotogrammi che potevano essere visionati con un apparecchio manuale), una pulitrice di pellicole e un accessorio da applicare alle macchine fotografiche, antesignano dello scatto in sequenza.\nCuriosit\u00e0.\n\"L'italiano che invent\u00f2 il cinema\" su Rai Storia"}
{"id": "1087870", "revid": "124229290", "url": "https://it.wikipedia.org/wiki?curid=1087870", "title": "Critica della ragion pratica", "text": "La Critica della ragion pratica (in originale \"Kritik der praktischen Vernunft\") \u00e8 un'opera di Immanuel Kant pubblicata nel 1788; \u00e8 la seconda per ordine cronologico delle tre celebri \"Critiche\" di Kant, di cui fanno parte anche la \"Critica della ragion pura\" (1781) e la \"Critica del Giudizio\" (1790).\nNella \"Ragion pratica\", il filosofo conduce l'analisi critica della ragione nel caso in cui essa sia indirizzata all'azione ed al comportamento, alla pratica per l'appunto. Lo scritto \u00e8 affine ad altre due opere kantiane, la Fondazione della metafisica dei costumi (1785) e La metafisica dei costumi (1797): nella Fondazione e nella Critica Kant pone il problema della fondazione e dei principi della \"critica\", in una parte della Metafisica dei costumi, dal titolo Dottrina della virt\u00f9 (l'altra parte dell'opera \u00e8 la Dottrina del diritto), Kant passa dalla \"critica\" al \"sistema\", ovvero espone i \"doveri\" e la sua etica.\nCome nella \"Ragion pura\" il filosofo si proponeva di mostrare non cosa l'uomo conosce, ma \"come\" conosce, ovvero evidenziare i principi della conoscenza umana, allo stesso modo ora si pone di fronte al problema della morale: egli non vuole definire quali precetti etici debbano essere seguiti dall'uomo, bens\u00ec \"come\" quest'ultimo debba comportarsi per compiere un'azione autenticamente morale, e quindi in cosa consiste realmente la morale. La morale della \"Critica della ragion pratica\" vuole essere, come gi\u00e0 chiarisce la \"Prefazione\" all'opera, una morale \"formale\", vuole indicare una \"formula della moralit\u00e0\", la forma della morale, ma non il suo contenuto (le norme morali). Le norme della moralit\u00e0, i singoli doveri, non sono in contrasto con l'intento della morale kantiana nel suo complesso, ma rientrano nei compiti non della \"Critica della ragion pratica\", ma della \"Dottrina della virt\u00f9\" della \"Metafisica dei costumi\" (1797) che contiene il sistema dei doveri che derivano dalla ragione pratica.\nAnalisi del titolo.\nLa ragione, intesa genericamente come il complesso delle nostre facolt\u00e0 mentali, non solo \u00e8 il fondamento della conoscenza ma serve come \"ragione pratica\" (come volont\u00e0) anche a dirigere l\u2019azione, il comportamento dell'uomo.\nVi sono per\u00f2 due tipi di ragione pratica:\nLa denominazione dell'opera data da Kant si rif\u00e0 sempre al concetto di\" \"critica\"\": la \"ragione pratica\" deve essere analizzata in quanto essa, essendo \"empirica pratica\" (e non \"pura\"), ha a che fare con elementi fenomenici vale a dire i concreti comportamenti morali che variano da individuo a individuo.\n\u00ab\"La critica della ragion pratica si presenta in qualche modo come l'opposto della critica della ragion pura: infatti la ragion pura cerca di raggiungere la conoscenza senza basarsi sull'esperienza (\u00e8 il caso della metafisica) mentre la ragione pratica tenta di rimanere troppo legata all'esperienza e in base ad essa determinare la volont\u00e0, cio\u00e8 staccarsi dalla ragione pura pratica e rimanere legata solo a quella empirica\"\u00bb.\nL'obiettivo dell'autore invece, \u00e8 la determinazione delle condizioni di possibilit\u00e0 per cui il principio regolatore di un'azione sia buono indipendentemente dall'esperienza sensibile individuale: per questo \u00e8 necessario ed indispensabile sottoporre la\" \"ragion empirica pratica\"\" ad una\" \"critica\"\", a un'analisi che determini quali siano gli elementi essenziali, necessari ed universali, validi per tutti allo stesso modo per giungere cos\u00ec a una morale \"formale\", che prescinda da ogni contenuto sensibile.\nIl debito con Rousseau.\nKant stesso ci dice che per un certo tempo fu attratto dalle concezioni morali dei sentimentalisti inglesi, che in seguito abbandon\u00f2 insoddisfatto in quanto il loro metodo d'indagine si riduceva a una semplice analisi psicologica; inoltre il loro eccessivo ottimismo non faceva loro prendere in considerazione ci\u00f2 che per Kant costituisce l'elemento essenziale della morale: l\"'obbligatoriet\u00e0\".\nApparentemente vicino alle posizioni dei sentimentalisti sembrava anche Rousseau, il quale basava la morale sul sentimento: Kant, per\u00f2, comprese che il sentimento di cui parlava Rousseau aveva un significato ben diverso, in quanto andava inteso come il sentimento della dignit\u00e0 umana. Rousseau, cio\u00e8, intendeva dire che ci\u00f2 che rende l'uomo degno di essere considerato tale \u00e8 proprio il senso morale.\nKant, come aveva fatto nei confronti di David Hume riguardo alla conoscenza, cos\u00ec riconobbe il suo debito nei confronti di Rousseau riguardo alla morale: \"Io sono uno studioso e sento tutta la sete di conoscere che pu\u00f2 sentire un uomo. Vi fu un tempo nel quale io credetti che questo costituisse tutto il valore dell'umanit\u00e0; allora io sprezzavo il popolo che \u00e8 ignorante. \u00c8 Rousseau che mi ha disingannato. Quella superiorit\u00e0 illusoria \u00e8 svanita, ho imparato che la scienza \u00e8 inutile, se non serve a mettere in valore l'umanit\u00e0.\"\nIn tal modo, viene quindi affermata l'indipendenza dell'atto morale dalla scienza e la sua irriducibilit\u00e0 al sentimento, il quale non potr\u00e0 mai essere confuso con la moralit\u00e0. Il sentimento \u00e8 qualcosa di impulsivo, debole, incostante, su cui la morale non pu\u00f2 fare affidamento: \"una certa dolcezza d'animo che passa facilmente in un caldo senso di piet\u00e0, \u00e8 cosa bella ed amabile, perch\u00e9 rivela una certa partecipazione alle vicende altrui...ma questo sentimento bonario \u00e8 debole e cieco.\"\nLa legge morale.\nKant afferma l'esistenza di una legge morale assoluta, libera da ogni condizionamento, caratterizzata da due particolarit\u00e0 fondamentali:\nLa morale \u00e8 considerata la \"praxis\", ossia un agire volto alla realizzazione di un preciso scopo interno al soggetto; in secondo luogo essa prende la forma del dovere in un soggetto morale. Tale comportamento morale \u00e8 insito in modo assoluto nella volont\u00e0 del soggetto che diventa causa prima e libera della propria decisione e quindi del proprio agire. Viene sottolineata comunque la difficolt\u00e0 che caratterizza tale libert\u00e0: spesso il soggetto \u00e8 condizionato dal mondo esterno nel momento in cui egli sceglie.\nIn sostanza, se vi \u00e8 l'agire morale vi \u00e8 anche una volont\u00e0 propria del soggetto che ha il compito di dirigere il modo ed il contenuto dell'azione; la volont\u00e0 viene presentata come unica cosa buona e ragionevole per definizione posseduta dall'uomo.\nIl dovere.\nLa morale deve basarsi su qualcosa di assolutamente certo e saldo: il dovere. Ognuno infatti percepisce la morale, in modo sicuro e consapevole, come un dovere. L'uomo, quello dotato di ragione, sente di fronte a determinate situazioni di dover compiere una scelta, a cui seguir\u00e0 il comportamento morale. Anche gli uomini pi\u00f9 malvagi, che ancora conservano almeno in parte la razionalit\u00e0, sentiranno di doversi porre il problema della scelta morale, ovvero di come comportarsi. Questo \u00e8 il momento che \"precede\" ogni reale azione morale.\nLa morale \u00e8 quindi un fatto di ragione. Ogni essere razionale possiede la morale, in quanto sente il dovere e la necessit\u00e0 di scegliere. Il dovere non ha nulla a che fare con la causalit\u00e0 ed il determinismo del mondo materiale: esso riguarda soltanto la sfera della morale.\n\"Il dovere, quando si ha dinanzi il semplice corso della natura, non ha alcun senso. Noi non possiamo chiedere che cosa deve avvenire, come non possiamo chiedere quali propriet\u00e0 deve avere il circolo: ma solo che cosa avviene e quali propriet\u00e0 il circolo ha.\"\nLa necessit\u00e0 del mondo causale interverr\u00e0 infatti quando tradurremo la scelta in comportamento morale.\nIn qualit\u00e0 di essere razionale, io non posso non considerare, ad esempio, che sulla strada v'\u00e8 un uomo malridotto gettato in terra: quest'ultimo \u00e8 entrato nella \"sfera\" della mia razionalit\u00e0 ed in quel momento non posso non pormi il problema morale della scelta, cio\u00e8 \"Devo o non devo soccorrere quest'uomo?\". Qualunque sia la risposta a questa inevitabile domanda, la morale si \u00e8 comunque manifestata.\nAnche se poi agissi in modo caritatevole o malvagio, su quell'uomo ho posto in essere il dovere morale, il quale non ha a che fare con il mondo materiale della necessit\u00e0 che interverr\u00e0 con le sue leggi fisiche nel momento in cui tradurr\u00f2 in azione la mia scelta: avr\u00f2 o meno la forza per sollevarlo ed aiutarlo? Ma questo secondo momento non rientra pi\u00f9 nella morale kantiana, che non pretende di imporre comportamenti.\nLa libert\u00e0 e l'obbligatoriet\u00e0.\nLa scelta, quindi, \u00e8 assolutamente libera ed \u00e8 espressione, come dice Kant, di una \"volont\u00e0 pura\", nel senso che non vi rientra in nessun modo le condizioni della materialit\u00e0 (che svolger\u00e0 il suo ruolo necessitante quando la morale si sar\u00e0 gi\u00e0 manifestata e sar\u00e0 trasformata in azione).\nMa se la morale \u00e8 dovere, allora come potr\u00e0 l'obbligatoriet\u00e0 conciliarsi con l'assoluta libert\u00e0 formale della scelta? La risposta \u00e8 nel concetto (e nel significato terminologico: \u03b1\u1f50\u03c4\u03bf\u03bd\u03bf\u03bc\u03af\u03b1; \u03b1\u1f50\u03c4\u03cc\u03bd\u03bf\u03bc\u03bf\u03c2, aut\u00f2nomos, parola composta da \u03b1\u1f50\u03c4\u03bf-, auto- e \u03bd\u03cc\u03bc\u03bf\u03c2, nomos, \"legge\", ovvero \"legge in s\u00e9 stessa\") di \"autonomia\". La morale dell'essere razionale \u00e8 tale che egli deve obbedire ad un comando (obbligatoriet\u00e0) che egli stesso si \u00e8 liberamente dato (libert\u00e0), in modo conforme alla sua stessa natura razionale.\nL'uomo che compie una determinata azione secondo il dovere morale sa che, per quanto la sua decisione possa essere spiegata naturalisticamente (anche con motivazioni psicologiche), la vera sostanza della sua morale non risiede in questa concatenazione causale ma in una libera volont\u00e0 che corrisponde all'essenza razionale del suo essere.\nL'uomo, in definitiva, \u00e8 un essere appartenente a due mondi: in quanto dotato di capacit\u00e0 sensoriali appartiene a quello naturale, e pertanto \u00e8 sottoposto alle leggi fenomeniche; in quanto creatura razionale, per\u00f2, appartiene a ci\u00f2 che Kant chiama il mondo \"intelligibile\" o noumeno, cio\u00e8 il mondo com'\u00e8 in s\u00e9 indipendentemente dalle nostre sensazioni o dai nostri legami conoscitivi, e perci\u00f2 in esso egli \u00e8 assolutamente libero (autonomo), di una libert\u00e0 che manifesta nell'obbedienza alla legge morale, all'\"imperativo categorico\".\nLa massima.\nI principi pratici che regolano la volont\u00e0 libera di un soggetto razionale sono la massima e l'imperativo:\nLa massima quindi \u00e8 una regola di carattere puramente soggettivo che il soggetto stabilisce di osservare solo per s\u00e9 stesso, gli permette di unificare il senso del suo agire e riconoscerlo in quel tipo di uomo che egli vuole divenire. La massima pu\u00f2 essere definita perci\u00f2 come un orientamento che l'uomo si pone in assoluta libert\u00e0.\nL'imperativo categorico \u00e8 invece una prescrizione che \u00e8 valida per tutti universalmente: esso detta il dovere in modo incondizionato, assoluto e necessario ed \u00e8 indipendente dagli impulsi del mondo esterno. Vi sono tre formulazioni relative all'imperativo categorico.\nPer comprendere al meglio il legame che intercorre tra questi due principi pratici ecco un caso concreto esplicativo: se per esempio aiuto gli altri perch\u00e9 sono motivato da un sentimento di simpatia l'azione non \u00e8 morale perch\u00e9 la massima che la guida non pu\u00f2 essere universalizzata e costituire il fondamento di una legislazione morale valida incondizionatamente, indistintamente e in ogni tempo per tutti.\nL'imperativo categorico.\nLe condizioni di necessit\u00e0 e universalit\u00e0 si realizzano invece con la legge morale intesa come imperativo categorico, un comando a cui non si pu\u00f2 sfuggire, che si distingue dall'\"imperativo ipotetico\" che consiste nel pronunciare un comando in vista del conseguimento di un fine. Gli imperativi ipotetici si possono riassumere nella formula: se vuoi A fai B; per esempio: \"se vuoi andare in Paradiso obbedisci alla legge di Dio\".\nQuesto tipo di comandi configurano cio\u00e8 un'ipotesi (se vuoi andare in Paradiso) la cui realizzazione \u00e8 condizionata dal mettere in atto forzatamente un comportamento (obbedisci alla legge di Dio).\nNell'ambito dell'imperativo ipotetico rientrano anche quei comportamenti che obbediscono al principio della legalit\u00e0: per esempio, se io mi trattengo dall'uccidere un uomo per il timore di andare in galera, sto rispettando il principio di legalit\u00e0 (non sto uccidendo perch\u00e9 lo prescrive la legge) ma non quello di moralit\u00e0 (sto agendo per fini egoistici, non per rispetto del dovere morale). La volont\u00e0 \u00e8 conforme al dovere ma non segue il dovere per il dovere.\nI caratteri dell'imperativo categorico invece sono tali per cui la sua \"imperativit\u00e0\":\nQuindi l'imperativo morale:\nNell'ambito allora della morale formale che esclude tutte le morali contenutistiche, eteronome, che hanno il fondamento di s\u00e9 nel conseguimento di un fine esterno, l'imperativo categorico kantiano \u00e8 una legge morale che prescrive \"come la volont\u00e0 debba atteggiarsi, non quali singoli atti deve compiere\"\nLa formulazione dell'imperativo categorico.\nLa formula fondamentale dell'imperativo categorico prescrive:\nIn questo imperativo, che era presente anche nella \"Fondazione della metafisica dei costumi\" e che era stato anche espresso nella formulazione \"\u00abAgisci in modo che tu possa volere che la massima delle tue azioni divenga universale.\u00bb\" il termine \"massima\" vuole significare che il principio \"soggettivo\" specifico, la regola estraibile dal mio agire morale, possa assumere un valore oggettivo valido per tutti, divenire cio\u00e8 una legge universale. \u00abDi qui il criterio secondo cui occorre sempre soltanto domandarsi se la propria massima possa valere allo stesso modo di una legge di natura.\u00bb La massima \u00e8 quindi in questo senso soggettiva e intersoggettiva ed il comportamento del soggetto \u00e8 morale solo se la sua massima appare universalizzabile. Per esempio colui che mente compie un atto estremamente immorale, poich\u00e9 se fosse universalizzata i rapporti umani sarebbero infine impossibili.\nIl \"bene morale\" riflesso nella natura.\nImmanuel Kant, dopo aver parlato del concetto della ragione pratica, che \u00e8 il bene morale, vuol mostrare come esso si attui nelle azioni umane, in quelle azioni che si devono svolgere nel mondo sensibile, proprio come, nella Critica della ragion pura, dopo aver parlato delle forme pure dell'intelletto, egli era passato al problema di come i concetti puri si applichino alle intuizioni sensibili, di come cio\u00e8 il mondo delle categorie fosse collegato a quello delle intuizioni. Il problema risolto dallo \"schematismo trascendentale\" era quello di \"sussumere\" (ossia \"ricondurre\") il particolare nell'universale, di collegare le conoscenze particolari alle forme universali dell'intelletto (\"categorie\"), come - ad esempio -, attraverso gli schemi di successione, dai fenomeni particolari che si vedono sensibilmente succedersi nel tempo si arriva a capire il loro legame causale, a riportarli alla categoria di causalit\u00e0.\nAnalogamente, a questo punto della riflessione sulla Ragion Pratica, il problema \u00e8 quello di sussumere (ricondurre) gli atti di volont\u00e0 riguardanti azioni particolari alla legge pratica pura (che \u00e8 l'imperativo categorico, del tutto formale e privo di contenuti materiali, che mi prescrive soltanto \"fa' il tuo dovere\", che mi dice \"perch\u00e9\" devo scegliere di fare o non fare una certa cosa, ma non \"che cosa\" fare o non fare).\nCome si passa, dunque, dal formalismo della moralit\u00e0 (l'imperativo categorico, vuoto di contenuti particolari) all'agire concreto? Secondo Kant, l'individuo dovrebbe domandare a s\u00e9 stesso se l'azione che ha in mente di compiere (cio\u00e8 quella massima particolare che ispira la sua volont\u00e0 individuale in questo momento), la si potrebbe accettare come plausibile quando dovesse accadere per una legge di natura (e dunque questa azione dovesse avvenire necessariamente, senza eccezioni).\nAd esempio: ti stai chiedendo se sarebbe moralmente accettabile la tua scelta di dire il falso? Prova ad immaginare che cosa succederebbe se tutte le persone, a prescindere dalla loro volont\u00e0, fossero costrette dalla natura a mentire, proprio come sono costrette a respirare, o ad invecchiare, o a muoversi su due gambe e non volando; come sarebbe la vita in un mondo cos\u00ec? Proprio come appare chiaramente che sarebbe impossibile vivere in un mondo cos\u00ec (in cui le persone fossero costrette a mentire da una legge di natura), allo stesso modo appare chiaramente che la scelta da te presa in considerazione (cio\u00e8 di mentire in questa determinata circostanza) non \u00e8 riconducibile all'imperativo categorico del bene morale, e quindi non \u00e8 moralmente accettabile.\nLa \"natura\", dunque, diventa il \"tipo\" della legge morale (e infatti Kant designa questa parte della sua riflessione etica con il sostantivo \"tipica\").\nOltre ad una corrispondenza \u201carchitettonica\u201d con la \"Critica della Ragion Pura\", vi \u00e8 comunque un significato pi\u00f9 profondo. Che cosa significa affermare che la possibilit\u00e0 di erigere a legge universale una massima, una regola di comportamento individuale, \u00e8 il \"tipo\" della moralit\u00e0, ossia \u00e8 l'immagine, il riflesso della moralit\u00e0 nel mondo fenomenico? Vuol dire affermare che quel carattere che hanno le azioni moralmente buone, di poter essere oggetto di una legge ugualmente valida per tutti, non \u00e8 la moralit\u00e0 in s\u00e9, bens\u00ec il riflesso che la moralit\u00e0 (che \u00e8 una qualit\u00e0 del mondo noumenico) produce nel mondo fenomenico della realt\u00e0 umana.\nSi pu\u00f2 perci\u00f2 riconoscere che un'azione \u00e8 buona quando ha questo contrassegno: che si possa auspicare che tutti la compiano. La sua moralit\u00e0, tuttavia, non consiste in questo contrassegno, ma in una qualit\u00e0 intelligibile, che per\u00f2 non si pu\u00f2 intuire con un'esperienza sensibile: se ne possono vedere soltanto le conseguenze, se ne vede soltanto il \"tipo\" - nel senso originario del greco \"typos\", \"impronta, stampo\" - nel mondo sensibile, proprio come il noumeno non pu\u00f2 essere raggiunto dalla ragione umana, ma se ne postula l'esistenza quando si sperimenta il fenomeno.\nAnalogia della ragione pratica con la ragione teoretica.\nIl carattere essenzialmente razionale della morale si rivela, secondo Kant, per la sua analogia per quanto riguarda la razionalit\u00e0 nel campo teoretico.\nEgli ritiene che possano essere assimilate ai giudizi sintetici a posteriori le azioni determinate dagli impulsi [Triebe], inclinazioni[Neigungen], bisogni [Bedrfnisse] pratici, ecc. i quali, se lasciati a s\u00e9, seguono il criterio del piacere e del dolore. In questo caso la mia volont\u00e0 \u00e8 determinata da una materia rappresentata dalla mia sensibilit\u00e0, da una mia spinta caratterizzata oggettivamente.\nLe azioni invece dettate dalla ragione ma per fini egoistici (gli imperativi ipotetici) sono assimilabili ai giudizi analitici, tali per cui nel soggetto \u00e8 gi\u00e0 contenuto il predicato (\"Il triangolo ha tre angoli\"). Infatti, nell'imperativo ipotetico ad es.: \"Se vuoi diventare ricco devi agire in un determinato modo\", nell'analisi della ipotesi \u00e8 gi\u00e0 contenuta la conclusione.\nL'imperativo categorico \u00e8, infine, analogo ai giudizi sintetici a priori per cui il suo comando \u00e8 formale, non prescrive alcun'azione determinata, ma nello stesso tempo \u00e8 reale e oggettivo (trascendentale).\nIl sommo bene.\nOgni morale non pu\u00f2 essere limitata nel conseguimento del bene. Non posso propormi di conseguire il bene fino ad un certo punto e non oltre. Il fine dell'azione morale quindi deve essere il \"sommo bene\". Ma cosa s'intende per sommo bene? Per alcuni semplicemente il sommo bene, inteso come \"il bene pi\u00f9 alto\", consiste nell'obbedire agli imperativi categorici. Prendendo come guida gli imperativi categorici ognuno quindi pu\u00f2 raggiungere il sommo bene. Altri intendono il sommo bene come \"il bene pi\u00f9 completo\" considerato come l'insieme di \"virt\u00f9 e \"felicit\u00e0\". Ma tale concetti entrano tra loro in contrasto: si parla di un'antinomia. L'unico modo per risolvere quest'ultima diviene quindi la postulazione di un mondo dell'aldil\u00e0 in cui possa avvenire l'identificazione di virt\u00f9 e felicit\u00e0 che nel mondo terreno \u00e8 impossibile.\nPer questa ragione Kant formula i postulati etici: per definizione essi sono proposizioni teoretiche non dimostrabili e assolutamente necessarie riferite alla legge morale e alla sua condizione di pensabilit\u00e0 ed esistenza. I tre postulati sono i seguenti:\nEcco quindi comparire come \"postulati della ragion pratica\" quelle che erano le tre idee della Ragione metafisica che non trovavano spiegazione nella dialettica trascendentale e che dimostravano l'illusoriet\u00e0 e l'inganno della metafisica quando pretendeva di presentarsi come scienza. Ora quelle stesse idee fallaci sul piano teorico acquistano invece valore sul piano pratico, morale, divengono corollari della legge morale.\nIl primato della Ragion pratica.\nAlla base dei postulati della ragion pratica non vi \u00e8 un \"so\" ma un \"voglio\": \"\u00abvoglio che esista Dio, voglio che la mia esistenza in questo mondo sia anche un'esistenza nel mondo intelligibile, voglio che la mia durata sia senza fine.\u00bb\"\nSe i postulati non potranno mai assumere il valore di un vero e proprio sapere nello stesso tempo per\u00f2 nessun progresso scientifico potr\u00e0 mai metterli in dubbio, anzi \u00e8 proprio la loro insostenibilit\u00e0 razionale che dar\u00e0 valore all'azione morale.\nQui si fonda il primato della ragion pratica sulla ragion pura poich\u00e9 se l'immortalit\u00e0 dell'anima, l'esistenza di Dio fossero verit\u00e0 certe, come tali renderebbero impossibile ogni autentica azione morale. Se gli uomini praticassero il bene per paura di un castigo o per speranza di un bene e non per un \"dovere\" razionale connesso alla nostra stessa natura, la morale diverrebbe \"eteronoma\", perdendo ogni significato.\nL'uomo agisce seguendo il \"dovere per il dovere\" con in aggiunta infine, per il perseguimento del \"bene pi\u00f9 completo\", di una \u00abragionevole speranza\u00bb, di voler credere cio\u00e8 nella sua assoluta libert\u00e0, nell'immortalit\u00e0 dell'anima e nell'esistenza di Dio."}
{"id": "1087871", "revid": "8911", "url": "https://it.wikipedia.org/wiki?curid=1087871", "title": "Beatrice di Bar", "text": ""}
{"id": "1087874", "revid": "33549", "url": "https://it.wikipedia.org/wiki?curid=1087874", "title": "Kurotsuchi Mayuri", "text": ""}
{"id": "1087877", "revid": "767487", "url": "https://it.wikipedia.org/wiki?curid=1087877", "title": "Love Bites (Buzzcocks)", "text": "Love Bites \u00e8 il secondo album della punk band Buzzcocks.\nTracce.\n(i brani contenuti solo nella versione ripubblicata in seguito sono rappresentanti con un *)."}
{"id": "1087885", "revid": "580197", "url": "https://it.wikipedia.org/wiki?curid=1087885", "title": "Sapekhburto K'lubi Dinamo Batumi", "text": "Il Sapekhburto K'lubi Dinamo Batumi (), meglio noto come Dinamo Batumi, \u00e8 una societ\u00e0 calcistica georgiana con sede nella citt\u00e0 di Batumi. Milita nella Erovnuli Liga, la massima serie del campionato georgiano di calcio. Nella sua storia ha vinto una coppa nazionale e una supercoppa georgiana, entrambe nel 1998, e il suo primo campionato nel 2021.\nStoria.\nIl club venne fondato a Batumi nel 1923. Nei primi anni il club disput\u00f2 partite e tornei in ambito regionale georgiano. Nel 1936 prese parte alla prima edizione della Kubok SSSR, la coppa nazionale sovietica, raggiungendo i trentaduesimi di finale dove venne eliminato dalla Dinamo Tbilisi. Analogo risultato venne raggiunto nel 1937, mentre nelle due edizioni successive (1938 e 1939) raggiunse gli ottavi di finale. Nel 1939 partecip\u00f2 al campionato di Gruppa B, seconda serie sovietica, concludendo al tredicesimo posto. Nel 1960 torn\u00f2 a disputare il secondo livello del campionato sovietico di calcio, partecipando al gruppo 1 della zona delle repubbliche. Mantenne la categoria negli anni successivi per poi essere ammesso alla terza serie per la stagione 1963, a seguito della riforma dei campionati. Nel 1966 torn\u00f2 in seconda serie, ma una nuova riforma dei campionati nel 1969 lo fece retrocedere in terza serie. Dopo quattordici stagioni consecutive disputate nella Vtoraja Liga, nel 1983 il Dinamo Batumi vinse il girone finale del campionato e venne promosso in Pervaja Liga, seconda serie nazionale. Mantenne la categoria per le sei stagioni successive, finch\u00e9 nel 1990 abbandon\u00f2 il campionato sovietico per partecipare al campionato georgiano. Nello stesso anno cambi\u00f2 denominazione in Sapekhburto K'lubi Batumi, per poi cambiare in Sapekhburto K'lubi Dinamo Batumi nel 1994. Sin dai primi anni seppe porsi ai vertici della neonata Umaglesi Liga. Negli anni dal 1993 al 1997 raggiunse la finale della coppa nazionale per quattro volte, ma venendo sempre sconfitta dalla Dinamo Tbilisi. Il 1998 rappresent\u00f2 per il Dinamo Batumi l'anno con i migliori risultati: secondo posto in Umaglesi Liga, vittoria della Sakartvelos tasi sulla Dinamo Tbilisi per 2-1 dopo i tempi supplementari, vittoria della Sakartvelos Sup'ertasi sempre sulla Dinamo Tbilisi. Grazie alla vittoria della coppa nazionale nel 1998 e alle tre finali raggiunte nei tre anni precedenti, il Dinamo Batumi partecip\u00f2 alla Coppa delle Coppe per quattro edizioni consecutive dal 1995-1996 al 1998-1999, raggiungendo i sedicesimi di finale nelle prime due edizioni e venendo eliminato nel turno preliminare nelle due successive. Nei dieci anni successivi il Dinamo Batumi concluse i campionati di Umaglesi Liga nelle posizioni di met\u00e0 classifica, finch\u00e9 al termine della stagione 2007-2008 chiuse al tredicesimo posto e venne retrocesso per la prima volta in Pirveli Liga. Nel 2012 torn\u00f2 in Umaglesi Liga, ma vi rimase una sola stagione per essere poi nuovamente retrocesso in Pirveli Liga. Riconquist\u00f2 la promozione l'anno seguente e al termine della stagione 2014-2015 concluse il campionato al secondo posto, guadagnando l'accesso alla UEFA Europa League per l'edizione 2015-2016. Nel 2016 la stagione di transizione al nuovo formato della Umaglesi Liga vide il Dinamo Batumi vincere gli spareggi per il terzo posto e per l'accesso alla UEFA Europa League.\nStatistiche.\nStatistiche nelle competizioni UEFA.\nTabella aggiornata alla stagione 2020-2021.\nOrganico.\nRosa 2019.\nRosa come da sito ufficiale."}
{"id": "1087886", "revid": "81103", "url": "https://it.wikipedia.org/wiki?curid=1087886", "title": "Vittorio Picelli", "text": "Fattorino postale, promosse l'organizzazione sindacale della categoria sino a divenire dirigente.\nBiografia.\nGiovanissimo fu tra i fondatori del Fascio anticlericale \"Francesco Ferrer\" nel 1909: a causa di questa attivit\u00e0 venne trasferito a Brescia, dove continu\u00f2 la sua opera. Nell'agosto del 1914 a Parma si impegn\u00f2 nella campagna interventista con molti dirigenti vicini al sindacalismo rivoluzionario. Combatt\u00e9 durante la prima guerra mondiale sul fronte francese e fu decorato con medaglia di bronzo. Nel dopoguerra assunse incarichi direttivi alla Camera del lavoro di Parma e nell'Unione Italiana del Lavoro. Partecip\u00f2 nel 1922 alla difesa di Parma assieme al fratello Guido Picelli, come capo militare della Legione Proletaria Filippo Corridoni, in quanto il capo storico Alceste De Ambris in quei giorni si trovava a Parigi; gli altri due comandanti erano il fratello Guido, comandante in capo del direttorio degli Arditi del Popolo, e Antonio Cieri. Una volta affermatosi il fascismo entr\u00f2 a far parte dell'associazione antifascista \u201cItalia Libera\u201d andando, poi, esule in Francia nel 1924.\nA Parigi fu attivista nel gruppo sindacalista \u201cFilippo Corridoni\u201d, con Giuseppe Donati e altri fuoriusciti, e cur\u00f2 la pubblicazione del \u201cCorriere degli Italiani\u201d. Fu in contatto con Vittorio Ambrosini e Giuseppe Mingrino e con le loro attivit\u00e0 di rottura all'interno del fronte antifascista. Fu fra gli aderenti alla \"Lega italiana dei diritti e della concentrazione antifascista\". Nel 1934 si avvicin\u00f2 a Giustizia e Libert\u00e0 e, a causa delle difficolt\u00e0 economiche, nella primavera del 1935 si spost\u00f2 in Belgio. Chiese per lettera a Benito Mussolini l'arruolamento nella guerra d'Etiopia e lo ottenne. Rientrato dall'africa alla fine del 1936, con la famiglia si stabil\u00ec a Roma, dove ebbe incarichi nei sindacati fascisti e scrisse il libro \"Il fante nella guerra nell'Africa Orientale\"."}
{"id": "1087901", "revid": "1652134", "url": "https://it.wikipedia.org/wiki?curid=1087901", "title": "Persone legate alla guerra civile spagnola", "text": "Questa voce tratta delle personalit\u00e0 della guerra civile spagnola maggiormente di rilievo nella guerra di Spagna. \nIl conflitto provoc\u00f2 una spaccatura tra la popolazione della seconda repubblica, compresi i militari e la societ\u00e0 civile, intellettuali e artisti."}
{"id": "1087913", "revid": "66916", "url": "https://it.wikipedia.org/wiki?curid=1087913", "title": "Amiraldismo", "text": "L'Amiraldismo (talvolta chiamato Amiraldianismo, o \"Scuola di Saumur\"), conosciuto pure come \"universalismo ipotetico\" o \"Calvinismo dei quattro punti\" \u00e8 una forma modificata di Calvinismo. Essa respinge uno dei cinque punti del Calvinismo, la dottrina della redenzione limitata, in favore di una redenzione illimitata simile a quella sostenuta da Ugo Grozio. Per semplificare, l'Amiraldismo sostiene che Dio abbia reso disponibili i benefici della redenzione di Cristo a tutti indistintamente. Dato per\u00f2 che nessuno da s\u00e9 stesso crederebbe se Dio non intervenisse in prima persona per suscitare la fede, Egli elegge coloro che intende portare alla fede in Cristo. L'Amiraldismo intende cos\u00ec preservare la dottrina calvinista dell'elezione incondizionata.\nPrendendo nome da chi originalmente l'aveva formulata, cio\u00e8 Mo\u00efse Amyraut, questa dottrina \u00e8 ancora considerata una variet\u00e0 di Calvinismo in quanto conserva la particolarit\u00e0 della grazia sovrana di Dio nell'applicazione della redenzione. I suoi detrattori, per\u00f2, come Benjamin Warfield, lo ha definito: \"\"una forma incoerente e quindi instabile di Calvinismo\".\"\nSebbene l'Amiraldismo sia talvolta chiamato \"Calvinismo dei quattro punti\" perch\u00e9 respinge la dottrina della redenzione limitata, quest'ultima designazione \u00e8 spesso usata da coloro che sono ancor meno calvinisti di Amyraut, definiti spesso come \"cripto-arminiani\". Per esempio, molti cosiddetti \"calvinisti dei quattro punti\" (particolarmente della variet\u00e0 dispensazionalista), non solo respingono le dottrina della redenzione limitata, ma negano pure che la rigenerazione debba logicamente precedere la fede (cosa che i calvinisti sostengono e Amyraut negava).\nL'amiraldismo ha trovato una risposta da parte del Calvinismo classico fin dal Consenso elvetico del 1675.\nContesto storico.\nMo\u00efse Amyraut, originalmente avvocato, ma convertito allo studio della teologia dopo aver letto l'Istituzione della religione cristiana di Giovanni Calvino, sviluppa la dottrina dell'universalismo ipotetico o condizionale, le cui basi erano state poste dal suo maestro, lo scozzese John Cameron (1580-1625), e per due anni preside della scuola teologica di Saumur. Suo obiettivo non era accantonare ma moderare il Calvinismo inserendo questa dottrina nel particolarismo dell'elezione e quindi per rafforzarla contro le obiezioni del Cattolicesimo dal quale erano circondati e minacciati i protestanti francesi o Ugonotti. Impiegato dal Sinodo della chiesa riformata di Francia in importanti negoziati diplomatici con il governo, egli ha frequenti contatti con i vescovi e con il cardinale Richelieu che di lui ha grande stima. Il sistema di Amyraut non pu\u00f2 essere definito Arminianesimo, che di fatto respinge con decisione, ma Luteranesimo, che similmente insegna la redenzione universale e l'elezione limitata.\nAmyraut conserva i presupposti calvinisti dell'elezione eterna e della pre-conoscenza di Dio - per la quale Egli fa s\u00ec che ogni cosa inevitabilmente avvenga secondi i Suoi disegni, il bene con efficacia e il male con il Suo permesso. Egli pure accetta il doppio decreto dell'elezione e della riprovazione (la doppia predestinazione) anche se questa \u00e8 leggermente modificata dalla sua concezione sulla doppia elezione.\nOltre a questo, egli insegnava che Dio ha preordinato una salvezza universale attraverso il sacrificio universale di Cristo offerto a tutti allo stesso modo (\"\u00e9galement pour tous\"), sulla base della fede. In questo modo, dalla parte della volont\u00e0 e desiderio di Dio (\"voluntas, velleitas, affectus\") la grazia \u00e8 universale, ma al riguardo della sua condizione, essa \u00e8 particolare, o solo per coloro che non la respingono rendendola quindi inefficace. Lo schema della redenzione universale precede lo schema dell'elezione particolare, e non viceversa.\nEgli imposta il suo ragionamento partendo dalla benevolenza di Dio verso le Sue creature. Il Calvinismo, secondo Amyraut, prende impropriamente le mosse dai risultati e fa s\u00ec che i fatti attuali interpretino i decreti eterni di Dio. Amyraut distingue fra la grazia oggettiva (offerta a tutti) e la grazia soggettiva nel cuore, donata solo agli eletti. Egli pure opera una distinzione fra capacit\u00e0 naturale e capacit\u00e0 morale, o capacit\u00e0 di credere e disponibilit\u00e0 a credere. L'uomo possederebbe la prima, ma non la seconda, come conseguenza della sua inerente depravazione. Essa, quindi, contempla un atto di Dio per illuminare la mente, azionando in questo modo la volont\u00e0. Amyraut \u00e8 disposto, come Zwingli, ad estendere la grazia di Dio oltre i limiti della Chiesa visibile, dato che Dio, per la sua provvidenza generale opera sui pagani, come nel caso di Malachia 1:11,14 e pu\u00f2 produrre in essi una sorta di cristianesimo inconsapevole, una fede senza conoscenza; mentre nella Chiesa Egli opera in modo pi\u00f9 pieno e chiaro attraverso i mezzi della grazia. Coloro che non hanno mai udito di Cristo sono condannati se respingono la grazia generale della provvidenza, ma le stesse persone pure rigetterebbero Cristo se fosse loro offerto. Per quanto riguarda i risultati, Amyraut concorda con i particolaristi: la salvezza \u00e8 disponibile solo per coloro nei quali Dio opera la condizione della fede, cio\u00e8 coloro che sono inclusi nel decreto particolare dell'elezione.\nLa pubblicazione della dottrina di Amyraut suscita ben presto ammirazione fra le chiese riformate di Francia, Paesi Bassi e Svizzera. Jean Daill\u00e9 (1594-1670), David Blondel (1591-1655) ed altri, la considerano innocente e coerente con i decreti del Sinodo di Dordrecht, laddove i delegati delle chiese riformate tedesche e quelli anglicani professano concezioni simili contro il Supralapsarianismo di Franciscus Gomarus. Pierre du Moulin (Molineaus), dal 1621 professore della scuola teologica rivale di Sedan, Friedrich Spanheim (1600-1649, professore a Leida), Andr\u00e9 Rivet (1571-1651, professore a Leida) e i teologi di Ginevra si oppongono ad essa e la considerano una deviazione dalla fede ortodossa ed un compromesso fra il Calvinismo e l'Arminianesimo. Simili accuse sono pure rivolte al grande teologo e pastore puritano Richard Baxter, che intrattiene frequenti rapporti con Cyrus e Pierre de Moulin. A Ginevra, l'oppositore principale dello schema di Amyraut \u00e8 Francesco Turrettini (1623-1687).\nI sostenitori di Amyraut, in appoggio alle sue tesi, adducono l'amore, la benevolenza e la giustizia imparziale di Dio, come pure i numerosi brani della Scrittura che insegnano come Dio ami \"il mondo intero\" e come Egli desideri che \"tutti gli uomini siano salvati\", che Cristo non sia morto solo per i nostri peccati, ma \"per quelli del mondo intero\". D'altro canto gli si obietta che Dio non voglia ed intenda veramente ci\u00f2 che non sar\u00e0 mai realizzato, che Egli non si proponga un fine senza provvederne i mezzi adeguati; che Dio non offra di fatto la salvezza a tutti, e che un universalismo ipotetico basato su una condizione non verosimile sia un'astrazione infruttuosa.\nI sinodi nazionali della Chiesa riformata di Francia di Alen\u00e7on (1637), Charenton (1645) e Loudun (1659), quest'ultimo sinodo permesso dal governo francese, sanciscono la scomunica di Amyraut, delimitando le sue concezioni per evitare ulteriori deviazioni dall'ortodossia riformata storica. Egli assicura il Sinodo che, pur non cambiando la dottrina, egli muta il metodo di insegnamento. I suoi oppositori dichiarano come permissibile l'idea di una grazia universale per la quale nessuno di fatto sia salvato se non colui che \u00e8 di fatto incluso nel decreto particolare della redenzione. In questo modo viene sanzionato come accettabile l'universalismo ipotetico accanto al particolarismo che aveva caratterizzato l'ortodossia riformata storica. Si evita cos\u00ec uno scisma nella Chiesa francese. La controversia letteraria, per\u00f2, continua per diversi anni ancora giungendo a termine solo con l'acuirsi della persecuzione politica contro la Chiesa riformata in Francia\nL'Amiraldismo nell'Inghilterra e nella Scozia del XVII secolo.\nJohn Davenant (1576-1641), anche lui come Amyraut studente di John Cameron, era un delegato inglese al Sinodo di Dordrecht ed influenza alcuni dei membri dell'Assemblea di Westminster. Egli promuove un \"universalismo ipotetico, una redenzione generale nel senso dell'intenzione come della sufficienza, una comune benedizione della Croce, ed una condizione di salvezza. Il principio di base della \"Scuola di Davenant\" era l'idea di un desiderio universale in Dio per la salvezza di ogni uomo. Nel dibattito sulla redenzione all'Assemblea di Westminster, Edmund Calamy l'anziano, della Scuola di Davenant, cercano di inserire l'Amyraldismo nel Catechismo.\nRichard Baxter sosteneva una forma di Amyraldismo, anche se era meno calvinista di Amyraut. Egli elabora un'eclettica via di mezzo fra le dottrine della grazia riformata, arminiana e cattolica, interpretando il Regno di Dio nei termini delle idee politiche a lui contemporanee. Spiega la morte di Cristo come un atto di redenzione universale (penale e vicaria, ma non sostitutiva) in virt\u00f9 della quale Dio ha introdotto una nuova legge, offrendo il perdono e l'amnistia a colui o colei che si ravvede. Il ravvedimento e la fede, essendo ubbidienza a questa legge, sono la giustizia salvifica personale del credente. Il frutto di ci\u00f2 che Baxter semina diventa il moderatismo neonomista in Scozia e l'unitarismo moralista in Inghilterra.\nL'Amiraldismo oggi.\nPopolarizzato in Inghilterra dal pastore riformato Richard Baxter, l'Amiraldismo riscuote un forte interesse fra i Congregazionalisti ed alcuni Presbiteriani nelle colonie americane del XVII e XVIII secolo. Negli USA l'Amiraldismo pu\u00f2 essere riscontrato in vari gruppi evangelicali, soprattutto fra i dispensazionalisti e diverse denominazioni indipendenti. Il Calvinismo \"dei cinque punti\" rimane prevalente soprattutto in gruppi conservatori delle chiese presbiteriane e riformate ed alcune chiese non-denominazionali."}
{"id": "1087915", "revid": "384895", "url": "https://it.wikipedia.org/wiki?curid=1087915", "title": "Al Salon di rue des Moulins", "text": "Al Salon di rue des Moulins \u00e8 un dipinto del pittore francese Henri de Toulouse-Lautrec, realizzato nel 1894-1895 e conservato al Mus\u00e9e Toulouse-Lautrec di Albi.\nStoria.\nL'importanza concettuale che ha questo dipinto \u00e8 ormai assodata da pi\u00f9 critici, anche se ancora oggi vi sono intorno all'opera alcuni punti oscuri. Joyant lo classifica nel 1926 come rappresentazione del bordello di rue des Moulins, anche se pi\u00f9 volte egli stesso lo identificher\u00e0 semplicemente come l'opera \u00abAu Salon\u00bb, a significare forse che la rappresentazione non \u00e8 vincolata a una specifica casa di piacere ma \u00e8 pi\u00f9 generica. I molti studi preparatori del dipinto, realizzati rigorosamente \"sur le motif\", lasciano poi intendere che Lautrec abbia potuto raccogliere una serie di personaggi indipendenti e poi averli utilizzati coralmente. Esistono anche studi preparatori della stanza privi di figure, a rafforzare la tesi che l'artista abbia assemblato il tutto in un secondo momento.\n\"Al salon di rue des Moulins\", oggi conservato al Mus\u00e9e Toulouse-Lautrec di Albi, \u00e8 l'opera pi\u00f9 rappresentativa che Toulouse-Lautrec dedic\u00f2 al tema delle \"maisons closes\", e in effetti l'impegno che profuse per la sua realizzazione fu notevole: malgrado ci\u00f2, quando nel 1896 arriv\u00f2 il momento di presentarla al pubblico in occasione della sua mostra personale, il pittore se ne dolse e se ne crucci\u00f2 enormemente, e alla fine la mostr\u00f2 \u00absolo a pochissimi invitati, rifiutando di far entrare coloro che non riteneva degni; i mercanti non vi ebbero accesso: 'Non c'\u00e8 niente in vendita!'\u00bb, come ci testimonia sempre il Joyant.\nDescrizione.\n\"Al Salon di rue des Moulins\" raffigura l'interno di un postribolo di rue des Moulins, luogo dove Toulouse-Lautrec e gran parte della \"boh\u00e8me\" dissipata di Parigi trovavano consolazione e rifugio. In questo ambiente faraonico, quasi assiro-babilonese (si guardino le colonne dorate sullo sfondo) troviamo alcune prostitute che si rilassano: Toulouse-Lautrec spoglia le \"filles\" da intenti moralizzanti e da allusioni erotiche e, anzi, le presenta come donne annoiate, in attesa del loro cliente. Certo, Toulouse-Lautrec era perfettamente consapevole della vita triste e squallida condotta delle meretrici, eppure quando le raffigurava non ostentava le loro miserie n\u00e9 le commentava: in effetti, tra il pittore e le prostitute delle \"maisons\" parigine vi fu un'amicizia disinteressata e genuina, cementata nel segno di un vicendevole rispetto (Toulouse-Lautrec, infatti, era affetto da una devastante malattia alle ossa e solo nelle \"maisons closes\" si sentiva veramente compreso). Yvette Guilbert, \"vedette\" del Moulin-Rouge e celebre musa del pittore, cos\u00ec si espresse nelle sue \"Memorie\":\nQuanto asserito dalla Guilbert \u00e8 assolutamente vero, tanto che in questo dipinto Toulouse-Lautrec non allude in alcun modo all'umiliante professione svolta dalle donne, che al contrario presentano atteggiamenti corporei rilassati (si guardi la prostituta in primo piano, recante una gamba disinvoltamente distesa sul grande divano rosso-violaceo e l'altra trattenuta dalla mano destra). I loro volti, tuttavia, sono sfioriti, rassegnati, privi di vita, come se fossero stanche di esercitare un mestiere che le relega ai margini della societ\u00e0. A destra della donna vestita in bianco, infine, troviamo la \"ma\u00eetresse\", la padrona del bordello: \u00e8 l'unica a non serbare quel misero abbandono che tormenta le prostitute ed \u00e8 chiusa in una veste lilla dal collo alto, che per la sua severit\u00e0 appare quasi monacale. \nNotevole anche la parte pi\u00f9 strettamente tecnica del dipinto. La tavolozza, giocata sui rossi e sui gialli, \u00e8 acre, preziosa ma confortevole. Anche la luce \u00e8 molto avvolgente e, con il suo calore, avviluppa le varie prostitute (altrimenti irrelate tra di loro) e le riunisce. Le pennellate sono diluite, rapide, filiformi, e sullo sfondo non riescono nemmeno a coprire la trama del disegno a carboncino sottostante, il quale conferisce all'intera immagine un vitale palpito di immediatezza, nonostante la gestazione molto elaborata. L'impianto compositivo, delineato dall'obliquit\u00e0 della gamba della pensionante bianca in primo piano, \u00e8 strutturato su una prospettiva per la quale le linee di fuga convergono in un punto che cade all'esterno della tela, in prossimit\u00e0 del margine destro dell'opera. Nel complesso \"Al Salon di rue des Moulins\" presenta un apparato prospettico gradevole e cromie calde ed avvincenti, cosicch\u00e9 \u00abun luogo sordido \u00e8 trasformato in uno di vita quotidiana dove alcune donne, legate dalla sofferenza e dall'emarginazione, costantemente soggette a soprusi e malattie, ritornano a essere quello che sono: persone\u00bb (Giorgio Cricco, Francesco di Teodoro)."}
{"id": "1087917", "revid": "287204", "url": "https://it.wikipedia.org/wiki?curid=1087917", "title": "Cristo benedicente (Raffaello)", "text": "Il Cristo benedicente \u00e8 un dipinto a olio su tavola (31,7x25,3\u00a0cm) di Raffaello Sanzio, databile tra il 1502 e il 1504 circa e conservato nella Pinacoteca Tosio Martinengo di Brescia.\nStoria.\nIl conte Paolo Tosio di Brescia mostr\u00f2 un evidente interesse per l'opera sin dal 1819, tanto che fu coinvolto per una mediazione, tra i proprietari e l'acquirente, il collezionista Teodoro Lechi. Nel 1821 il \"Cristo\" fu dunque acquistato a Milano dalla famiglia Mosca di Pesaro, da poco trasferitasi nel capoluogo lombardo; il dipinto era stato venduto, comunque, assieme ad altri due opere pittoriche seicentesche, la \"Madonna dei Garofani\" e una \"Madonna del Rosario\" di Simone Cantarini. Il conte Tosio ricevette anche, in occasione del gi\u00e0 citato acquisto, un documento che riportava una precedente acquisizione dell'opera, da parte di tale Carlo Barzi Mosca, nel 1770. \nLa notizia della presenza a Brescia di un'opera giovanile del Raffaello port\u00f2 l'artista tedesco Ludwig Gr\u00fcner a realizzare un'incisione dell'opera, poi confluita nell\"Istoria della vita e delle opere di Raffaello Sanzio da Urbino;\" parallelamente a visite continue da parte di esperti e critici d'arte, giunse anche a fare visita al conte Tosio, nella sua dimora in citt\u00e0, un altro artista tedesco, Johan Baese, che poi dedic\u00f2 all'opera un articolo sulla rivista \"\"Echo. Zeitschrift f\u00fcr Literatur, Kunst und Leben in Italien\u201d.,\" l'8 gennaio 1835 Nella descrizione arriver\u00e0 a dire quanto segue:\nDescrizione e stile.\nGes\u00f9 campeggia in primo piano mentre in posizione benedicente mostra le piaghe dovute alla crocifissione: sullo sfondo si intravede un non meglio definito paesaggio collinare che si perde lungo l'orizzonte, e di ascendenza tipicamente umbra. La figura del Cristo indossa un mantello appoggiato sulla spalla destra e legato in vita, \nRaffinata \u00e8 la posizione a contrapposto, con un accenno di torsione e la testa leggermente reclinata, che testimoniano la raggiunta maturit\u00e0 espressiva dell'artista. Si pu\u00f2 anche supporre che nella postura di Ges\u00f9 vi sia un possibile riferimento al Bacco di Michelangelo, che l'Urbinate avrebbe visto a Roma nella dimora del banchiere Jacopo Galli, forse durante un viaggio formativo. Espressivo \u00e8 il volto, sebbene composto e dignitoso, con un uso dello sfumato che si rif\u00e0 ad atmosfere tipicamente leonardesche. La stesura assai nitida sembra rifarsi alla pittura fiamminga, declinata nelle forme espressive tipiche di Antonello da Messina; anche cenni alla pittura veneta sarebbero altrettanto evidenti.\nInfine, \u00e8 anche riscontrabile una evidente influenza del forse maestro di Raffaello, il Perugino, con anche influssi derivati dalla monumentalit\u00e0 e nitidezza tipica di Piero della Francesca."}
{"id": "1087918", "revid": "8348506", "url": "https://it.wikipedia.org/wiki?curid=1087918", "title": "Amiraldianismo", "text": ""}
{"id": "1087921", "revid": "187", "url": "https://it.wikipedia.org/wiki?curid=1087921", "title": "Robotica mobile", "text": ""}
{"id": "1087924", "revid": "767487", "url": "https://it.wikipedia.org/wiki?curid=1087924", "title": "Gabrielle con cappello largo", "text": "Gabrielle con cappello largo \u00e8 un dipinto del pittore francese Pierre-Auguste Renoir, realizzato nel 1915-1916 e conservato presso il Museo di Grenoble.\nDescrizione.\nGabrielle Renard, figlia di un viticoltore di Essoyes, era la cugina di Aline Charigot, moglie di Renoir, e perci\u00f2 nel 1894 entr\u00f2 nella loro casa come governante dei suoi figli. Il sodalizio artistico tra lei e Renoir fu di grande intensit\u00e0, a tal punto che arriv\u00f2 a divenire la modella preferita degli ultimi venti anni di attivit\u00e0 del maestro. Questo dipinto \u00e8 da intendersi come un ulteriore omaggio alla bellezza di Gabrielle: se, tuttavia, in altre opere ella si offriva alla vista seminuda (si pensi a \"Gabrielle con la rosa\"), qui \u00e8 completamente vestita con un abito dai riflessi sgargianti. Veste, inoltre, un elegante cappello guarnito di rose, in allusione alla sua giovinezza.\nLa scena, attentamente studiata, si ricollega alla ritrattistica ufficiale di autori come David e Ingres, dalla quale prende ispirazione per la struttura cromatica dello sfondo, scandito in una zona rossa e in una gialla che poi convergono poco sopra il capo della modella. Se, tuttavia, le opere davidiane e ingresiane erano eccessivamente sobrie ed austere, Renoir preferisce non svilire la sua \"verve\" pittorica e decide di snellire l'apparato cromatico dell'opera apponendovi gradazioni di colore pi\u00f9 chiare, prensili alla luce, in grado di rendere l'opera quasi sfavillante. Dal punto di vista materico Renoir \u00e8 molto attento alla concreta corporeit\u00e0 sia della modella che della rosa sul bordo del cappello nero, che modella con una mentalit\u00e0 quasi da scultore (proprio in quegli anni, d'altronde, il pittore si dedicava alla traduzione delle proprie opere in scultura).\n\u00c8 lo stesso Renoir, infine, a indicarci la prassi che ha adottato nell'esecuzione di questo dipinto:"}
{"id": "1087925", "revid": "142136", "url": "https://it.wikipedia.org/wiki?curid=1087925", "title": "MediaVivere", "text": ""}
{"id": "1087927", "revid": "1543377", "url": "https://it.wikipedia.org/wiki?curid=1087927", "title": "Gabrielle con la rosa", "text": "Gabrielle con la rosa \u00e8 un dipinto del pittore francese Pierre-Auguste Renoir, realizzato nel 1911 e conservato presso il Mus\u00e9e d'Orsay di Parigi.\nDescrizione.\nGabrielle \u00e8 stata una donna che ha fatto prepotentemente ingresso nell'autobiografia artistica di Renoir, comparendo in moltissime opere della sua tarda maturit\u00e0. In questo dipinto la donna viene ritratta vestita con un'ampia tunica trasparente aperta sul seno. Lo sfondo \u00e8 indefinito e si amalgama quasi con le forme della modella, la quale \u00e8 colta mentre si sistema una rosa nei capelli: la scelta del fiore non \u00e8 casuale, e intende simboleggiare la giovinezza di Gabrielle e la maliziosa volutt\u00e0 delle sue carni.\nRenoir ha ormai superato ampiamente la fase rigorosamente disegnativa (quella cosiddetta \"ingresque\") della sua produzione pittorica, e con \"Gabrielle con la rosa\" approda a una pennellata pastosa, idonea per definire la corporeit\u00e0 ricca di spessore della modella, che si afferma con un'imponenza quasi rubensiana: \u00abAmo la pittura grassa, liscia, untuosa, amo palpare un quadro, passarvi la mano\u00bb (Renoir). \"Gabrielle con la rosa\", in effetti, \u00e8 una delle espressioni pi\u00f9 alte della tardissima maturit\u00e0 di Renoir, periodo spesso trascurato dalle antologie artistiche in favore di quello impressionista. Non bisogna dimenticare, tuttavia, che furono proprio i quadri come \"Gabrielle con la rosa\", con la loro tavolozza ricca di corposi rossi, ad affascinare i giovani pittori del tempo, come Henri Matisse, che spesso si rec\u00f2 a Cagnes per visitare l'ormai anziano Renoir e apprendere i suoi segreti."}
{"id": "1087928", "revid": "949200", "url": "https://it.wikipedia.org/wiki?curid=1087928", "title": "Grandcamp, una sera", "text": "Grandcamp, una sera (Grandcamp, un soir) \u00e8 un dipinto a olio su tela (65x81,5\u00a0cm) realizzato nel 1885 dal pittore Georges-Pierre Seurat.\nFa parte della collezione Whitney di New York.\nSeurat realizza questo dipinto durante un viaggio a Grandcamp (Normandia) nell'estate del 1885."}
{"id": "1087929", "revid": "949200", "url": "https://it.wikipedia.org/wiki?curid=1087929", "title": "Visita del medico", "text": "La visita del medico \u00e8 un dipinto a olio su tela (47,5x41 cm) realizzato tra il 1661 ed il 1662 dal pittore olandese Jan Steen.\n\u00c8 conservato nella Wellington Museum di Londra."}
{"id": "1087930", "revid": "767487", "url": "https://it.wikipedia.org/wiki?curid=1087930", "title": "Madonna Terranuova", "text": "La Madonna Terranuova \u00e8 un dipinto a olio su tavola (diametro 87 cm) di Raffaello Sanzio, databile al 1504-1505 circa e conservato nella Gem\u00e4ldegalerie di Berlino. \nStoria.\nL'opera deve il suo nome ai duchi di Terranuova, che la tennero fino al 1854 quando pass\u00f2 ai musei berlinesi. \nL'attribuzione a Raffaello \u00e8 indiscussa, mentre la datazione \u00e8 legata a confronti stilistici, che la legano all'inizio del soggiorno fiorentino dell'artista, tra gli ultimi mesi del 1504 e i primi del 1505. \nDescrizione e stile.\nLa figura del tondo, cos\u00ec popolare nell'arte fiorentina di fine secolo, \u00e8 riempita dall'artista con la Madonna al centro, seduta e con le gambe tagliate, che regge in grembo il Bambino, colto in una torsione che lo mostra semidisteso mentre si rivolge a san Giovannino sulla sinistra; un altro fanciullo bilancia la composizione a destra. I tre putti appaiono collegati, con ritmi e pause, lungo una fascia orizzontale e parallela a quella dell'orizzonte. Il vivo intreccio di gesti e sguardi tra i personaggi, studiati nella loro naturalezza, rimanda alle opere di Leonardo da Vinci, che ebbero notevole influenza sul giovane artista all'inizio del periodo fiorentino. \nAl maestro di Vinci rimanda lo stesso paesaggio, pi\u00f9 studiato e complesso delle \"Madonne\" precedenti, con le rocce aguzze sulla destra che sembrano dominare una vallata o comunque un valico verso cui digrada anche il paesaggio a sinistra, incorniciando i soggetti in primo piano."}
{"id": "1087932", "revid": "2166030", "url": "https://it.wikipedia.org/wiki?curid=1087932", "title": "Federico I di Svevia", "text": "Biografia.\nEra figlio di Federico von B\u00fcren e di Ildegarda von Egisheim, nobili di origini alsaziane: la madre era figlia di Gerardo III von Egisheim-Dagsburg, uno dei numerosi fratelli di papa Leone IX.\nPresumibilmente Federico, prima dell'innalzamento al titolo di duca doveva essere gi\u00e0 conte. Federico inizi\u00f2 gi\u00e0 in quella veste a costruire la potenza della dinastia degli Staufer. Egli fece erigere una rocca sulla cima del monte Hohenstaufen, che divenne la residenza originaria e diede il nome alla dinastia (il castello di Hohenstaufen fu poi distrutto il 29 aprile 1525 durante la guerra dei contadini tedeschi ). Una rocca ai piedi del colle Hohen Staufer, presso Lorch (vicino a Schw\u00e4bisch Gm\u00fcnd), fu trasformata verso il 1100 in un monastero benedettino che da quel momento divenne il monastero della famiglia Staufer, la chiesa dedicata ai santi Pietro e Paolo ad esso annessa divenne il loro mausoleo. In essa furono sepolti per\u00f2 solo alcuni figli del Barbarossa, perch\u00e9 i membri pi\u00f9 importanti della dinastia (Federico I Barbarossa, Enrico VI e Federico II) morirono e trovarono sepoltura lontano dalla Germania.Tuttavia pare che i beni della famiglia fossero in quel momento ancora piuttosto modesti. Presumibilmente essi si limitavano alle terre attorno al monte Hohenstaufen ed a quelli di Ildegarda in Alsazia, acquisiti con il matrimonio di Federico. Nell'inverno del 1077 Federico accompagn\u00f2 Enrico IV durante l'umiliante viaggio a Canossa.\nL'ascesa a duca.\nL'avvenimento decisivo nella vita di Federico fu l'innalzamento a duca di Svevia durante una dieta a Ratisbona, celebrato nel giorno di Pasqua (24 marzo) del 1079: con la guerra sassone, i ribelli avevano elevano il duca di Svevia Rodolfo di Rheinfelden ad anti-re in contrapposizione ad Enrico IV e gli Staufer rimasero, assieme a pochi altri nella regione, fedele al re, dandogli un consistente contributo militare durante la battaglia di Mellrichstadt. Secondo Ottone di Frisinga, tale occasione venne seguita subito dopo dal fidanzamento con la figlia di sette anni di Enrico IV, Agnese, ricalcando cos\u00ec le modalit\u00e0 di ascesa al trono ducale dello stesso Rodolfo, che ricevette nello stesso periodo in sposa Matilde, sorella di Enrico IV. I due celebrarono il matrimonio nel 1086 o 1087. Enrico IV accompagn\u00f2 la duplice donazione con queste parole:\nEgli fu scelto duca di Svevia non solo perch\u00e9 fedele al re, ma anche perch\u00e9 i suoi possedimenti nel centro della Svevia, concentrati attorno a Lorch, G\u00f6ppingen e alla fortezza di Staufen, a cui si assommavano le terre della dote di sua madre in Alsazia, potevano sia controllare le strade della Svevia (specialmente quelle tra Spira ed Ulma) sia proteggere le terre fiscali nel Remstal, oltre che separare Rodolfo, operante in Sassonia, dai suoi sostenitori in Svevia. Egli quindi divenne, assieme al vescovo di Losanna Burcardo, il principale agente dei salici in Svevia: Burcardo ricevette invece il titolo di cancelliere del regno Italia, mentre la sua diocesi ricevette le terre fiscali date in concessione a Rodolfo, oltre che le sue terre allodiale sequestrate.\nI sostenitori di Rodolfo passarono subito al contrattacco ed elevarono a duca di Svevia, in un'assemblea ad Ulma nello stesso anno, il figlio di Rodolfo, Bertoldo di Rheinfelden, portato ad Ulma da Guelfo IV. Sembra che l'elevazione a duca fu progettata da Guelfo IV e forse da Bertoldo II di Z\u00e4hringen, ma non dal padre e anti-re Rodolfo.\nFederico pass\u00f2 subito all'attacco per dimostrare e concretizzare il suo potere ducale cercando di ottenere il controllo di Ulma, sede dell'elevazione del duca rivale, oltre che teatro di numerosi incontri nobiliari dal 1076 del \"partito della deposizione del re\". Egli progett\u00f2 di celebrarvi la Pentecoste (12 maggio), ma riusc\u00ec a trascorrere in citt\u00e0 solo una notte, fuggendo alla notizia dell'arrivo di Guelfo IV. Per i successivi ventisei anni, l'autorit\u00e0 ducale di Federico non riusc\u00ec mai ad estendersi sotto il Danubio, soprattutto a causa dei domini degli Z\u00e4hringen a Breisgau ed Ortenau, che dividevano a met\u00e0 i domini degli Staufer in Svevia da quelli in Alsazia.\nPartecip\u00f2 alla battaglia sull'Elster.\nNegli anni seguenti nessuno dei due duchi contendenti la Svevia pot\u00e9 prevalere. Dopo che nel 1097 Enrico IV si era riconciliato con Bertoldo II di Z\u00e4hringen, che era diventato il successore di Bertoldo di Rheinfelden, la divisione della Svevia continu\u00f2 e Federico pot\u00e9 nuovamente esercitare effettivamente la sua autorit\u00e0 solo nel nord della regione.Egli cur\u00f2 l'espansione della sua dinastia soprattutto verso Nord. Nel Palatinato divenne, negli ultimi anni del suo regno, grazie alla giurisdizione amministrativa del convento di Wei\u00dfenburg e del monastero di Spira, un elemento di importante autorit\u00e0 nella zona. Con ci\u00f2 egli si avvicin\u00f2 al territorio dei possedimenti salici nella Franconia renana. Nel sud Federico acquis\u00ec possessi significativi solo intorno ad Ulm.Durante la campagna italiana di Enrico IV e la conseguente assenza dei signori del regno teutonico, Federico fu il pi\u00f9 autorevole rappresentante della parte imperiale.\nMatrimonio e discendenza.\nDa Agnese Federico ebbe i seguenti figli:"}
{"id": "1087933", "revid": "124565772", "url": "https://it.wikipedia.org/wiki?curid=1087933", "title": "Two Man Sound", "text": "I Two Man Sound erano un trio di musicisti belgi attivo negli anni settanta noti per aver combinato il ritmo caratteristico della disco music con quelli tipicamente sudamericani del samba e della bossa nova; uno di essi, Sylvain Vanholme, era stato leader, chitarrista e cantante del gruppo rock sinfonico Wallace Collection, resi famosi anche in Italia dai singoli \"Fly Me to the Earth\" e \"Daydream\". Tra le loro produzioni figurano \"Charlie Brown\" e \"Disco samba\"."}
{"id": "1087934", "revid": "1836770", "url": "https://it.wikipedia.org/wiki?curid=1087934", "title": "Paesaggio boschivo", "text": "Paesaggio boschivo \u00e8 un dipinto a olio su tela (61 \u00d7 85\u00a0cm) realizzato tra il 1660 ed il 1670 dal pittore Jacob Van Ruisdael.\n\u00c8 conservato nel Barber Institute of Fine Arts di Birmingham."}
{"id": "1087935", "revid": "496876", "url": "https://it.wikipedia.org/wiki?curid=1087935", "title": "Gian Vincenzo Gravina", "text": "Biografia.\nDiscendente da una rispettata famiglia, ricevette la sua formazione dal cugino Gregorio Caloprese, il quale era conosciuto come poeta e filosofo, dopo la quale Gravina fu a Napoli dove studi\u00f2 diritto canonico a lungo. Nel 1689 si rec\u00f2 a Roma, dove, ispirandosi al programma di rinnovamento poetico avviato da Cristina di Svezia, fu cofondatore e ideologo dell\"Accademia dell'Arcadia\", fondata nel 1690 con l'intento di riformare la poesia mettendo al bando il Barocco e l'eccesso poetico nel nome di pi\u00f9 razionali modelli classici. In questa accademia si svilupparono ben presto due diverse tendenze: quella dello stesso Gravina, basata sui modelli di Dante e Omero e sostenitrice della funzione civile della letteratura, e quella pi\u00f9 moderata e disimpegnata di Crescimbeni, che si rifaceva pi\u00f9 che a Petrarca al petrarchismo cinquecentesco. Le tensioni tra le due fazioni e le rivalit\u00e0 interne all'assemblea degli Arcadi portarono allo \"scisma d'Arcadia\" del 1711, in seguito al quale i 'graviniani' fondarono nel 1714 l\"Accademia dei Quiriti\", erede dei principi fondativi dell'estetica graviniana: la verosimiglianza a garanzia della funzione educatrice o civilizzante della letteratura. Tra gli allievi di Gravina, anche il poeta e librettista Pietro Metastasio, al quale forn\u00ec un'ottima formazione letteraria. Questi divenne anch'esso un eccellente membro dell\"Accademia dell'Arcadia\".\nIl contributo alla storia del diritto.\nLe sue \"Originum iuris civilis libri tres\" (Napoli 1701, per il primo libro \"De ortu et progressu iuris civilis\"; Lipsia 1708, per i due seguenti; Napoli 1713, edizione definitiva) ebbero un'influenza maggiore sul pensiero politico del Settecento e furono lette da Montesquieu.\nIl contributo alla storia letteraria.\nGiunto a Roma, Gravina partecip\u00f2 alle riunioni dell'Arcadia recitando alcune \"Egloghe\", e affianc\u00f2 e sostenne l'operato del poeta Alessandro Guidi, il cui \"Endimione\" (1692) usc\u00ec con un \"Discorso sopra l'Endimione\" in cui sono ravvisabili i princ\u00ecpi estetici del successivo storico della letteratura: dalla funzione mediatrice del poeta tra i concetti astratti e gli indotti, alla poesia come forma regolatrice del vivere sociale, all'opzione per una poesia filosofica o sapiente. Tali assunti guidano Gravina nella ricostruzione del patrimonio letterario classico, affidata al \"Delle antiche favole\" (1696), poi inglobato in \"Della Ragion Poetica\" (1708), nel quale indaga le origini e il senso della poesia antica e moderna.\nMolti di questi assunti si ritrovano nelle cinque tragedie: \"Palamede\", \"Andromeda\",\" Appio Claudio\", \"Papiniano\" e\" Servio Tullio\" (1712), i cui temi ricorrenti sono la tirannide e la spirale di violenza distruttiva che da questa inevitabilmente si genera nello scontro tra il sapiente e il tiranno. A sostegno della sua prassi teatrale scrisse nel 1715 il trattato \"Della tragedia\"."}
{"id": "1087941", "revid": "77358", "url": "https://it.wikipedia.org/wiki?curid=1087941", "title": "Italia uno", "text": ""}
{"id": "1087942", "revid": "29863", "url": "https://it.wikipedia.org/wiki?curid=1087942", "title": "Punk's not dead", "text": ""}
{"id": "1087944", "revid": "767487", "url": "https://it.wikipedia.org/wiki?curid=1087944", "title": "Sanctity", "text": "I Sanctity sono stati una band thrash metal di Asheville, Nord Carolina, USA.\nI membri del gruppo citano tra le proprie influenze In Flames, Megadeth, Arch Enemy, Dokken, Killswitch Engage, Testament, Children of Bodom, Heathen, Racer X, Sevendust, Sentenced, At the Gates e Dark Tranquillity.\nStoria.\nLa band si \u00e8 formata nel 2000 ed ha militato nell'underground fino al 2005 quando, durante un lungo tour in Nord Carolina, Tennessee e Sud Carolina, vengono notati dai Trivium e Matt Heafy, positivamente impressionato, passa il loro materiale a Monte Conner, noto A&amp;R della Roadrunner Records capace di scovare band come Slipknot, Fear Factory, Sepultura e gli stessi Trivium.\nAd inizio 2006 la band autofinanzia e produce, insieme al produttore Ramon Boutviseth, un video musicale per la canzone \"Zeppo\" che, insieme all'appoggio di Matt Heafy, frutta loro un contratto.\nDopo la partecipazione al Gigantour 2006, nell'aprile 2007 la band ha pubblicato il primo album dal titolo \"Road to Bloodshed\", e, per promuoverlo, si \u00e8 imbarcata in un tour europeo a supporto dei Trivium, insieme a Gojira e Annihilator e in numerosi tour statunitensi.\nNel febbraio 2008 il cantante/chitarrista e frontman Jared MacEachern e il bassista Derek Anderson lasciano la band per motivi personali, al loro posto, per la restante parte del tour con i Sonata Arctica, vengono reclutati Zach Jordan, Scott Smith e l'ex Annihilator Brian Stephenson nelle vesti rispettivamente di chitarrista, bassista e cantante."}
{"id": "1087945", "revid": "729019", "url": "https://it.wikipedia.org/wiki?curid=1087945", "title": "Adone Del Cima", "text": "Biografia.\nNacque a Torre del Lago il 7 giugno 1898, figlio di Pellegro e Paolina Ghilarducci, e si diplom\u00f2 presso l'Istituto Nautico di Livorno. Il 1\u00ba novembre 1917 si arruol\u00f2 volontario come aspirante guardiamarina di complemento nel C.R.E.M., venendo assegnato dapprima alla corazzata \"Re Umberto\" e poi sull'incrociatore corazzato \"San Marco\". Nel 1919, per i meriti acquisiti in guerra, fu nominato guardiamarina in servizio permanente effettivo; ebbe il comando di dragamine destinati allo sminamento delle acque dell'Albania. Sottotenente di vascello dal 2 maggio 1920.\nIl 10 agosto 1923 fu promosso tenente di vascello ed assegnato in successione alle corazzate \"Conte di Cavour\" e \"Giulio Cesare\", per poi ricevere il comando di una Squadriglia MAS di base a La Spezia. Tra il 1929 ed il 1930 prest\u00f2 servizio presso la difesa marittima di La Spezia, dopo di che fu trasferito a Roma, presso lo Stato Maggiore della Marina. Il 1 aprile 1932 fu promosso capitano di corvetta e nominato dapprima comandante del cacciatorpediniere \"Fulmine\" e poi comandante in seconda della corazzata \"Conte di Cavour\".\nL\u20198 febbraio 1936 fu promosso capitano di fregata, ed ebbe il comando della VIII Squadriglia Cacciatorpediniere, alzando la sua bandiera sul \"Folgore\"; nell'aprile 1939 partecip\u00f2 all'invasione dell'Albania, ricevendo la prima Croce di guerra al valor militare per l'efficace appoggio dato allo sbarco.\nIl 10 giugno 1940, all'entrata del Regno d'Italia nella seconda guerra mondiale, era comandante della XII Squadriglia Torpediniere, con bandiera sull\"'Altair\"; nei mesi successivi partecip\u00f2 a varie missioni con la sua squadriglia, inclusa un'operazione di posa mine nelle acque di Malta che gli valse una seconda Croce di guerra al valor militare. L\u20198 novembre 1940 fu promosso capitano di vascello e trasferito allo Stato Maggiore della Regia Marina.\nNell'ottobre 1941 fu inviato a Trieste come capo dell'ufficio allestimento della nuova corazzata \"Roma\", della quale doveva divenire il comandante; la segu\u00ec in tutte le fasi dell'allestimento, terminato il 14 giugno 1942 nel cantiere navale di Monfalcone, giorno nel quale ne assunse il comando.\nIl 9 settembre 1943, dopo l'annuncio della firma dell'armistizio di Cassibile, la \"Roma\" lasci\u00f2 La Spezia diretta a La Maddalena, insieme al resto della squadra da battaglia, avendone a bordo il comandante in capo, ammiraglio Carlo Bergamini. Poche ore dopo, al largo dell'Asinara, la squadra fu attaccata da bombardieri tedeschi Dornier Do 217 che impiegarono le nuove bombe radiocomandate Ruhrstahl SD 1400; due di esse colpirono la \"Roma\", che affond\u00f2 dopo la violenta deflagrazione dei depositi munizioni prodieri. Il comandante Del Cima e l'ammiraglio Bergamini affondarono con la nave, insieme ai due terzi dell'equipaggio.\nDel Comando in capo Forze navali da battaglia imbarcato sulla nave ammiraglia morirono 28 ufficiali su 28, 60 sottufficiali su 62 e 112 su 138 tra sottocapi e comuni. Dell'equipaggio della corazzata i morti fra gli ufficiali furono 57 su 87, fra i sottufficiali 171 su 217 e fra sottocapi e comuni 965 su 1489. In totale, su 2021 uomini a bordo vi furono 1393 tra morti e dispersi e 628 superstiti. Questi ultimi, molti dei quali feriti gravemente, furono recuperati dall'incrociatore leggero \"Attilio Regolo\", dai cacciatorpediniere \"Carabiniere\", \"Fuciliere\" e \"Mitragliere\" e dalle torpediniere \"Pegaso\", \"Impetuoso\" e \"Orsa\".\nAl comandante Adone Del Cima fu conferita la Medaglia d'argento al valor militare alla memoria, ma la decorazione non fu mai consegnata ai parenti. Il 9 settembre 2005 nella sua citt\u00e0 natale a 62 anni esatti dalla scomparsa la sua figura \u00e8 stata ricordata in una cerimonia commemorativa che ha visto la lettura di un messaggio del Presidente della repubblica Carlo Azeglio Ciampi e che ha avuto come momento conclusivo la presentazione di un libro sulla vita del comandante e lo scoprimento di un cippo commemorativo.\nA tre suoi discendenti \u00e8 stato dato il suo nome: il nipote Adone Spadaccini, fondatore del Festival Puccini di Torre del Lago e Grande Ufficiale della Repubblica Italiana per la diffusione della cultura, Adonella Spadaccini, figlia di Adone Spadaccini, e Adone Michelangelo Domenico Ranieri Mario Prunetti, nipote di Adonella."}
{"id": "1087948", "revid": "1005847", "url": "https://it.wikipedia.org/wiki?curid=1087948", "title": "Elezioni europee del 2007 in Romania", "text": "Le elezioni europee del 2007 in Romania si sono tenute il 25 novembre.\nEuroparlamentari eletti.\nI 35 europarlamentari eletti furono:"}
{"id": "1087949", "revid": "33689", "url": "https://it.wikipedia.org/wiki?curid=1087949", "title": "Videogioco strategico", "text": ""}
{"id": "1087950", "revid": "695564", "url": "https://it.wikipedia.org/wiki?curid=1087950", "title": "Picchiaduro a incontri", "text": ""}
{"id": "1087954", "revid": "287204", "url": "https://it.wikipedia.org/wiki?curid=1087954", "title": "Samuil Vidas", "text": "Biografia.\nComplet\u00f2 gli studi di Direzione di coro presso l'Accademia nazionale di musica Pantcho Vladigerov di Sofia nel 1956 come allievo di Gheorghi Dimitrov e Dimitar Ruskov. Dal 1947 al 1950 lavora presso il comando della Polizia popolare della Repubblica Popolare Bulgara. Ha lavorato come musicista nell'Orchestra del Ministero dell'Interno della Bulgaria nel periodo fra il 1950 e il 1958. Dal 1958 al 1960 \u00e8 direttore dell'Orchestra della sede Centrale dell'Arma dei carabinieri e del coro \"Georgi Kirkov\" di Sofia, il pi\u00f9 importante coro bulgaro, fondato dal suo maestro Dimitrov. Nel 1959 \u00e8 professore associato, poi professore ordinario di Direzione di Coro all'Accademia di Stato Pantcho Vladigerov di Sofia. \u00c8 autore di scritti di pratica e di teoria della direzione di coro. Muore a Sofia il 5 luglio 1984.\nVidas fu direttore del coro Georgi Kirkov di Sofia e professore di direzione di coro all'Accademia nazionale di Musica Pantcho Vladigerov.\nAllievi.\nNella sua carriera di docente il professor Samuil Vidas form\u00f2 i pi\u00f9 importanti direttori di coro bulgari, quali Nikola Lipov (1951-2003), direttore del coro \"Ivan Spassov\" di Filippopoli; Zlatina Deliradeva (1942), direttore del coro Detska Kitka di Filippopoli; Hristo Velev (1942), direttore del Teatro dell'Opera di Blagoevgrad; Mariya Vazlanova (1932). Fra i di coro italiani si annoverano: Andrea Faidutti, Cagliari;\nDomenico Innominato, Como; Giuseppe Lanzetta, Firenze; Walter Lo Nigro, Trieste."}
{"id": "1087957", "revid": "486946", "url": "https://it.wikipedia.org/wiki?curid=1087957", "title": "NK Me\u0111imurje", "text": ""}
{"id": "1087958", "revid": "38120", "url": "https://it.wikipedia.org/wiki?curid=1087958", "title": "DC Universe", "text": ""}
{"id": "1087959", "revid": "38120", "url": "https://it.wikipedia.org/wiki?curid=1087959", "title": "DC universe", "text": ""}
{"id": "1087960", "revid": "767487", "url": "https://it.wikipedia.org/wiki?curid=1087960", "title": "Emina", "text": "L'emina \u00e8 una molecola inibitrice derivata dall'emoglobina (\u00e8 una molecola di metaemoglobina (Fe3+) a cui \u00e8 legato uno ione Cl-) che viene usata per trattare un gruppo di rare malattie genetiche del sangue (chiamate porfiria) che influiscono sugli apparati digerente e circolatorio e sul sistema nervoso."}
{"id": "1087964", "revid": "287204", "url": "https://it.wikipedia.org/wiki?curid=1087964", "title": "Sapekhburto K'lubi Lok'omot'ivi Tbilisi", "text": "Il Sapekhburto K'lubi Lok'omot'ivi Tbilisi (), meglio nota come Lokomotivi Tbilisi \u00e8 una societ\u00e0 calcistica georgiana con sede nella citt\u00e0 di Tbilisi. Milita nella Erovnuli Liga, la massima divisione del campionato georgiano di calcio. Il club, come testimonia il nome, \u00e8 correlato alle ferrovie georgiane. Nella sua storia ha vinto per tre volte la coppa di Georgia.\nStoria.\nIl club venne fondato nel 1936 come squadra dei ferrovieri e faceva parte della Societ\u00e0 Sportiva Volontaria. Nel 1938 grazie all'allargamento della Gruppa A a ventisei squadre venne promosso dalla terza alla prima serie del campionato sovietico di calcio, ma venne retrocesso al termine della stagione. L'anno dopo riguadagn\u00f2 la promozione in massima serie, ma si ritir\u00f2 dal campionato dopo venti giornate, venendone cos\u00ec escluso. Dal secondo dopoguerra alla fine degli anni sessanta disput\u00f2 la maggior parte delle stagioni nella seconda serie del campionato sovietico, ottenendo il miglior risultato nel 1961 con il raggiungimento degli spareggi promozione, senza per\u00f2 vincerli. Nel 1990 assieme alle altre squadre georgiane lasci\u00f2 il campionato sovietico per partecipare al campionato georgiano di calcio. Nel 1997 venne promosso per la prima volta in Umaglesi Liga, la massima serie georgiana, e raggiunse presto i vertici del campionato. Il terzo posto raggiunto al termine della stagione 1998-1999 gli consent\u00ec di partecipare per la prima volta alla Coppa UEFA nell'edizione 1999-2000. In quest'edizione super\u00f2 il turno di qualificazione sconfiggendo i nordirlandesi del Linfield, ma venne poi eliminato al primo turno dai greci del con un complessivo 0-9. Nella stessa stagione conquist\u00f2 il suo primo trofeo, la coppa nazionale, vinta sulla Torpedo Kutaisi dopo i tiri di rigore. Nelle due stagioni successive la finale di coppa si ripet\u00e9 con le medesime squadre e risolte sempre dopo i tiri di rigore con la vittoria della Torpedo Kutaisi nel 2001 e della Lokomotivi Tbilisi nel 2002. Nelle stesse due stagioni la Lokomotivi concluse il campionato secondo sempre dietro alla Torpedo Kutaisi. Grazie a questi risultati partecip\u00f2 ad altre tre edizioni della Coppa UEFA senza, per\u00f2, riuscire a superare il turno di qualificazione. Nel 2005 vinse la sua terza coppa di Georgia, battendo in finale il Zest'aponi. Nel 2010 venne retrocesso in Pirveli Liga, per poi tornare in massima serie nel 2015 grazie alla vittoria dello spareggio promozione contro il Met'alurgi Rustavi."}
{"id": "1087965", "revid": "1603714", "url": "https://it.wikipedia.org/wiki?curid=1087965", "title": "Socrate (disambigua)", "text": ""}
{"id": "1087966", "revid": "33689", "url": "https://it.wikipedia.org/wiki?curid=1087966", "title": "Videogioco a quiz", "text": ""}
{"id": "1087969", "revid": "1543377", "url": "https://it.wikipedia.org/wiki?curid=1087969", "title": "M\u00e9duse", "text": "La M\u00e9duse \u00e8 stata una fregata francese a vela del XIX secolo che, nel 1816, si incagli\u00f2 sulle secche del Banc d'Arguin, vicino Nouadhibou, Mauritania (N 20\u00b0 55'-W 17\u00b0 03'), per grossolana incompetenza del suo comandante, capitano di fregata Hugues Duroy de Chaumareys, i cui unici meriti erano la nobilt\u00e0 ed un'indiscussa fedelt\u00e0 al re di Francia.\nLa storia.\nLa fregata venne costruita durante le guerre napoleoniche in seguito ad un contratto siglato l'11 marzo 1807, tra lo stato francese e la societ\u00e0 \"Famille Crucy\", con sede a Paimb\u0153uf (Loira-Inferiore).\nLo scafo venne varato il 1\u00ba luglio 1810; il 26 settembre la nave pass\u00f2 a Mindin, all'estremit\u00e0 dell'estuario della Loira sorvegliato da una flottiglia inglese basata a Ho\u00ebdic; all'epoca tutte le basi francesi o i porti che ospitavano un cantiere navale erano sorvegliati da squadre di blocco inglesi. La \"M\u00e9duse\", comandata da Joseph Fran\u00e7ois Raoul, riusc\u00ec comunque a lasciare l'estuario il 28 dicembre, contemporaneamente alla fregata \"Nymphe\", costruita a Basse-Indre su un altro cantiere della famiglia Crucy.\nIn rapporto al successivo destino della nave, alcuni fatti furono riportati come \"leggende premonitrici\". Nella sua \"Histoire de la Commune de Nantes\", Camille Mellinet evoca la \u00abtristezza inesplicabile\u00bb che pervase la cerimonia del varo della nave. Durante essa, un marinaio avrebbe detto guardando la polena: \u00abuna testa malvagia che ci porter\u00e0 infelicit\u00e0\u00bb.\nIl naufragio.\nNel giugno del 1816 la fregata francese \"M\u00e9duse\" part\u00ec da Rochefort in direzione del porto di Saint-Louis, sulle coste del Senegal; insieme a lei presero parte alla spedizione anche tre navi, il fluyt \"Loire\", il brigantino \"Argus\" e la corvetta \"\u00c9cho\". Hugues Duroy de Chaumareys venne nominato capitano della fregata, nonostante la scarsa esperienza di navigazione. La missione della fregata era quella di accertarsi che l'Inghilterra avesse tenuto fede al trattato di Parigi e avesse abbandonato la colonia del Senegal, all'epoca ritornata tra i possedimenti francesi. Julien-D\u00e9sir\u00e9 Schmaltz, insieme alla moglie Reine, era tra i passeggeri della fregata, in quanto era stato nominato governatore della colonia.\nPer ammortizzare tempi e costi, la \"M\u00e9duse\" distacc\u00f2 le navi compagne e aument\u00f2 la sua velocit\u00e0. A causa di ci\u00f2 il 2 luglio si incagli\u00f2 su un banco di sabbia, 160 chilometri al largo dell'attuale Mauritania, dove si trova l'odierno parco nazionale del banco di Arguin. A questo si somm\u00f2 l'inettitudine di Chaumareys, il quale oltre a non disporre di carte nautiche aggiornate, aveva pochissima esperienza e competenza tecnica. Furono fatti dei tentativi per disincagliare la nave, ma nessuno and\u00f2 a buon fine e cos\u00ec, il 5 luglio, i superstiti iniziarono il viaggio verso la costa sulle sei scialuppe della fregata, ad eccezione di diciassette passeggeri che preferirono rimanere sulla fregata e di cui solo tre sopravvissero fino al 26 agosto, giorno in cui furono ritrovati da una spedizione di salvataggio. I passeggeri eccedevano in numero rispetto alla portata delle scialuppe, e alcuni dovettero essere dirottati su una zattera di fortuna. Il capitano e gli altri passeggeri sulle scialuppe decisero inizialmente di trascinare la zattera, ma dopo pochi chilometri l'imbarcazione affond\u00f2 parzialmente a causa del peso degli uomini, la cima si ruppe e fu abbandonata al proprio destino. Sulla zattera 20 persone morirono gi\u00e0 la prima notte. Al nono giorno i sopravvissuti si diedero al cannibalismo mentre il tredicesimo giorno, il 17 luglio, dopo che molti erano morti di fame o si erano gettati in mare in preda alla disperazione, i superstiti vennero salvati dal battello \"Argus\"; cinque persone morirono la notte seguente.\nLo scandalo scoppi\u00f2 il 13 settembre seguente, allorch\u00e9 il foglio anti-borbonico \"Journal des d\u00e9bats\", pubblic\u00f2 una relazione del chirurgo Henry Savigny, sopravvissuto della zattera; egli raccontava del clima di violenza e sopraffazione fra i sopravvissuti. Ma gli avversari del governo sottolinearono innanzitutto la discriminazione sofferta dai non-privilegiati, e poi la circostanza che il comandante de Chaumareys fosse un \"\u00e9migr\u00e9\", rientrato nel 1814. Montarono un affare politico che coinvolse e mise in imbarazzo la monarchia francese, recentemente restaurata dopo la disfatta del 1815 subita da Napoleone.\nSebbene sottoposto a corte marziale, anche per lo sdegno alimentato dai resoconti comparsi sui giornali dell'epoca, il comandante ottenne solo una blanda condanna (fu cancellato dalla lista degli ufficiali, radiato dalla Marina e condannato a tre anni di prigione e al pagamento delle spese processuali; secondo l'articolo 35 della legge 22 agosto 1790 era prevista la pena capitale nel caso in cui il capitano non fosse stato l'ultimo ad abbandonare la nave).\nRetaggio.\nLa vicenda ispir\u00f2 il pittore Th\u00e9odore G\u00e9ricault per il famoso quadro \"La zattera della Medusa\". La storia del naufragio viene inoltre raccontata nell'opera \"Oceano mare\", di Alessandro Baricco."}
{"id": "1087986", "revid": "149726", "url": "https://it.wikipedia.org/wiki?curid=1087986", "title": "Gneo Domizio Enobarbo (I secolo a.C.)", "text": ""}
{"id": "1087987", "revid": "110157", "url": "https://it.wikipedia.org/wiki?curid=1087987", "title": "Prva hrvatska nogometna liga 2004-2005", "text": "La Prva hrvatska nogometna liga 2004-2005, conosciuta anche come Prva HNL O\u017eujsko 2004-2005 per motivi di sponsorizzazione, \u00e8 stata la quattordicesima edizione della massima serie del campionato di calcio croato, disputata tra il 24 luglio 2004 e il 28 maggio 2005, e conclusa con la vittoria del Hajduk Spalato, al suo sesto titolo (diciottesimo in totale).\nCapocannoniere del torneo fu Tomislav Erceg (Rijeka), con 17 reti.\nFormula.\nLa formula del torneo fu la stessa della stagione precedente. Le squadre partecipanti furono dodici e disputarono una prima fase di andata e ritorno per un totale di 22 partite.\nLe prime sei disputarono i play-off per il titolo e l'ammissione alle coppe europee mentre le ultime sei i play-out al termine dei quali l'ultima fu retrocessa e la penultima spareggi\u00f2 con la seconda della 2.HNL. In questa fase vennero mantenuti i punti conquistati nella prima parte del torneo.\nLe squadre qualificate alle coppe europee furono cinque: la vincente alla UEFA Champions League 2005-2006, la seconda e la vincitrice della coppa nazionale alla Coppa UEFA 2005-2006 e due ulteriori squadre alla Coppa Intertoto 2005.\nPrima fase.\nClassifica.\nLegenda:\nNote:\nSeconda fase.\n Le squadre mantengono i punti conquistati nella prima fase.\nClassifica.\nLegenda:\nNote:\nSpareggio.\nIl (11\u00ba in Prva liga) affronta in uno spareggio con andata e ritorno il (2\u00ba in Druga liga).\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1087990", "revid": "59785", "url": "https://it.wikipedia.org/wiki?curid=1087990", "title": "Chiesa ortodossa di Cipro", "text": "La Chiesa di Cipro (, in turco: \"K\u0131br\u0131s Kilisesi\") \u00e8 una delle quattordici Chiese autocefale ortodosse. La comunit\u00e0 di Cipro \u00e8 una delle pi\u00f9 antiche: fondata secondo la tradizione dall'apostolo Barnaba, a Cipro ha sede la pi\u00f9 antica comunit\u00e0 cristiana dopo quella di Gerusalemme. I fedeli costituiscono oltre l'80% della popolazione dell'isola, che conta 750.000 abitanti (tenendo conto anche della parte della Repubblica sotto occupazione militare turca).\nLa Chiesa \u00e8 in comunione con le altre Chiese ortodosse. L'attuale primate \u00e8 l'arcivescovo Crisostomo II, che porta il titolo tradizionale di \"Nuova Giustiniana e di tutta Cipro\", ed \u00e8 stato eletto dal Santo Sinodo della Chiesa di Cipro il 6 novembre 2006. Crisostomo ha ereditato un antico privilegio concesso dai Bizantini, per cui l'arcivescovo di Cipro firma i documenti ufficiali con inchiostro rosso, come facevano i sovrani.\nStoria.\nSecondo la tradizione, la fondazione della Chiesa di Cipro risale ai primi due grandi evangelizzatori della Chiesa delle origini: gli apostoli Paolo e Barnaba, quest'ultimo originario proprio di Cipro. Nell'anno 46 partirono da Antiochia per il loro primo viaggio missionario (46-48 d.C.). Barnaba era cristiano gi\u00e0 da tempo, mentre Paolo si era convertito da poco. Fu quindi Barnaba a guidare la missione. I due fecero tappa nell'isola come meta iniziale; Barnaba guid\u00f2 Paolo dal porto di Salamina fino a giungere a Pafo, a circa 150 km di distanza. Qui, nella capitale dell'isola che apparteneva all'Impero romano, predicarono nelle sinagoghe. A Pafo sorgeva uno dei santuari ellenici pi\u00f9 importanti del mondo, il tempio dedicato ad Afrodite, che secondo la mitologia greca era nata proprio sull'isola. Qui Paolo effettu\u00f2 la sua prima conversione, parlando con un proconsole romano, Sergio Paolo.\nUn secondo e pi\u00f9 lungo viaggio missionario fu intrapreso da Barnaba con l'evangelista Marco. Il martirio di Barnaba sarebbe avvenuto sull'isola; la sua tomba fu scoperta a Salamina nel V secolo e intorno vi fu costruito un monastero, attivo ancora oggi. San Barnaba \u00e8 venerato come fondatore della Chiesa di Cipro.\nAl concilio di Efeso del 431 la Chiesa cipriota dichiar\u00f2 la propria autonomia, che fu ufficialmente riconosciuta nel 478.\nMalgrado l'occupazione dei Francesi (1191-1489), dei Veneziani (1489-1571) e degli Ottomani (1571-1832), la Chiesa di Cipro ha sempre mantenuto la propria indipendenza; per questo motivo \u00e8 sempre stata in grado di svolgere un ruolo importante nella vita politica dell'isola.\nHa preso parte attiva nella guerra d'indipendenza contro i Turchi, pagando un alto prezzo (nel 1825 gran parte del clero cipriota, inclusa l'intera gerarchia, fu massacrata dai turchi per sospetto appoggio alla Rivoluzione greca). Durante il periodo della dominazione inglese (1878-1958), la Chiesa cipriota \u00e8 stata, ancora una volta, attivamente impegnata nella lotta per la liberazione. L'isola ha conquistato l'indipendenza nel 1960. In seguito, l'Arcivescovo Macario fu eletto capo della nuova Repubblica, unendo per la prima volta le funzioni di capo dello Stato e di capo della Chiesa fino alla sua morte, avvenuta nel 1977.\nIl 20 luglio 1974 la Turchia ha invaso il territorio della Repubblica di Cipro, ha occupato e detiene tuttora illegalmente il 37% del suo territorio. La divisione di Cipro ha avuto forti implicazioni religiose. Infatti, dopo l'invasione turca pi\u00f9 di 500 chiese, cappelle e monasteri (ortodossi, maroniti, armeni e cattolici), sono stati occupati o distrutti; oltre 170.000 cittadini residenti nella parte settentrionale dell'isola (circa un terzo della popolazione dell'isola nel 1974), si sono dovuti rifugiare al sud, diventando profughi nella loro stessa patria. \nLe truppe turche tuttora di stanza nella parte occupata dell'isola ammontano a circa 43.000 effettivi. Dal 1974 ad oggi la Turchia ha trasferito oltre 160.000 propri cittadini nella parte occupata di Cipro.\nNonostante la Repubblica di Cipro sia entrata nell'Unione europea (2004), la situazione non si \u00e8 ancora sbloccata. Nel 2007, il primate arcivescovo Crisostomo II, dichiarava che:\nOrganizzazione.\nIl Santo Sinodo, nel corso del 2007, riformul\u00f2 l'organizzazione territoriale delle diocesi cipriote, restaurando alcune delle sedi che erano state soppresse dai latini nella seconda met\u00e0 del XIII secolo. Capo del Santo Sinodo e della Chiesa di Cipro \u00e8 Crisostomo II, \"Arcivescovo di Nuova Giustiniana e di Tutta Cipro\", che \u00e8 residente a Nicosia.\nLe altre circoscrizioni ecclesiastiche della chiesa cipriota sono:\nRapporti con la Santa Sede.\nLe relazioni tra la Santa Sede e la Chiesa ortodossa di Cipro sono caratterizzate da fraterna cordialit\u00e0 ed impegno serio nel dialogo teologico e nella ricerca della piena comunione. Il 16 giugno 2007 l'arcivescovo di Cipro, Crisostomo II, si \u00e8 recato in Vaticano ad incontrare papa Benedetto XVI. \u00c8 stata siglata una dichiarazione comune che impegna le due Chiese a proseguire il dialogo e fissa alcuni obiettivi comuni.\nLe due autorit\u00e0 si sono incontrate di nuovo il 5 giugno 2010, nel corso della storica visita apostolica di Benedetto XVI a Cipro. Il pontefice ha consegnato all'arcivescovo l\"Instrumentum laboris\", il documento con le linee-guida per il \u00abSinodo sul Medio Oriente\u00bb, che nell'ottobre 2010 ha visto riuniti in Vaticano i massimi esponenti delle Chiese orientali.\nElenco dei metropoliti di Cipro.\nLa prima sede dei metropoli di Cipro fu Salamina, chiamata Costanza dalla met\u00e0 del IV secolo; dopo la conquista araba, verso la met\u00e0 del VII secolo, la sede fu spostata a Famagosta; dal 1570 i metropoliti risiedono a Nicosia."}
{"id": "1087994", "revid": "78273", "url": "https://it.wikipedia.org/wiki?curid=1087994", "title": "Evo moderno", "text": ""}
{"id": "1087999", "revid": "162201", "url": "https://it.wikipedia.org/wiki?curid=1087999", "title": "Volaticotherium antiquus", "text": ""}
{"id": "1088002", "revid": "1488961", "url": "https://it.wikipedia.org/wiki?curid=1088002", "title": "Terzo libro dei Maccabei", "text": "Il Terzo Libro dei Maccabei \u00e8 un libro dell'Antico Testamento, presente nella traduzione greca della Bibbia (\"Septuaginta\"), ma non nella versione originale in ebraico (testo masoretico): viene considerato canonico dalle Chiese ortodosse e dalla Chiesa Apostolica Armena, mentre la Chiesa Cattolica, le Chiese protestanti e l'ebraismo lo considerano apocrifo.\nIl Libro venne dichiarato canonico dalle chiese orientali dal Concilio in Trullo nel 692 d.C., la cui validit\u00e0 fu per\u00f2 rigettata da Papa Sergio I e, di conseguenza, dalla Chiesa Cattolica.\nNonostante il nome, il Libro non ha nulla a che vedere con la rivolta dei Maccabei contro l'Impero Seleucide (descritta nel Primo e nel Secondo Libro dei Maccabei), narrando invece delle persecuzioni del faraone Tolomeo IV Filopatore contro gli ebrei alcuni decenni prima della rivolta maccabaica. Il nome in comune deriva forse dal fatto che alcuni elementi dei due Libri dei Macabbei sono citati in questo testo, come il martirio di Eleazaro Auaran o la figura di Simone Maccabeo.\nSinossi.\nIl faraone Tolomeo IV Filopatore, dopo la sua sconfitta da parte del re seleucide Antioco III il Grande nella Battaglia di Rafah (217 a.C.), visita Gerusalemme ed il Secondo Tempio. Gli viene tuttavia miracolosamente impedito di entrare nell'edificio e questo lo porta ad odiare gli ebrei: al suo ritorno ad Alessandria d'Egitto, il sovrano fa arrestare tutti gli ebrei del regno per metterli a morte nel suo ippodromo. Gli ebrei che accettano di abbandonare la loro fede sono risparmiati.\nUn tentativo di registrare tutti gli ebrei prima della loro esecuzione \u00e8 ostacolato dal loro enorme numero. Tolomeo quindi tenta di far uccidere gli ebrei facendoli schiacciare da degli elefanti e ordina di drogare 500 elefanti in tal senso, ma l'esecuzione viene ostacolata da Dio, che fa addormentare Tolomeo.\nRisvegliatosi, il faraone tenta infine di condurre gli elefanti e il proprio esercito nell'ippodromo per distruggere personalmente gli ebrei, ma dopo un'appassionata preghiera di Eleazaro, Dio invia due angeli che impediscono al faraone di portare a termine il suo genocidio.\nIn seguito all'apparizione degli angeli, Tolomeo dimentica la sua rabbia ed onora gli ebrei con vari privilegi ed un banchetto. Gli ebrei chiedono e ricevono il permesso di tornare a casa e di uccidere tutti gli ebrei che hanno scelto di abbandonare la loro fede per essere risparmiati. Il libro include una lettera, apparentemente di Tolomeo, in questo senso; terminato il massacro degli infedeli, gli ebrei fanno ritorno alle loro case.\nStoricit\u00e0.\nIl contenuto del libro ha un carattere leggendario, che gli studiosi non sono stati in grado di legare a eventi storici provati, e ha tutte le sembianze di un romanzo. \nAlcune parti della storia (come il fatto che tutta la carta d'Egitto fosse insufficiente per scrivere i nomi degli ebrei nell'ippodromo) sono chiaramente fittizie, mentre altre non possono essere definitivamente provate o smentite; molti studiosi sono per\u00f2 disposti ad accettare una qualche storicit\u00e0 della prima sezione del Libro (che racconta delle azioni di Tolomeo IV Filopatore).\nSecondo Flavio Giuseppe molti ebrei furono messi a morte ad Alessandria durante il regno del faraone Tolomeo VIII Fiscone (146-117 a.C.) perch\u00e9 avevano supportato la sua rivale Cleopatra II, e tale esecuzione fu effettivamente eseguita da elefanti intossicati. Questo potrebbe essere il nucleo storico alla base del Terzo Libro dei Maccabei, che l'autore avrebbe trasferito in un periodo di tempo precedente, aggiungendovi una connessione a Gerusalemme.\nUn'altra ipotesi \u00e8 che il Libro sia una polemica ebraica contro le politiche dell'imperatore romano Caligola.\nAutore.\nGli studiosi concordano sul fatto che l'autore di questo libro fosse un ebreo alessandrino, che scrisse in greco. Nello stile, l'autore \u00e8 incline a costrutti retorici e uno stile un po' roboante, e le tematiche del libro sono molto simili a quelle della Lettera di Aristea. Il testo inizia in una maniera un po' brusca, portando diversi studiosi a pensare che esso sia in realt\u00e0 un frammento di un'opera pi\u00f9 lunga, andata poi perduta.\nLa data di composizione del libro non \u00e8 chiara, anche se si tende a collocarlo non molto tempo dopo il 100 a.C., ma certamente prima della conquista romana del 30 a.C."}
{"id": "1088004", "revid": "287204", "url": "https://it.wikipedia.org/wiki?curid=1088004", "title": "Sapekhburto K'lubi Vit' Jorjia Tbilisi", "text": "Il Sapekhburto K'lubi Vit' Jorjia Tbilisi (), meglio nota come WIT Georgia \u00e8 una societ\u00e0 calcistica georgiana con sede nella citt\u00e0 di Tbilisi. Milita nella Erovnuli Liga 2, la seconda divisione del campionato georgiano di calcio. \nNella sua storia ha vinto per due volte la Umaglesi Liga, la massima serie georgiana, una coppa di Georgia e una supercoppa di Georgia. Il club \u00e8 sponsorizzato dalla WIT Georgia Ltd. (sussidiaria della statunitense WIT), societ\u00e0 importatrice di cibo per animali, accessori e farmaci per persone ed animali.\nStoria.\nIl club venne fondato nel 1968 come Morkinali Tbilisi. Dopo aver giocato nelle serie inferiori del campionato georgiano, nella stagione 1996-1997 vinse il proprio girone della Pirveli Liga, seconda serie georgiana, venendo cos\u00ec promosso per la prima volta in Umaglesi Liga. Nel 1998 nel corso del primo campionato di Umaglesi Liga cambi\u00f2 la propria denominazione in Vit' Jorjia Tbilisi, terminando il campionato al decimo posto. Grazie al secondo posto raggiunto al termine della stagione 1999-2000, guadagn\u00f2 per la prima volta l'accesso alla Coppa UEFA per l'edizione 2000-2001, venendo subito eliminato nel turno preliminare dagli israeliani del Beitar Gerusalemme. Nella stagione 2003-2004 il WIT Georgia e il Sioni Bolnisi arrivarono prime a pari merito al termine della seconda fase del campionato. Lo spareggio venne vinto dal WIT per 2-0, ma la partita fu caratterizzata da violenti scontri tra le opposte tifoserie e in campo l'arbitro venne aggredito dal secondo allenatore del Sioni Bolnisi. La successiva partecipazione alla UEFA Champions League 2004-2005 fin\u00ec al secondo turno preliminare per opera dei polacchi del Wis\u0142a Cracovia. Nelle stagioni successive il WIT Georgia mantenne le posizioni di vertice e al termine della stagione 2008-2009 vinse il campionato per la seconda volta nella sua storia. Subito dopo vinse la supercoppa nazionale e nella stagione successiva vinse anche la sua prima coppa nazionale, sconfiggendo la Dinamo Tbilisi. Negli anni successivi il WIT Georgia rimase nelle posizioni di media classifica, finch\u00e9 nella stagione 2014-2015 concluse al quindicesimo posto retrocedendo in Pirveli Liga direttamente per la peggiore classifica avulsa rispetto al Met'alurgi Rustavi. Nelle due stagioni successive, nonostante avesse concluso alle prime due posizioni la Pirveli Liga, non venne promosso in Umaglesi Liga per la riorganizzazione dei campionati da parte della federazione georgiana."}
{"id": "1088006", "revid": "123254697", "url": "https://it.wikipedia.org/wiki?curid=1088006", "title": "Grotta dell'Uzzo", "text": "La grotta dell'Uzzo si trova a cala dell'Uzzo, a 10 km a SE di San Vito Lo Capo, all'interno della Riserva naturale orientata dello Zingaro sulla costa settentrionale siciliana del Mar Tirreno, in provincia di Trapani. \nLa grotta.\nLa grotta dell'Uzzo \u00e8 uno dei pi\u00f9 importanti siti preistorici dell'intera Sicilia. All'interno di essa sono state rinvenute tracce di presenze umane risalenti a circa 10.000 anni fa.\nProbabilmente ancora anteriori sono i resti di alcuni animali ritrovati nell'antro quali, rinoceronti, leoni e mammuth. \nDall'esame dei resti trovati, sia umani che degli utensili da loro adoperati, \u00e8 stato possibile ricostruire, con una certa approssimazione, le loro abitudini di vita. La stratificazione emersa dagli scavi fatti nella grotta, ha altres\u00ec reso possibile conoscere l'evoluzione dell'uomo negli ultimi 10.000 anni. La comunit\u00e0 che occupava la grotta era costituita da un piccolo gruppo di cacciatori che vivevano nella zona. La grotta doveva servire come riparo per la notte e difesa contro gli animali feroci. Con il passare dei secoli la comunit\u00e0 impar\u00f2 a coltivare la terra ed a cibarsi del pesce che doveva esistere copioso nel mare vicinissimo alla grotta.\nLe pareti interne della grotta hanno rivelato quella che pu\u00f2 essere definita una necropoli \"ante litteram\", evidentemente realizzata negli ultimi millenni a noi pi\u00f9 vicini. I resti umani risalenti al Mesolitico recuperati dagli scavi eseguiti nella grotta sono conservati presso il Museo archeologico regionale Antonino Salinas di Palermo."}
{"id": "1088007", "revid": "14641", "url": "https://it.wikipedia.org/wiki?curid=1088007", "title": "Dj Lhasa", "text": ""}
{"id": "1088008", "revid": "599013", "url": "https://it.wikipedia.org/wiki?curid=1088008", "title": "Take the Box", "text": "Take the Box \u00e8 un singolo della cantante e cantautrice inglese Amy Winehouse, pubblicato nel 2004 dalla Island Records ed estratto dall'album \"Frank\".\nIl disco.\nLa canzone \u00e8 il singolo estratto da \"Frank\" che ha avuto pi\u00f9 successo, arrivando alla 57\u00aa posizione della Official Singles Chart. Il singolo contiene un inedito come b-side: \"Round Midnight\". Il testo parla della fine di una relazione con un ragazzo che cambia carattere.\nIl video.\nIl video, molto semplice mostra la cantante che suona una chitarra su di uno sfondo con delle \"strobe lights\" o \"palle strobo\" tipicamente anni settanta."}
{"id": "1088009", "revid": "14641", "url": "https://it.wikipedia.org/wiki?curid=1088009", "title": "Ma.Bra.", "text": ""}
{"id": "1088012", "revid": "673733", "url": "https://it.wikipedia.org/wiki?curid=1088012", "title": "Quarto libro dei Maccabei", "text": "Il Quarto libro dei Maccabei \u00e8 un libro compreso tra gli Apocrifi dell'Antico Testamento, contenuto come appendice nella traduzione greca della Bibbia dei Settanta.\n\u00c8 di autore ignoto, anche se da alcuni Padri della Chiesa viene attribuito a Giuseppe Flavio.\n\u00c8 stato scritto in greco verso il termine del I secolo a.C. e l'inizio del I secolo d.C.;\nsi presenta come una omelia che illustra il primato della pia ragione sulle passioni ricorrendo agli esempi offerti dal martirio di Eleazaro e dei sette fratelli narrato nel Secondo libro dei Maccabei."}
{"id": "1088016", "revid": "34392", "url": "https://it.wikipedia.org/wiki?curid=1088016", "title": "Pietro della Balma", "text": ""}
{"id": "1088019", "revid": "2163579", "url": "https://it.wikipedia.org/wiki?curid=1088019", "title": "Colbacco", "text": "Il colbacco, chiamato in russo \"u\u0161anka\" (\u0443\u0448\u0430\u043d\u043a\u0430), \u00e8 un copricapo prevalentemente militare, ma usato anche dai civili, con rivestimento di pelliccia, a forma di cilindro o tronco di cono. Il nome italiano \"colbacco\" deriva dal francese \"colback\" il quale a sua volta deriva dal turco \"kalpak\" (copricapo di pelliccia), per quanto in francese la parola colback designi il cappello militare alto di pelliccia come quello in dotazione ai Granatieri di Sardegna\nUtilizzo.\n\u00c8 caratteristico dei popoli russi, armeni, turchi e afghani ed \u00e8 stato adottato anche da alcuni eserciti europei tra i quali quello francese. Nonostante ci\u00f2, nell'immaginario collettivo l\"u\u0161anka\" resta quasi esclusivamente associato alla divisa dei soldati sovietici dell'Armata Rossa e al popolo russo e viene considerato alla stregua di un simbolo nazionale russo.\nL\"u\u0161anka\" \u00e8 un cappello esclusivamente invernale e pu\u00f2 essere di tre colori, nero, grigio e bianco. L\"u\u0161anka\" bianco aiuta a mimetizzarsi nella neve e, in situazioni di guerra, a non farsi vedere dai nemici. Il colbacco scuro - nero o grigio - \u00e8 indossato sia dai civili che dai militari."}
{"id": "1088021", "revid": "297031", "url": "https://it.wikipedia.org/wiki?curid=1088021", "title": "Salvatore Sarno", "text": "Biografia.\n\u00c8 il capitano, fondatore, nonch\u00e9 presidente del team e del challenger di Coppa America Shosholoza.\nL'idea di partecipare all'America's Cup gli venne nel 1999 quando si trovava a Citt\u00e0 del Capo per lavoro.\nIn quell'anno si diede subito da fare per iscrivere il futuro team, e acquist\u00f2 il \"Royal Sea Club of Capetown\".\nDa questo vecchio Club ormai in disuso, fond\u00f2 il Royal Cape Yacht Club, affinch\u00e9 la nuova imbarcazione potesse ottenere l'iscrizione alla Coppa America.\nL'impresa cost\u00f2 moltissimi soldi, ma Salvatore Sarno poteva contare sul solido appoggio economico della MSC Crociere. \nFu cos\u00ec quindi che con la MSC Crociere fond\u00f2 il challenger nel 2002.\nL'imbarcazione prese il nome di Shosholoza e il suo principale sponsor fu appunto la grande flotta di navi da crociera attraverso il mar Mediterraneo.\nLa barca esord\u00ec negli act 4 e 5 della Louis Vuitton Cup nel 2005 a Malm\u00f6, gli ultimi acts disponibili per potersi iscrivere alla competizione storica.\nNell'act successivo, il team Shosholoza si impose prima su Emirates Team New Zealand, e poi su Alinghi, guadagnandosi gli onori della cronaca.\nL'imbarcazione ha vinto il trofeo per il migliore dipinto sullo scafo nel 2006. Ha concluso la Louis Vuitton Cup classificandosi settima."}
{"id": "1088026", "revid": "842", "url": "https://it.wikipedia.org/wiki?curid=1088026", "title": "Havok 2", "text": ""}
{"id": "1088029", "revid": "149726", "url": "https://it.wikipedia.org/wiki?curid=1088029", "title": "Quinto Mucio Scevola (pontefice)", "text": ""}
{"id": "1088031", "revid": "339392", "url": "https://it.wikipedia.org/wiki?curid=1088031", "title": "CAMANF (anfibio)", "text": ""}
{"id": "1088033", "revid": "292162", "url": "https://it.wikipedia.org/wiki?curid=1088033", "title": "Golfo di Castellammare", "text": "Il golfo di Castellammare \u00e8 una vasta e profonda insenatura naturale che va da Capo Rama, in prossimit\u00e0 di Terrasini, a Capo San Vito, presso San Vito Lo Capo.\n\u00c8 situato nella costa settentrionale della Sicilia, affacciato sul mar Tirreno.\nStoria.\nIl golfo di Castellammare fu denominato in epoca romana \"Sinus Aegestanus\", con riferimento all'antica citt\u00e0 di Segesta, della quale rimangono le rovine (tra cui il tempio e il teatro).\nNel 1714 fu chiamato da Guglielmo del Isle \"golfo di Longuro o Longarico\" nella sua carta geografica, con riferimento all'antico centro abitato che sorgeva nei pressi dell'odierna citt\u00e0 di Alcamo.\nNel 2001 viene costituita la societ\u00e0 \"Sviluppo del Golfo\", nell'ambito della quale nasce il \"Patto Territoriale Golfo di Castellammare\", che \u00e8 un accordo tra diversi enti locali e rappresentanti delle parti sociali ed economiche che ha come obiettivo lo sviluppo locale del golfo di Castellammare. A tale accordo partecipano i comuni del golfo di Castellammare e in prossimit\u00e0 di esso, diversi consorzi, la Banca Don Rizzo e l'Associazione degli Industriali della provincia di Trapani.\nNel 2010 nasce inoltre il \"Gruppo di Azione Locale Golfo di Castellammare\", che coinvolge diversi comuni, soggetti economici, associazioni ed organizzazioni professionali al fine di attuare un piano di sviluppo locale per il territorio del Golfo di Castellammare.\nComuni interessati.\nPercorrendo il golfo da est verso ovest, si incontrano nell'ordine i comuni di Terrasini, Trappeto, Balestrate, Alcamo, Castellammare del Golfo e San Vito Lo Capo.\nAl suo centro vi \u00e8 la citt\u00e0 di Castellammare del Golfo che d\u00e0 il nome al golfo stesso.\nAttrazioni turistiche.\nIl golfo di Castellammare comprende complessivamente circa 360 km2 di spiagge.\nNell'estremo orientale del golfo \u00e8 situata la Riserva naturale orientata Capo Rama a Terrasini, mentre lungo la costa ad ovest di Castellammare, verso San Vito Lo Capo, \u00e8 ubicata la Riserva naturale orientata dello Zingaro e Scopello con i suoi faraglioni e la tonnara."}
{"id": "1088035", "revid": "486946", "url": "https://it.wikipedia.org/wiki?curid=1088035", "title": "FC WIT Georgia", "text": ""}
{"id": "1088036", "revid": "110157", "url": "https://it.wikipedia.org/wiki?curid=1088036", "title": "Horror Epics", "text": "Horror Epics \u00e8 un album degli The Exploited, pubblicato nel 1985 da Combat Records. La traccia con il nome del titolo dell'album tratta l'orrore della fame nei paesi del terzo mondo e la tendenza occidentale di non tenerne conto.\nTracce.\nTutte le tracce sono state scritte da Wattie Buchan e Mick Tyas tranne dove specificato"}
{"id": "1088043", "revid": "1573940", "url": "https://it.wikipedia.org/wiki?curid=1088043", "title": "Contea di Park (Montana)", "text": "La contea di Park (in inglese Park County) \u00e8 una contea del Montana. Il suo capoluogo amministrativo \u00e8 Livingston.\nStoria.\nLa contea di Park venne creata il 23 febbraio del 1887 e deve il suo nome alla sua vicinanza al Parco Nazionale di Yellowstone. Prima dell'arrivo dei bianchi l'unico popolo a vivere nella contea erano gli indiani Crow. I primi bianchi ad arrivare nel territorio furono i famosi esploratori Lewis e Clark e con essi tutta la zona pass\u00f2, in circa 30 anni, sotto il dominio dei bianchi che vennero attirati all'inizio soprattutto per il commercio delle pelli. Nel 1863 fu scoperto l'oro e gi\u00e0 nel 1864 centinaia di uomini richiedevano concessioni minerarie.\nGeografia fisica.\nLa contea ha un'area di 7.287 km\u00b2 di cui lo 0,49% \u00e8 coperto d'acqua. Ottenne i suoi attuali confini nel 7 novembre del 1997 quando l'area del Parco Nazionale di Yellowstone venne divisa tra le contee di Park e di Gallatin. La Contea di Park ricevette dalla spartizione 378.73\u00a0km\u00b2 di terra e 1.575\u00a0km\u00b2 di acqua. Confina con le seguenti contee:"}
{"id": "1088046", "revid": "73447", "url": "https://it.wikipedia.org/wiki?curid=1088046", "title": "Billy Costacurta", "text": ""}
{"id": "1088048", "revid": "729019", "url": "https://it.wikipedia.org/wiki?curid=1088048", "title": "Motore fisico", "text": "Un motore fisico \u00e8 un programma informatico che simula un modello fisico newtoniano utilizzando variabili come massa, velocit\u00e0, frizione alla resistenza del vento e altro. Il motore utilizzando questi dati e le leggi newtoniane simula il comportamento degli oggetti sottoposte alle forze del mondo (reale o immaginario).\nQuesta tipologia di programmi trovano applicazione in simulatori di sistemi complessi e nei videogiochi.\nVideogiochi.\nI motori fisici vengono implementati nei giochi per calcolare realisticamente i movimenti dei solidi e le loro collisioni. I calcoli dei motori fisici vengono elaborati dalla CPU in assenza di un Hardware dedicato come, ad esempio, nVidia PhysX (precedentemente Ageia PhysX). I motori fisici migliori riescono a simulare realisticamente anche il comportamento dei fluidi e la loro interazione con gli oggetti circostanti.\nQuesti programmi nei videogiochi lavorano a braccetto con i motori grafici (molto spesso il motore fisico \u00e8 parte integrante del motore grafico) che hanno il compito di trasformare in immagine i dati calcolati dal motore fisico.\nL'utilizzo di algoritmi sempre pi\u00f9 complessi comporta l'aumento della richiesta di calcolo, migliorando per\u00f2 il realismo del videogioco: nasce quindi la necessit\u00e0 di produrre console di gioco o computer con schede grafiche sempre pi\u00f9 potenti per sopperire alla richiesta di capacit\u00e0 di calcolo da parte dei videogiochi di nuova generazione in alta definizione."}
{"id": "1088052", "revid": "287204", "url": "https://it.wikipedia.org/wiki?curid=1088052", "title": "Giuseppe Zonca", "text": "Inizialmente studi\u00f2 filosofia e teologia, ma una volta ordinato sacerdote decise d'intraprendere la carriera musicale. Il 22 aprile 1752 fu nominato cantante basso presso la cappella di corte di Monaco con un compenso di 1000 fiorini l'anno. Nel 1754 compose il suo primo lavoro, l'oratorio \"La morte d'Abel\", il quale fu rappresentato presso la stessa corte. Seguirono la serenata \"L'Angelica\" (1758) e l'opera seria \"Il re pastore\" (1760) (libretto che verr\u00e0 messo in musica anche da Wolfgang Amadeus Mozart 15 anni pi\u00f9 tardi). Nel 1765 il suo stipendio fu ridotto a 475 fiorini.\nI lavori di Zonca, il quale utilizz\u00f2 unicamente i testi del Metastasio, seguono i dettami dell'opera seria italiana e risultano essere privi di originalit\u00e0. Della sua famiglia si ricorda anche il fratello (o il nipote) Giovanni Battista Zonca, anch'esso cantante basso."}
{"id": "1088053", "revid": "45891", "url": "https://it.wikipedia.org/wiki?curid=1088053", "title": "Uomini verdi (X-Files)", "text": ""}
{"id": "1088058", "revid": "287204", "url": "https://it.wikipedia.org/wiki?curid=1088058", "title": "Quinto Lutazio Catulo", "text": ""}
{"id": "1088063", "revid": "115789594", "url": "https://it.wikipedia.org/wiki?curid=1088063", "title": "Ralph Bakshi", "text": "Biografia.\nRalph Bakshi nasce ad Haifa in Israele (a quel tempo in Palestina) nel 1938. Emigra con la famiglia a New York e passa l'infanzia e l'adolescenza nel Bronx.\nComincia la sua carriera come tuttofare allo Studio \"Terrytoons\", diventa inchiostratore, poi animatore e, occasionalmente, dirige degli show animati per la compagnia. Si trasferisce, poi, allo Studio Famous nel 1967, prima di aprire un suo proprio studio nel 1968. Qui produce, nel 1972, il suo primo lavoro \"Fritz il gatto\", il primo cartone animato ad essere vietato ai minori. A questo film fanno seguito \"Heavy Traffic\" e \"Coonskin\". I tre film furono considerati estremamente controversi per i contenuti e l'approccio all'animazione. Era nato il cartone animato per adulti.\nVerso la fine degli anni settanta Bakshi diventa il portavoce di questa nuova via dell'animazione con i film \"Wizards\", \"Il Signore degli Anelli\", \"American Pop\" e \"Fire and Ice\".\nA seguito della problematica produzione della pellicola \"Fuga dal mondo dei sogni\", non ha pi\u00f9 lavorato ad un'altra produzione animata per tredici anni, fino all'annuncio della produzione di \"Last Days of Coney Island\" nel 2006. Il progetto fallisce e viene ripreso solo nel 2013 grazie a una campagna di crowdfunding, che permette la realizzazione di un corto di 22 minuti.\nVive e dipinge in Nuovo Messico.\nNei suoi film i cartoni animati spesso vengono sovrapposti a filmati live-action (cio\u00e8 con attori in carne ed ossa, o semplici sfondi reali). Altro suo marchio di fabbrica \u00e8 un grande uso del rotoscopio, da cui ottiene effetti estremamente suggestivi.\nBakshi \u00e8 ferocemente satirico nei suoi lavori: vengono continuamente presi di mira il nazismo, il razzismo, la moda, la cultura pop."}
{"id": "1088068", "revid": "768068", "url": "https://it.wikipedia.org/wiki?curid=1088068", "title": "Freddie Boath", "text": "Ha un fratello pi\u00f9 grande, Jack, e una sorella pi\u00f9 giovane, Millie. Boath ha studiato recitazione per diversi anni.\n\u00c8 stato il protagonista del film \"La mummia - Il ritorno\", dove interpretava il ruolo di \"Alex O'Connel\", il figlio di otto anni di Rick ed Evelin.\nNel 2010 ha interpretato re Enrico II d'Inghilterra da giovane, nella serie televisiva \"I pilastri della Terra\"."}
{"id": "1088070", "revid": "5695", "url": "https://it.wikipedia.org/wiki?curid=1088070", "title": "Isole della Groenlandia", "text": "Di seguito \u00e8 riportata la lista delle isole della Groenlandia (\u00e8 esclusa la Groenlandia stessa).\nLe isole sono ordinate per comune (Avannaata, Kujalleq, Qeqertalik, Qeqqata e Sermersooq), poi in ordine alfabetico."}
{"id": "1088080", "revid": "767487", "url": "https://it.wikipedia.org/wiki?curid=1088080", "title": "MC Ren", "text": "Biografia.\nNato e cresciuto a Compton, MC Ren fu membro dei Compton Kelly Park Crips assieme a Eazy-E e, dopo aver terminato le scuole superiori presso la Dominguez High School Si Un\u00ec Agli N.W.A. Nel 1987 Ren compare sull'album d'esordio dell'amico Eazy-E e, l'anno successivo, contribuisce alla realizzazione di 'Straight Outta Compton', album degli N.W.A, con varie parti vocali.\nNel 1989, dopo l'abbandono del gruppo da parte di Ice Cube, Ren si dedicher\u00e0 anche alla scrittura di varie tracce per il gruppo. Come membro degli N.W.A MC Ren scrisse ed incise tre tracce soliste, Tra cui Just Don't Bite It ( dall'EP \"100 Miles and Runnin\"') e She Swallowed It, contenuta nell'album \"Efil4zaggin\".\nGli N.W.A furono il primo gruppo gangsta a raggiungere il grande pubblico. Nonostante il successo del loro album, Efil4zaggin, che raggiunse la prima posizione nella Billboard 200 nel 1991, contrasti tra Dr. Dre e la Ruthless Records portarono il gruppo a dividersi. Eazy-E e il manager del gruppo furono accusati di cattiva gestione del denaro.\nDr. Dre lasci\u00f2 il gruppo per formare la Death Row Records. MC Ren in seguito produsse, con l'aiuto di Eazy-E, l'EP dal titolo \"Kizz My Black Azz\", che vide la luce nel 1992. L'album non godette di una grande diffusione ma, nonostante questo 2 mesi dopo fu certificato platino e nel 2015 ha venduto 1.406.000 copie. L'album successivo di MC Ren, \"Life Sentence\", fu cancellato a causa della sua conversione alla Nation of Islam [5] Capital Punishment Organization.\n\"Shock of the Hour\" usc\u00ec nel 1993. Tra le tracce dell'album c'era anche quella 'Mayday on the Frontline' che compare nel film CB4.\nComparve anche sulla posse cut \"Some L.A. Niggaz\" da \"2001\" di Dr. Dre, ma solo nell'intro, con una parte parlata.\nNel 2000 MC Ren compare sulla traccia \"Hello\", contenuta nell'album di Ice Cube \"War &amp; Peace - Vol. 2 (The Peace Disc)\", insieme a Dr. Dre.\nAttualmente Ren \u00e8 impegnato nella conduzione dello show radiofonico settimanale \"MC Ren Radio Show\", in onda in America sulle frequenze di \"92.5 KYHY Burbank Radio\". Il suo ultimo disco, del 2009, si intitola \"Renincarnated\" .\nUn altro pseudonimo di Mc Ren \u00e8 \"The Villain\"\nNel 1987 insieme ad un amico voleva arruolarsi nell'esercito statunitense ma dopo aver guardato Full Metal Jacket cambi\u00f2 idea. \nAttualmente vive a Palm Springs ed \u00e8 musulmano\nCollaborazioni.\n1988\nda \"Eazy-Duz-It, album di Eazy-E\"\n1989\nda No One Can Do It Better, album dei The D.O.C.\n1990\n1992\n1995\n1996\n1998\n1999\n2000\n2001\n2002\n2003\n2006"}
{"id": "1088081", "revid": "4252", "url": "https://it.wikipedia.org/wiki?curid=1088081", "title": "Chiesa cristiana ortodossa greca", "text": ""}
{"id": "1088082", "revid": "919135", "url": "https://it.wikipedia.org/wiki?curid=1088082", "title": "Segmento circolare", "text": "In geometria, un segmento circolare \u00e8 una porzione di cerchio delimitata da una secante (o corda).\nLa corda o secante definisce due segmenti circolari, uno dei quali \u00e8 contrassegnato in verde nell'illustrazione, mentre l'altro \u00e8 in bianco.\nFormula principale.\nL'area del segmento circolare \u00e8 uguale alla differenza tra l'area del settore circolare definito da formula_1 e l'area della porzione triangolare.\nLa lunghezza del raggio \u00e8 uguale alla somma delle due altezze: formula_2.\nPer l'arco formula_3, con formula_4 espresso in radianti.\nPer l'area si avr\u00e0: formula_5. In alternativa si pu\u00f2 usare questa formula che non fa uso di funzioni trigonometriche n\u00e9 dell'angolo formula_6 ma solo di lunghezze: &lt;math&gt;A_{sg} = "}
{"id": "1088083", "revid": "287204", "url": "https://it.wikipedia.org/wiki?curid=1088083", "title": "Serie A 1950-1951 (pallacanestro maschile)", "text": "La Serie A 1950-1951 \u00e8 stata la ventinovesima edizione del massimo campionato italiano di pallacanestro.\nLa Serie A non cambia rispetto alla stagione precedente: le quattordici squadre si incontrano in un girone all'italiana con partite d'andata e ritorno. Le ultime quattro retrocedono, la prima in classifica vince lo scudetto. Si conferma campione la Borletti Milano, che migliora i 42 punti della stagione precedente conquistandone 45. Al secondo posto si classifica la Ginnastica Roma, al terzo la Virtus Bologna."}
{"id": "1088086", "revid": "108713646", "url": "https://it.wikipedia.org/wiki?curid=1088086", "title": "Catarratto", "text": "Il catarratto \u00e8 un vitigno a bacca bianca siciliano, diffuso prevalentemente nella provincia di Trapani. \u00c8 caratterizzato da un contenuto in acidi ferulici al di sopra dei 10\u00a0mg/kg di uva.\nTipologie.\nSe ne conoscono tre variet\u00e0:\nIl vitigno.\nSi presenta con un grappolo di medie dimensioni, piramidale, allungato e compatto, con due ali. Anche gli acini sono di medie dimensioni, sferici, poco pruinosi, verde-giallo tendente al dorato sulle superfici esposte direttamente ai raggi solari. Sopporta bene i parassiti e le malattie anche se soffre di acinellatura e colatura che rendono le sue rese molto produttive abbastanza incostanti. La maturazione \u00e8 media.. Ill catarratto (o meglio \"i catarratti\") sarebbe un progenitore della garganega, uva assai diffusa in Veneto. Ha conosciuto una grande fortuna nella seconda met\u00e0 del Novecento per via della sua grande produttivit\u00e0, rientrando anche nella produzione del vino Marsala. Alla fine del secolo ha perso parte della sua importanza, a parziale vantaggio del grillo e di uve internazionali, ma resta la prima uva coltivata in Sicilia e la seconda in Italia dopo il trebbiano toscano.. \nIl vino.\nIl vino Catarratto si caratterizza per l'elevata acidit\u00e0 che influenza positivamente la freschezza aromatica e gustativa; sul piano olfattivo il sentore di fiori bianchi \u00e8 il pi\u00f9 diffuso. In bocca si presenta sapido e secco, ma ci\u00f2 non ne compromette la serbevolezza.\nSeppur ben apprezzato da esperti e non, una decina d'anni fa ha visto diminuire la sua diffusione regionale per lasciar spazio ai vitigni internazionali particolarmente richiesti dal mercato. Tuttavia, il lavoro in cantina per riuscire ad esaltare le caratteristiche di questo vitigno non si \u00e8 mai interrotto e si \u00e8 avvalso del contributo di studi scientifici che ne hanno meglio delineato il profilo.\nViste le particolari condizioni ambientali, sono state rilasciate le seguenti certificazioni D.O.C.:\nVedi anche "}
{"id": "1088090", "revid": "287204", "url": "https://it.wikipedia.org/wiki?curid=1088090", "title": "Tokugawa Ieshige", "text": "Figlio di Tokugawa Yoshimune, fu il nono sh\u014dgun dello shogunato Tokugawa.\nDella sua infanzia si sa poco; alla nascita, avvenuta nel quartiere Minato, gli fu dato il nome Nagatomimaru, e mostr\u00f2 subito una salute instabile e gravi difetti di pronuncia. Cambi\u00f2 il suo nome nella sua cerimonia di maturit\u00e0 (\"genpuku\"), nel 1725, e spos\u00f2 la figlia del principe Kuninaga, appartenente al ramo cadetto Fushimi della famiglia imperiale.\nLa scelta da parte di suo padre Yoshimune di nominarlo erede dello shogunato dest\u00f2 numerose perplessit\u00e0, in quanto in molti consideravano i fratelli di Yoshimune, Munetake e Munetada, molto pi\u00f9 indicati a succedergli. Yoshimune tuttavia insistette nella sua decisione, e per evitare polemiche abdic\u00f2 in favore di Ieshige nel 1745, anche se continu\u00f2 ad amministrare lo stato attraverso il governo del chiostro fino alla sua morte, avvenuta nel 1751.\nIeshige si dimostr\u00f2 in realt\u00e0 poco interessato agli affari di stato, e lasci\u00f2 gestire la politica al suo ciambellano Ooka Tadamitsu. Il governo di Ieshige affond\u00f2 nella corruzione, mentre si verificarono diversi disastri naturali, in particolare carestie, alle quali il governo non seppe rispondere con prontezza ed efficacia. Nel 1760 abdic\u00f2 in favore di suo figlio Ieharu, mentre il suo secondo figlio Shigeyoshi fond\u00f2 la linea Shimizu del Gosankyo fondato da Yoshimune per affiancare il Gosanke.\nMor\u00ec l'anno seguente, nel 1761; gli venne attribuito il nome postumo Junshinin, e fu sepolto nel mausoleo del clan nel tempio Z\u014dj\u014d-ji a Shiba, Edo. Tra il 1958 e il 1960, i suoi resti vennero riesumati e analizzati, e si osserv\u00f2 come i suoi denti fossero storti e deformi, confermando i racconti dei contemporanei sui suoi difetti di pronuncia; si scopr\u00ec inoltre che aveva gruppo sanguigno A."}
{"id": "1088094", "revid": "125168792", "url": "https://it.wikipedia.org/wiki?curid=1088094", "title": "Adele Bei", "text": "Biografia.\nNata in una famiglia povera operaia fortemente politicizzata, nel 1920 sposa Domenico Ciufoli tra i fondatori del Partito comunista d'Italia. Entrata anche lei nel partito nel 1925, espatri\u00f2 con il marito in Francia, da dove comp\u00ec numerosi viaggi clandestini in Italia per svolgere attivit\u00e0 di collegamento tra militanti antifascisti. Nel 1933 venne arrestata e condannata dal Tribunale speciale per la difesa dello Stato a diciotto anni di reclusione. Scont\u00f2 sette anni e mezzo cui si aggiunsero due e mezzo di confino; fu liberata nell'agosto del 1943. Dopo l'8 settembre 1943, partecip\u00f2 alla lotta partigiana a Roma, con il compito di organizzare le masse femminili.\nInsieme alle altre dirigenti del Partito comunista clandestino (Laura Lombardo Radice, Marcella Lapiccirella, Egle Gualdi ecc.), Adele Bei idea e organizza gli assalti ai forni delle donne romane, evitando le comunicazioni telefoniche ma, grazie ai passa parola, coinvolgendo il maggior numero di donne possibile: il 9 aprile, al Flaminio; tra il 20 e il 28 aprile, in Prati e al Trionfale; il 24 al Tiburtino III; il 28 e il 29 aprile, a Monte Sacro, Val Melaina e in Via Alessandria; il 3 maggio, ancora al Tiburtino III e l'azione si conclude cruentemente con l'uccisione di Caterina Martinelli, madre di sei figli, per uno sfilatino nella borsa della spesa. Si risolve violentemente anche l'assalto al forno Tesei, il 7 aprile 1944, con l'eccidio di dieci donne presso il Ponte dell'Industria.\nDopo la Liberazione, Adele Bei entr\u00f2 a far parte della Consulta nazionale su designazione della CGIL. Nel primo congresso della CGIL tenuto a Forenze nel giugno del 1947 mentre la CGIL aveva firmato un accordo con gli industriali per portare il salario delle donne al 70% di quello degli uomini, mentre la la normativa fascista prevedera un taglio del 50%, Adele present\u00f2 la \"Carta della lavoratrice\" in cui veniva richiesto che le donne a parit\u00e0 di lavoro ricessero la stessa retribuzione degli uomini. \nIl 2 giugno 1946 fu tra le 21 donne elette all'Assemblea costituente italiana, dove sedette come componente del gruppo parlamentare comunista: in particolare lavor\u00f2 nella Terza commissione per l'esame dei disegni di legge. Successivamente entr\u00f2 al Senato nella I legislatura (1948-1953) unica donna fra i 106 senatori di diritto nominati in accordo con la III disposizione transitoria e finale della Costituzione Italiana. Fu poi eletta alla Camera dei deputati, sempre nelle file del partito comunista, nella II (1953-1958) e III (1958-1963) legislatura del parlamento repubblicano.\nCome componente della 10\u00b0Commissione lavoro, si impegn\u00f2a fortemente a difesa delle categorie di lavoratrici donne pi\u00f9 disagiate: mondariso, tabacchine, operaie agricole; chiamata a dirigere il sindacato dei lavoratori delle foglie di tabacco, composto in maggioranza di lavoratrici donne dal 1951 al 1960, sostenne con forza le loro battaglie ottenendo nel 1957 aumento di salario e misure previdenziali simili a quelle degli altri lavoratori\nmorta il 15 ottobre 1974 di vecchiaia\nRiconoscimenti.\nAd Adele Bei e ad altre sei donne partigiane, il Comune di Roma ha dedicato il percorso ciclopedonale che da Ponte Milvio porta a Castel Giubileo."}
{"id": "1088096", "revid": "1543377", "url": "https://it.wikipedia.org/wiki?curid=1088096", "title": "Contea di McCone", "text": "La contea di McCone (in inglese McCone County) \u00e8 una contea del Montana, negli Stati Uniti. Il suo capoluogo amministrativo \u00e8 Circle.\nGeografia fisica.\nLa contea ha un'area di 6.948 km\u00b2 di cui lo 1,50% \u00e8 coperto d'acqua. Confina con le seguenti contee:"}
{"id": "1088103", "revid": "125300334", "url": "https://it.wikipedia.org/wiki?curid=1088103", "title": "Badia Prataglia", "text": " \n \nBadia Prataglia \u00e8 una frazione di Poppi (AR) e riserva naturale inserita all'interno del Parco nazionale delle Foreste Casentinesi, Monte Falterona e Campigna.\nGeografia fisica.\nIl paese \u00e8 costituito di piccoli gruppi di abitazioni chiamati \"Castelletti\", sparsi a poca distanza l'uno dall'altro, nascosti tra castagneti ed abetine, ognuno con il proprio nome: Fiume d'Isola, Sassopiano, Case Venti, La Casina, La Casa, Casa Celino, L'Aia, Storca, Andria, La Maest\u00e0, Casa Damiano, Casa Balena, Casa l'Orso, La Capannina, La Vetriceta, Poggio al Vento, La Nociarina, Casa la Coppa, Casa alla Ghierina, I Campi, La Mottaccia, Il Romito, Case d'Arno.\nStoria.\nL\u2019origine di Badia Prataglia risale all\u2019anno 986 con la fondazione dell\u2019Abbazia di S. Maria e S. Benedetto di Prataglia da parte di monaci benedettini provenienti da Montecassino, sotto la potest\u00e0 del Vescovo di Arezzo, Elemperto, nella regione sottostante il \"Monte Acuto o Monte Cucco (m. 1332)\", ricoperta di prati (da cui Pratalia). L'abbazia \u00e8 gi\u00e0 nota nel 1002, come si legge in un diploma di Ottone III Imperatore, precedente quindi alla fondazione di Camaldoli. In pochi anni i monaci aumentano di numero e nel settembre 1008 viene consacrata la nuova chiesa da parte del vescovo, che aveva anche fatto ingrandire il monastero, assegnandogli selve, vigne e campi lungo l'Archiano, nei pivieri di Partina e Bibbiena.\nDalla fondazione fino alla met\u00e0 del XII secolo l'abbazia a Prataglia aumenta il proprio potere ed i propri possessi, grazie soprattutto ad una serie di donazioni da parte dei vescovi aretini, ed arriva ad avere possedimenti a Partina, Marciano, Salutio, Gello. Nel 1031 il vescovo Teodaldo assoggett\u00f2 la chiesa di San Clemente, fuori da Arezzo, alla Badia di Prataglia; fino al 1073 Soci era detto \"casale del monastero di Prataglia\". Nel 1084 un altro vescovo di Arezzo, Costantino, don\u00f2 Marciano agli abati di Prataglia.\nMa l'espansione dell'abbazia si scontr\u00f2 con quella di Camaldoli, nel frattempo salita a pi\u00f9 grande potere e fama, che pian piano prese il sopravvento. Dato che nell'Abbazia di Prataglia diminuiva sempre pi\u00f9 il numero dei monaci e il potere a favore del monastero concorrente, il 15 giugno 1157, Girolamo, vescovo d'Arezzo, la assoggett\u00f2 a Rodolfo, Priore Generale camaldolese, insieme a tutti i possedimenti, e tutto ci\u00f2 a causa soprattutto delle liti e delle lotte sorte fra i due potentati religiosi e temporali; la decisione fu poi approvata dal Papa.\nL'unione comportava l'osservanza da parte dei Monaci di Prataglia della \"regola romualdina\", tuttavia conservando il titolo abbaziale; i monaci prataliensi non accettarono di buon grado questa decisione superiore, e solo nel 1183 l'abate prataliense Guglielmo acconsent\u00ec di unirsi alla congregazione camaldolese, ma solo nel colore bianco degli abiti e nella recita degli uffizi divini.\nAncora nel 1352, essendosi rifiutato l'abate di Prataglia Pietro Nocerio di prestare giuramento al Priore Generale dell'Eremo, dovette essere richiamato all'ordine, mediante censure, dal conservatore apostolico di Santa Maria degli Angioli di Firenze, Abate Nicola di Lapo Ghini. Nel 1314 la chiesa di Prataglia venne rifatta, ma l'abbazia sopravvisse solo fino al 1391, quando papa Bonifacio IX la soppresse, incorporandone definitivamente i beni nel patrimonio camaldolese; cos\u00ec il Rettore della Parrocchia doveva essere eletto dal Maggiore di Camaldoli.\nNel 1876 il Granduca Pietro Leopoldo I soppresse tutti i feudi civili ed ecclesiastici e il territorio di Camaldoli entr\u00f2 a far parte del comune di Poppi. \nMonumenti e luoghi d'interesse.\nAntica Abbazia.\nLa chiesa parrocchiale, dedicata alla SS. Assunta e a S. Bartolomeo, sorge proprio al centro del paese, in posizione un po' pi\u00f9 bassa rispetto al piano stradale attuale. Unico resto dell'antica abbazia, ha una \"facciata\" molto semplice con un \"portale\" con arco a tutto sesto, sormontato da una piccola finestra e sopra la porta una terracotta moderna con la Glorificazione di Maria. L'interno \u00e8 a navata unica, coperta a capriate, con abside semicircolare.\nInteressante la \"cripta\", posta sotto il coro rialzato, a tre navate e due campate, con archi a tutto sesto e volte a crociera, e con capitelli di diversa foggia, dei quali due, ornati di palmette e foglie d'acanto probabilmente frutto di spoglio, sono provenienti forse da qualche edificio preesistente di epoca romana. La cripta \u00e8 stata restaurata nel 1910. Un'apertura rettangolare nella parete di fondo serviva a contenere le reliquie dei martiri. Da notare una figura umana, scolpita a bassorilievo, con le mani alzate, figura simile a quella che si ritrova sulla facciata della Pieve di Montemignaio e che rappresenta l'antico orante.\nLa chiesa, trasformata profondamente da una serie di restauri, aveva probabilmente due torri a lato dell'abside e, se cos\u00ec fosse stato, avrebbe ripetuto una tipologia di chiesa comune alla aree del Nord Europa.\nLe due torri furono probabilmente abbattute nel 1510, quando venne costruita l'abitazione del parroco; i due altari laterali e il fonte battesimale della chiesa sono del 1630 e probabilmente i restauri del 1929 che, secondo i canoni dell'epoca, cercavano di riportare all'aspetto originale le chiese romaniche, hanno distrutto delle decorazioni barocche e rinascimentali stratificatesi nel corso del tempo. Durante i restauri, nel 1930, venne costruito anche il campanile. Un ulteriore restauro venne compiuto tra il 1969 e il 1974 da parte della Sovrintendenza di Arezzo, durante il quale furono tolte le finte bozze di pietra ad intonaco poste all'interno nel 1929, riscoprendo cos\u00ec l'antica muratura in pietra.\nGrotta della Madonna di Lourdes.\nIn localit\u00e0 La Casina, lungo la strada che da Badia Prataglia porta a Corezzo e a Rimbocchi e di l\u00ec al Santuario della Verna, si trova una cappella dedicata alla Madonna di Lourdes, comunemente chiamata la \"Grotta\". Fu fatta costruire nel 1939 dal sacerdote Lorenzo Mondanelli, come ringraziamento per essere stato protetto dalla Madonna in due diverse occasioni. La prima fu durante un terremoto in Cile, dov'era missionario, quando si salv\u00f2 pur essendo stato travolto da una trave e avendo riportato ferite alla testa. \nLa seconda fu su quando sulla nave che lo riportava in Cile un incendio fece centinaia di vittime, ma lui \u00e8 la giovane nipote si salvarono. Don Lorenzo fece costruire la cappella entro lo spazio di una grotta naturale dove da bambino si riparava dalla pioggia quando andava a portare al pascolo le pecore.\nNel 1944 durante la guerra, alcuni giovani all'interno della piccola cappella trovarono rifugio, salvandosi cos\u00ec la vita, quando furono fatti oggetto di una serie di attacchi aerei mentre venivano costretti a camminane in colonna dai tedeschi.\nCultura.\nCucina.\nPrimi piatti.\nNelle occasioni importanti i pranzi iniziano con i \"crostini neri\". Ai fegatini di pollo si aggiungono i funghi e il composto ottenuto tritando il tutto si spalma sopra il pane fatto a fettine, che si pu\u00f2 bagnare nel vin santo o nel brodo di gallina.\nPer riutilizzare il pane indurito si prepara l\"'acquacotta alla tagliatora\", con cipolla, pomodoro, aglio, pane raffermo e verdure.\nAltro piatto tipico \u00e8 la \"pulenda dorce\" (polenta dolce), preparata con la farina di castagne conservata nei cassoni. Nella zona il tipo di castagna coltivata era la \"pistolese\" che, meno nobile del marrone, \u00e8 per\u00f2 pi\u00f9 succulenta e perde meno facilmente le sue qualit\u00e0 nutrizionali. Tagliata con il filo di refe, la polenta si serve sola o accompagnata con ricotta. Un altro alimento con cui si pu\u00f2 gustare la polenta dolce \u00e8 l'aringa. Molto meno antica di quella dolce \u00e8 la \"polenta gialla\", cio\u00e8 ottenuta con la farina di mais, che nelle campagne del Casentino cominci\u00f2 ad essere coltivato nell'Ottocento. Questo piatto \u00e8 buono condito con il sugo di carne, ma la polenta gialla si presta ad essere utilizzata con tanti altri prodotti quali il formaggio, i funghi o fritta. \nLa \"panzanella s\"i prepara, infatti, con pane raffermo e tutte le verdure fresche che si possono trovare in un orto. La \"pasta alla carbonara\" si prepara con spaghetti, rigatino, pepe, zenzero e pecorino fresco.\nSecondi piatti.\nLa \"scottiglia\" \u00e8 una sorta di cacciucco di terra, poich\u00e9 risulta dall'insieme di carni diverse. Questo piatto si pu\u00f2 assaggiare nei ristoranti locali, rispettosi della tradizione.\nIl \"maiale\" \u00e8 sempre stato allevato nella zona e, cibandosi di castagne e ghiande, ha raggiunto una qualit\u00e0 eccellente e fin dal 1300 esistevano regolamentazioni per quanto riguardava l'allevamento. Un prodotto pregiato \u00e8 il \"prosciutto\". Un altro \u00e8 la \"rosticciana\", fatta con le costole del suino. Un altro ancora i fegatelli saporiti con l'alloro o conservati nel lardo.\nUltimi piatti.\nCon la farina di castagne si prepara un dessert adatto anche per fare merenda, il \"bardino\", meglio conosciuto come castagnaccio, che si pu\u00f2 ancora trovare nelle pasticcerie tradizionali. Fra i latticini, non possiamo tralasciare il famoso \"raviggiolo\". Nel 1515 il Magistrato Comunitativo di Bibbiena, come dice il Grassi nelle \"Memorie del Casentino\", dette in dono a Papa Leone X un raviggiolo in un canestro di felci. Fra i dolci della tradizione, i \"cenci\" che si fanno per Carnevale e le \"crostate\" preparate con marmellata di more. Altri piatti caratteristici si basano su prodotti locali, prevalentemente frutti del bosco e della sua fauna: polenta con il ghiro, piatti a base di funghi (rag\u00f9, frittate, trifolati, polenta e funghi ecc.), lo \"scottino\", a base di ricotta, latte e pane (ma originariamente siero di latte, ricotta e pane), le \"mondine\", zuppa di castagne secche, le \"bricie\", castagne cotte alla brace e i \"baloci\", ovvero le castagne bollite.\nEconomia.\nArtigianato.\nFino dai tempi pi\u00f9 antichi esistevano nell'Alto Casentino ottime condizioni ambientali e tecnico-economiche per la nascita delle piccole botteghe del legno. Durante il lungo inverno infatti, con l'interruzione dei lavori agricoli, i montanari - che disponevano abbondantemente di materie prime - cercarono una fonte di guadagno complementare a quella della coltivazione della terra o del taglio del bosco fabbricando mestoli ed altri utensili domestici in legno.\nAnche se la lavorazione del faggio a Badia Prataglia risaliva a tempi remoti (1286) solo con l'inizio dell'Ottocento si ha un perfezionamento ed un ammodernamento delle tecniche di lavorazione, grazie soprattutto all'insegnamento di artigiani fatti venire dalle grandi citt\u00e0 come Fiesole. In particolare fu introdotto l'uso del tornio, fino a quel tempo sconosciuto, che permise un notevole aumento di produzione ma anche di qualit\u00e0.\nCon l'Unit\u00e0 d'Italia si ha un maggiore sviluppo delle vie di comunicazione con il conseguente incremento delle attivit\u00e0 commerciali e maggior variet\u00e0 degli articoli artigianali.\nNell'Ottocento Badia Prataglia fu pure famosa per la sua industria della paglia, celebre per la produzione di trecce per cappelli, sporte e ventole per attizzare il fuoco. Nel 1887 gli artigiani di Badia Prataglia vinsero il primo premio del Ministero dell'Agricoltura, Industria e Commercio per la numerosa variet\u00e0 degli oggetti (234). In seguito la lavorazione del legno si \u00e8 dovuta perfezionare non solo tecnicamente ma anche stilisticamente per due diversi motivi:\nil primo di carattere esclusivamente economico, in quanto forte era la concorrenza dei lavori in ferro e l'aumento del costo della materia prima, il secondo ha un carattere pi\u00f9 sociale in quanto gli oggetti prodotti fino a quel momento, utensili di uso comune molto rustici, non corrispondevano alle esigenze di una classe sociale che, proprio allora, si avvicinava a questo genere di prodotto.\nTra gli articoli principali degli artigiani: la produzione su castagno di utensili domestici, soprammobili, lampadari, cassapanche, cantinette, carrelli, portabottiglie, vari oggetti per arredamento ed altre suppellettili; la lavorazione del faggio, quercia e cerro per la produzione di \"vangigli\" (manici per pale e zappe), vanghe, pale, taglieri, votazze e utensili domestici come mattarello, uova da rammendo, mortai e fusi.\nTurismo.\nLa vocazione turistica del paese, gi\u00e0 presente dalla fine del 1800, si \u00e8 gradualmente evoluta e modernizzata, offrendo escursioni di carattere naturalistico (Parco, Riserva di Sassofratino), storico (Castello dei Conti Guidi in Poppi, Pievi romaniche casentinesi), religioso (Monastero di Camaldoli, Santuario della Verna) e sportivo (campo da golf nel vicino capoluogo di Poppi ecc.). La localit\u00e0 offre alberghi, appartamenti e camere, un camping ed impianti sportivi.\nL'Arboreto.\nL'Arboreto nasce nel secolo scorso come parco-giardino, nei pressi della Villa che i Lorena, Granduchi di Toscana, possedevano nel luogo dove oggi sorge la Caserma del Corpo Forestale dello Stato: un ambiente naturale adibito a scopo ornamentale. Successivamente venne trasformato ed ampliato, da parte di Carlo Siemoni e di altri studiosi ed appassionati, per poterlo utilizzare in qualit\u00e0 di impianto per l'acclimatazione di specie arboree esotiche, in commistione con piante autoctone di interesse forestale.\nNel 1809 Napoleone nomin\u00f2 Granduchessa la sorella, Elisa Maria Anna Bonaparte Baciocchi, gi\u00e0 Principessa di Lucca e Piombino, \u00e8 durante il regno di quest'ultima, nell'anno 1810, in seguito all'applicazione delle normative atte a sopprimere la propriet\u00e0 ecclesiastica, l'Abbazia, i poderi che la circondavano, e quindi anche il futuro arboreto, furono espropriati all'Ordine Camaldolese e venduti ai Signori Eugenio e Filippo Biondi di Bibbiena, che ne mantennero la propriet\u00e0 anche dopo la restaurazione dei Lorena, avvenuta dopo il Congresso di Vienna.\nIn seguito, detti territori furono acquistati dai Granduchi di Lorena, nell'anno 1846, su indicazione dell'Ispettore Forestale Karl Simon il quale dall'anno 1838, era Amministratore della Regia Foresta di Casentino.\n\"Karl Siemon\", italianizzato poi in \"Carlo Siemoni\", ingegnere forestale ed eccezionale esperto in selvicoltura e botanica fu chiamato dal Granduca Leopoldo II di Toscana, per rimediare alle condizioni critiche della Foresta, naturale conseguenza dei tagli indiscriminati operati sia da parte dei monaci camaldolesi - che commerciavano il legname - che dai coloni romagnoli - che appoderavano senza autorizzazione vaste porzioni di foresta. Il Siemoni fu coadiuvato da un altro forestale boemo, Antonio Seeland, nell'incarico di redigere il piano di riordino e rimedio alla situazione della foresta.\nL'Arboreto faceva parte di un progetto ideato dal Siemoni, poi continuato dai figli Edoardo e Carlo, a loro volta amministratori dei possedimenti dei Lorena dopo la morte del padre (avvenuta nel 1878 presso Sala di Pratovecchio). Tale progetto riguardava la sperimentazione e l'acclimatazione di specie forestali esotiche, che potessero dare un rendimento sempre maggiore, in termini sia qualitativi che quantitativi del legname, in previsione di una loro eventuale introduzione nella Foresta.\nIl piano prevedeva, inoltre, tutta una serie di interventi e di innovazioni nella gestione del patrimonio forestale.\nDurante il periodo della gestione di Siemoni e dei suoi successori, furono realizzati numerosi altri impianti di acclimatazione, dei quali oggi rimangono poche tracce. Uno di questi venne realizzato nella Foresta della Lama sulla particella forestale n\u00ba 73, dove sono ancora visibili: uno stupendo esemplare di \"Sequoiadendron giganteum\" (Lindl.) Buchholz, due esemplari di \"Calocedrus decurrens\" (Torr.) Florin, due notevoli \"Thuja plicata\" Donn ex D. Don. e due vetusti esemplari di \"Juniperus virginiana\" L. Sulla medesima particella, in localit\u00e0 denominata \"Fornino\", vegetano tuttora alcuni esemplari di \"Acer monspessulanum\" L. e cespugliose \"Quercus ilex\" L., sicuramente residui dello stesso impianto.\nAlla Lama, dietro la Chiesina realizzata nel 1962 dall'Amministratore Dott. Clauser, esiste un altro \"piccolo arboreto\", impiantato in epoca pi\u00f9 recente durante la gestione dei figli del Siemoni sulla particella forestale n\u00ba 103. Alla medesima gestione appartengono le piantagioni realizzate sulle particelle forestali n\u00ba 98 e 102 (G. Bernetti,198). Queste ultime particelle, caratterizzate da vaste zone rocciose - situate sopra il Posto di Guardia del CFS della Lama - , erano sul finire del secolo scorso interamente coperte da \"Brachypodium spp.,\" e prive per la maggior parte di vegetazione arborea a causa dall'alterazione dell'ambiente naturale poich\u00e9 gli amministratori dell'Opera del Duomo vi consentivano il pascolo intensivo ed incontrollato di ovini e caprini.\nIl Gabbrielli nel 1978 in base a dati raccolti riferisce che il Siemoni aveva realizzato nella Foresta di Campigna in localit\u00e0 Bornia un \"piccolo arboreto\", del quale non esiste pi\u00f9 alcuna traccia, nel quale aveva piantato \"trentadue piante\", che di seguito riportiamo con i nomi indicati dallo stesso Siemoni:\nInteressante \u00e8 la particella forestale n\u00ba 175, situata sotto la Cima del Termine, in prossimit\u00e0 del Fosso delle Spiagge, uno degli ultimi impianti realizzati al tempo del Siemoni che ancora sopravvive. \nSu questa particella, utilizzata fin dall'antichit\u00e0 come pascolo per i bovini, Siemoni impiant\u00f2 un bosco di \"Picea abies\" (L.) Karsten, utilizzando un sesto di impianto molto rado, come dimostra la presenza di ramificazioni anche nella parte pi\u00f9 bassa dei fusti. Questi alberi fortunatamente sono scampati a tagli indiscriminati della gestione privata, in particolar modo a quella della Soc. Anonima Industrie Forestali, oltre che a quelli di altri pi\u00f9 recenti interventi. Questa residua e vetusta particella rappresenta un lembo importante della storia forestale italiana.\nA Sala di Pratovecchio, intorno alla villa costruita dal Siemoni, \u00e8 tutt'oggi visibile un vasto parco ricco di specie esotiche, che meriterebbe di essere meglio curato.\nDurante la gestione Siemoni la sperimentazione non si limit\u00f2 alle sole specie arboree ma furono introdotti numerosi arbusti, alcuni tutt'oggi sopravvivono in rari esemplari come il \"Viburnum tinus\" L., introdotto nell'anno 1860, che il Vice-Revisore Checcacci riscontr\u00f2 presente nella localit\u00e0 del Puntone di Federico e su alcune scogliere nella zona di Poggio alla Seghettina.\nPer quanto riguarda l'introduzione di specie esotiche nelle Foreste Casentinesi, abbiamo notizie certe riportate sul libro \"Sguardo sulla Foresta Imperiale e Reale del Casentino e sul suo trattamento\", stampato in Firenze dalla Tipografia Carnesecchi nel 1878, in occasione dell'Esposizione Universale di Parigi. In questa pubblicazione redatta in francese oltre agli importanti riferimenti relativi agli innovativi ed originali metodi di gestione vengono riportati i nominativi delle principali piante spontanee o introdotte.\nPer quanto concerne le specie esotiche vengono indicati l'anno di introduzione, i dati inerenti all'evoluzione del loro sviluppo nel tempo, nonch\u00e9 la loro capacit\u00e0 di introdurre semi fertili, da utilizzare per la riproduzione in vivaio di piante per il rimboscamento.\nVariet\u00e0 esotiche.\nEcco un elenco di alcune delle principali variet\u00e0 introdotte nelle foreste e nell'Arboreto con indicato (ove possibile) tra parentesi l'anno di introduzione:\nArboreto \"Carlo Siemoni\".\nPer lo studio delle piante, o meglio di quel ramo della scienza biologica noto come botanica, l'Arboreto si \u00e8 da sempre servito di sistemi di raccolta e di conservazione di specie vegetali essiccate, che vengono mantenute in appositi ambienti chiamati erbari, onde costituire una documentazione inalterata nel tempo, riproducente le caratteristiche peculiari delle stesse e da utilizzare nella ricerca sistematica. \nAnalogamente si \u00e8 servito della coltivazione su piccola scala di individui vegetali vivi, particolarmente curati in terreni opportunamente adattati quali gli orti botanici, i giardini, gli arboreti, gli impianti di acclimatazione o pi\u00f9 in generale le collezioni dendrologiche.\nPer conoscere meglio gli organismi vegetali e studiarne in maniera approfondita la biologia, \u00e8 indispensabile la disponibilit\u00e0 di campioni viventi, ai fini della ricerca scientifica sul comportamento, lo sviluppo e l'evoluzione degli stessi. \nUno degli impianti che merita particolare attenzione \u00e8 la collezione dendrologica di Badia Prataglia, ubicata in un'area adiacente al locale Posto Fisso del Corpo Forestale dello Stato, e meglio conosciuta con il nome di Arboreto \"Carlo Siemoni\".\nMuseo forestale \"Carlo Siemoni\".\nIl museo \u00e8 dedicato a \"Carlo Siemoni\", ingegnere forestale boemo, chiamato ad amministrare le foreste casentinesi nel 1837 dal Granduca di Toscana Leopoldo II.\nIl Siemoni visse e lavor\u00f2 a Pratovecchio dove mor\u00ec nel 1878. A lui, valente selvicultore e ideatore di importanti innovazioni, si deve il rifiorire in quella zona della foresta, ridotta allora in condizioni di trascuratezza.\nNel museo \u00e8 esposta una raccolta delle principali specie forestali spontanee o introdotte in Italia. Gli esemplari secchi incorniciati, sono corredati di una cartina con l'indicazione dell'areale italiano, e con una breve descrizione dei principali dati stazionali ed ecologici della specie. Oltre a gigantografie di flora e fauna dell'Appennino, sono esposte sezioni di tronchi di alberi, caratteristici legni intaccati da insetti o da altri parassiti e una piccola collezione di campioni di legno di specie forestali presenti nel Parco.\nSono illustrati i principali aspetti delle foreste demaniali e in particolare della Riserva naturale integrale di Sasso Fratino.\nNelle vetrine al centro di una sala sono raccolti campioni di insetti tipici dell'Appennino (in parte offerti da ricercatori e in parte raccolti e preparati dal personale forestale). Alle pareti poi sono esposti trofei di alcune specie di ungulati presenti in queste zone (trovati morti nella foresta).\nParco nazionale delle Foreste Casentinesi, Monte Falterona e Campigna.\nOggi il parco cavalca con i suoi 35.170 ettari il crinale appenninico, include due regioni (Toscana ed Emilia-Romagna), tre province (Arezzo, Firenze e Forl\u00ec-Cesena) e undici comuni. Il territorio del Parco \u00e8 suddiviso in tre zone:\nBadia Prataglia oggi si trova proprio al centro, nel cuore del Parco Nazionale, nella zona 2 \"Zona di protezione\", rappresenta il pi\u00f9 importante centro di villeggiatura e il crocevia per numerose escursioni.\nIl trenino della Lama.\nPer rendere pi\u00f9 conveniente e rapido il trasporto di legname tagliato nel versante romagnolo delle Foreste Casentinesi nel 1900 il Cav. Tonetti e quindi la Societ\u00e0 Anonima Industrie Forestali, proprietari delle Foreste dal 1900 al 1914, costruirono una ferrovia Decauville di quasi 20\u00a0km dalla Lama al Cancellino. \nEssa seguiva lo stesso percorso della stradella che collega ancora oggi queste due localit\u00e0. La stessa \"casa al Cancellino\" fu costruita in quel periodo per servire come stazione di arrivo della Ferrovia e come ricovero per le piccole locomotive. Con questa ferrovia veniva esboscata la legna del versante romagnolo che prima doveva invece risalire, trainata dai bovi, le ripide Vie dei Legni.\nLa legna, superato il crinale dell'Appennino, discendeva il versante Toscano sino a Pratovecchio e a Poppi. La Ferrovia ha funzionato anche successivamente quando la Foresta divent\u00f2 propriet\u00e0 dello Stato. I vagoncini della ferrovia erano trainati da piccole locomotive a vapore alimentate a legna e ad ogni viaggio venivano trasportati dai 3 ai 5\u00a0m3 di legna ed il percorso tra la Lama e il Cancellino veniva compiuto al massimo 3 volte al giorno.\nIn localit\u00e0 Pian della Saporita c'era il rifornimento di acqua e legna, e vi era pure l'unica possibilit\u00e0 di scambio tra i convogli provenienti da sensi opposti, ci\u00f2 grazie al raddoppio dei binari. Dal Passo Lupatti al Cancellino, tutto in leggera discesa la marcia dei carrelli doveva essere rallentata da operai detti \"frenatori\". Durante il periodo di attivit\u00e0 furono usate 3 locomotive che gli operai avevano chiamato: \"Saba\", \"Fioia\" e \"Archiana\" (la pi\u00f9 grossa).\nUn altro tratto di ferrovia era programmato anche nella foresta Campigna, da Pian del Grado al Passo la Calla, ma non fu eseguito. La ferrovia fu smantellata nel 1920 per l'avvento degli autocarri che permettevano un trasporto pi\u00f9 economico e a testimonianza di ci\u00f2, al 14\u00ba km della strada tra Cancellino e la Lama, i parapetti del ponte Camera sono fatti con le rotaie della vecchia ferrovia. Ancora, un pezzo dei binari \u00e8 custodito al Museo forestale \"Carlo Siemoni\" di Badia Prataglia e un vagoncino con binari si trova proprio al Cancellino."}
{"id": "1088107", "revid": "1442080", "url": "https://it.wikipedia.org/wiki?curid=1088107", "title": "Giuseppe Maria Di Ferro", "text": "Biografia.\nGiuseppe Maria Berardo Ferro e Ferro fu un patrizio trapanese.\nTenente colonnello dell'esercito delle Due Sicilie, scrisse la \"Guida per gli stranieri in Trapani\", pubblicata nel 1825 dalla tipografia Pietro Mannone e Solina, e ristampata nel 1977 da Celebes editore. Nel 1825 con il suo fondo librario istitu\u00ec la biblioteca provinciale, che nel 1831 raggruppato con la biblioteca comunale, costitu\u00ec la biblioteca Fardelliana.\nNel 1830 pubblic\u00f2 la \"Biografia degli uomini illustri trapanesi dall'epoca normanna sino al corrente secolo\", una sorta di breviario romanzato dei trapanesi dei secoli precedenti e che aveva scritto originariamente in latino, poi ristampata nel 1850."}
{"id": "1088110", "revid": "1538224", "url": "https://it.wikipedia.org/wiki?curid=1088110", "title": "Philips (casa discografica)", "text": "La Philips, in origine Dischi Philips, \u00e8 stata una casa discografica italiana, di propriet\u00e0 della Philips Records olandese.\nStoria della Philips in Italia.\nFino al 1957 la Philips era stata distribuita in Italia dalla Melchioni; da quell'anno fino al 1963 invece la distribuzione fu rilevata dalla Melodicon (casa discografica fondata da Manlio Baron), ma all'inizio del 1963 decise di creare degli uffici in Italia.\nNello stesso periodo anche la Polydor Records e la Deutsche Grammophon (che fino al 1963 erano distribuite in Italia dalla Siemens) decisero di avere una presenza autonoma nella penisola, come la Philips: all'inizio di quell'anno le due aziende decisero di coordinare le attivit\u00e0 nel mercato italiano, e creando il marchio Phonogram S.p.A., stabilirono degli uffici in via Benadir 14 a Milano.\nNel 1969 Alain Trossat fu nominato direttore artistico di entrambe le case discografiche che, seppure legate per quel che riguarda la distribuzione, continuarono a mantenere l'autonomia per quel che riguarda il catalogo; ricopr\u00ec questo ruolo per pi\u00f9 di un decennio.\nInoltre la Phonogram assunse la distribuzione per l'Italia di alcune case discografiche estere, come la RSO di propriet\u00e0 di Robert Stigwood.\nTornando alla Philips tra gli artisti pi\u00f9 rappresentativi sono da citare Don Marino Barreto Junior, Wilma De Angelis, Arturo Testa, Le Orme, Roberto Vecchioni, Teresa De Sio, Fabio Concato e Alberto Fortis.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nNel corso degli anni la numerazione del catalogo ha subito vari cambiamenti, mantenendo comunque all'interno di ogni standard la progressione numerica cronologica."}
{"id": "1088113", "revid": "103328281", "url": "https://it.wikipedia.org/wiki?curid=1088113", "title": "Giovanni Battista Zonca", "text": "Era fratello (o nipote) del compositore Giuseppe Zonca.\nZonca riscosse molto successo come cantante d'opera nei teatri italiani a partire dal 1757 (non si sa per\u00f2 quando fu il suo debutto) e negli anni 1761-2 trionf\u00f2 a Londra. Nel 1763 fu a Mannheim, dove entr\u00f2 al servizio dell'elettore Carlo Teodoro con uno corrispettivo di 1.000 fiorini annui. Alla corte del principe fu all'apice della sua gloria e nel 1769 per il suo datore di lavoro suon\u00f2 una glassarmonica, costruita dall'astronomo di corte Christian Mayr. Nel 1771 si esib\u00ec al Teatro San Benedetto di Venezia e nel 1787 strapp\u00f2 i suoi ultimi grandi applausi cantando a Monaco nel \"Castore e Polluce\" di Georg Joseph Vogler. L'anno successivo si stabil\u00ec definitivamente a Gambara e la sua ultima apparizione nel palcoscenico la si ebbe a Padova nel 1800 con \"La bandiera d'ogni vento\" di Giuseppe Farinelli.\nMozart in una sua lettera del 27 dicembre 1780 giudic\u00f2 Zonca un cantante molto espressivo, tanto che avrebbe voluto comporre la parte di \"Idomeneo\" per lui."}
{"id": "1088115", "revid": "110157", "url": "https://it.wikipedia.org/wiki?curid=1088115", "title": "Mehlbek", "text": "Mehlbek \u00e8 un comune tedesco del circondario di Steinburg, nella regione dello Schleswig-Holstein. Ha circa 450 abitanti."}
{"id": "1088116", "revid": "142136", "url": "https://it.wikipedia.org/wiki?curid=1088116", "title": "100vetrine", "text": ""}
{"id": "1088117", "revid": "2218643", "url": "https://it.wikipedia.org/wiki?curid=1088117", "title": "Neofascismo", "text": "Il neofascismo \u00e8 un insieme di movimenti sociali o politici nati dopo la seconda guerra mondiale con l'intento di rianimare e attuare l'ideologia fascista.\nSecondo lo storico Renzo De Felice durante la guerra fredda questi movimenti assorbirono e presero il posto del fascismo, favoriti in ci\u00f2 dalla strategia geo-politica dell'Alleanza Atlantica che in tali gruppi vedeva un argine efficace all'espansione comunista. In Italia la XII disposizione transitoria e finale della Costituzione vieta la riorganizzazione del partito fascista, mentre la legge Scelba del 1952 sanziona l'apologia del fascismo. La Legge Mancino del 1993 punisce anche l'utilizzo di simbologie legate a suddetti movimenti politici. Anche durante gli anni di piombo, organizzazioni di lotta armata si sono richiamate al neofascismo.\nIl neofascismo non si basa su un'ideologia specifica ma costituisce un insieme di gruppi variegato con particolari differenze tra essi (e talvolta addirittura in contrasto tra di loro) seppur con comuni elementi di ultranazionalismo, autoritarismo, suprematismo bianco, omofobia, antifemminismo, antisemitismo, xenofobia e opposizione all'immigrazione. Questi gruppi si possono ispirare al fascismo italiano, a filosofi tradizionalisti come Julius Evola, a politici come Codreanu e al falangismo spagnolo, ma anche al nazionalsocialismo (neonazismo). Alcune gruppi possono commistionarsi anche con elementi religiosi cristiani cos\u00ec come con altri di derivazione New Age, dall'occultismo o dal satanismo.\nStoria.\nIn Italia.\nIl neofascismo in Italia prese vita nei primi mesi dopo la fine della Seconda guerra mondiale, su iniziativa di reduci della Repubblica Sociale Italiana (RSI) al Nord e di coloro che continuavano a nutrire un sentimento di simpatia nei confronti del regime fascista al Centro-Sud.\nNel 1946 molti gruppi agivano al di fuori dei partiti, come i Fasci di Azione Rivoluzionaria ed il Partito Democratico Fascista, che conducevano azioni al di fuori della legalit\u00e0. A livello editoriale, l'immediato dopoguerra vide la comparsa di riviste e quotidiani (come \"Il Meridiano d'Italia\" a Milano), che polemizzavano contro gli eccidi partigiani compiuti dopo il 25 aprile e, in maniera abbastanza esplicita, invitavano i reduci a compattarsi in un partito politico.\nIn questo contesto, alcuni reduci decisero di organizzarsi in una struttura partitica, per operare all'interno delle istituzioni partecipando alle elezioni. Il 26 dicembre 1946, nello studio legale di Arturo Michelini, venne fondato il Movimento Sociale Italiano (MSI), partito nato con l'obiettivo di tenere viva l'eredit\u00e0 del fascismo nell'Italia repubblicana. Il MSI si affermer\u00e0 come la principale organizzazione partitica dell'estrema destra nella Prima Repubblica. Il partito rifiut\u00f2 di condannare il fascismo ma, allo stesso tempo, dichiar\u00f2 di non avere intenzione di riportare in vita il vecchio regime, sintetizzando il suo atteggiamento nei confronti del fascismo con la formula \"Non rinnegare, non restaurare\", coniata dal segretario Augusto De Marsanich. Altri reduci passarono tra le file del Partito Comunista Italiano (PCI), ritenendo di non poter aderire ad un partito quale l'MSI, schierato con i capitalisti, che avevano combattuto ed affossato il fascismo. Il portavoce di questi \"fascisti rossi\" fu Stanis Ruinas, tramite il suo giornale \"Pensiero Nazionale\". Lo stesso Togliatti favor\u00ec questo processo di assimilazione, consapevole del fatto che venti anni di propaganda fascista avevano dato un'impronta ideologica a un'ampia fetta di giovani italiani. Un'altra grande parte di ex esponenti fascisti support\u00f2 la nascente Democrazia Cristiana pur di far fronte a comunisti e socialisti, recuperando cos\u00ec una propria posizione d'influenza all'interno del nuovo Stato istituzionalizzato.\nIl Movimento Sociale entr\u00f2 in parlamento nel 1948 con una sparuta rappresentanza. Le elezioni politiche del 1953 video un significativo aumento del consenso e della rappresentanza del MSI, che concedette il suo appoggio esterno a vari governi centristi. Il Movimento Sociale, dopo un serrato dibattito interno, vot\u00f2 a favore dell'adesione alla NATOe si pronunci\u00f2 in favore della creazione di una Comunit\u00e0 Europea. Sotto la guida del \"moderato\" Arturo Michelini, il MSI entr\u00f2 con propri assessori nelle giunte di grandi citt\u00e0 del Sud Italia e propose la creazione di una \"Grande Destra\" estesa a monarchici e liberali, in grado di condizionare in parlamento la DC.\nDal 1948 la XII disposizione transitoria della Costituzione Italiana vietava la riorganizzazione, sotto qualsiasi forma, del disciolto Partito Nazionale Fascista (PNF), e, in deroga all'articolo 48, stabiliva per un periodo non superiore ad un quinquennio dall'entrata in vigore della stessa, limitazioni al diritto di voto e all'eleggibilit\u00e0 per i capi responsabili del regime fascista. In base a questa disposizione, l'apologia del fascismo costituisce reato in quanto promuove la riorganizzazione del movimento fascista e denigra i valori di base della Costituzione italiana; a seguito di quanto stabilito dalla Costituzione, venne promulgata nel 1952 la Legge Scelba.\nNel 1954 si consum\u00f2 nell'MSI una rottura: il gruppo guidato da Pino Rauti, che si ispirava alle idee di Julius Evola, ormai in rotta con la segreteria del partito, fond\u00f2 il Centro Studi Ordine Nuovo (ON). Nel gruppo ideologico di Ordine Nuovo si accentu\u00f2 la simpatia per il Terzo Reich e, per effetto delle tesi metapolitiche di Evola, matur\u00f2 un sentimento \"neopagano\", non esente da suggestioni occultistiche, che lo allontanava dal comune sentire cattolico della destra missina. Gli Ordinovisti praticavano la via dell'extraparlamentarismo, ma cominciavano anche a stabilire intese con gli ambienti della NATO e con regimi golpisti come quello dei colonnelli greci, in nome della lotta al comunismo incombente.\nNel 1960 un'ulteriore scissione produsse il secondo gruppo della destra radicale degli anni sessanta, Avanguardia Nazionale (AN), con a capo Stefano Delle Chiaie. Ordine Nuovo e Avanguardia Nazionale, pur mantenendo rapporti con singoli dirigenti dell'MSI, condussero una politica autonoma dall'ex partito di riferimento, che, fino al 1960, sar\u00e0 impegnato a sostenere governi democristiani e a contrastare le politiche di giustizia sociale del centro-sinistra. Avanguardia Nazionale si segnal\u00f2 per una campagna astensionista condotta nel 1963, quando l'invito a non votare poteva apparire vagamente \"sovversivo\", considerato il dovere morale della partecipazione al voto stabilito anche in sede normativa dall'ordinamento italiano.\nIn quegli anni sorse anche un altro gruppo neofascista, il Fronte Nazionale di Junio Valerio Borghese, ex comandante della X MAS e figura di spicco del reducismo di Sal\u00f2 successivamente ideatore di un tentativo di colpo di Stato durante la notte tra il 7 e l'8 dicembre 1970 annullato poche ore prima dell'attuazione. Le ragioni della mancata esecuzione del piano non vennero mai chiarite e l'episodio venne ricordato come golpe Borghese.\nSuccessivamente inizia il periodo della strategia della tensione. Il primo episodio \u00e8 la strage di piazza Fontana, il 12 dicembre 1969, nel corso degli anni le indagini hanno condotto a individuare i presunti colpevoli neofascisti. Successivamente si ebbe la lunga stagione stragista degli anni di piombo, per i quali delitti vennero sospettati ed indagati ripetutamente, assieme ad anarchici e comunisti di area extraparlamentare, vari esponenti dei movimenti neofascisti, negli anni successivi mai condannati definitivamente, con l'importante eccezione della Strage di Bologna.\nNel 1969 Avanguardia Nazionale di Delle Chiaie, a quell'epoca latitante, si sciolse. Sempre nel 1969, Pino Rauti e altri dirigenti di Ordine Nuovo rientrano nel MSI, mentre gli ordinovisti contrari, danno vita al nuovo movimento politico di Ordine Nuovo, guidato da Clemente Graziani. Il 21 novembre 1973 viene decretato lo scioglimento dell'organizzazione e trenta membri condannati per ricostituzione del Partito Nazionale Fascista. Tre anni dopo viene decretato, con le stesse motivazioni, anche lo scioglimento di Avanguardia Nazionale.\nAttorno alla met\u00e0 degli anni settanta crescono associazioni e movimenti, soprattutto giovanili, come Terza Posizione, Lotta di Popolo e Costruiamo l'azione, impegnati nella lotta per la giustizia sociale ed estranei sia alle competizioni elettorali sia al terrorismo nero che, da parte sua, contemporaneamente si sviluppa con formazioni terroristiche e clandestine come i Nuclei Armati Rivoluzionari e il Fronte Nazionale Rivoluzionario.\nSuccessivo alla strage di piazza Fontana avvenuta nel dicembre del 1969, un attacco terroristico di matrice neofascista, che scosse notevolmente l'opinione pubblica, fu quello passato alla storia come strage di Piazza della Loggia. Alle ore 10 del 28 maggio 1974, nella Piazza della Loggia di Brescia, durante una manifestazione organizzata contro il terrorismo neofascista, un ordigno inserito all'interno di un contenitore portarifiuti venne fatto esplodere uccidendo 8 persone e ferendone altre 102. Dopo un lungo periodo di indagini furono condannati alcuni membri del gruppo neofascista Ordine Nuovo.\nNuovamente il 2 agosto 1980 avviene una strage di matrice neofascista confermata in sede giudiziaria, quella di Bologna, per cui vennero condannati all'ergastolo, quali esecutori dell'attentato, i membri dei NAR Giuseppe Valerio Fioravanti, Francesca Mambro e Luigi Ciavardini.\nIl 25 luglio 1991 fa la sua comparsa un nuovo soggetto politico profondamente mussoliniano: il Movimento Fascismo e Libert\u00e0 (MFL), fondato dal giornalista e senatore Giorgio Pisan\u00f2.\nNel 1993 viene varato il decreto Mancino, che pone fuorilegge per razzismo, Movimento Politico, Base Autonoma, \"Azione Skinhead\" e \"L'Uomo Libero\". Nello stesso anno Meridiano Zero si scioglie volontariamente.\nNel 1995, con la svolta di Fiuggi, si scioglie l'MSI-DN, dando luogo ad Alleanza Nazionale ed al Movimento Sociale Fiamma Tricolore. Nel 1998 viene fondata Forza Nuova.\nNel 2001, il Movimento Fascismo e Libert\u00e0, dopo la morte del fondatore Giorgio Pisan\u00f2, subisce una scissione, con alcuni dirigenti che, nello stesso anno fondano \"Nuovo Ordine Nazionale\".\nNel 2009 il Movimento Fascismo e Libert\u00e0 ha cambiato denominazione in Movimento Fascismo e Libert\u00e0 - Partito Socialista Nazionale (MFL-PSN), assumendo la posizione pi\u00f9 socialista dell'originario fascismo rivoluzionario e della Repubblica Sociale Italiana, dissociandosi dalla collocazione di destra assunta da tutte le altre correnti neofasciste e della cosiddetta \"Area\". Nel 2011 \u00e8 la fondazione di Alternativa Tricolore.\nIdeologia del neofascismo.\nCritica al sistema democratico.\nNel 1931 Mussolini esplicit\u00f2 il proprio rifiuto della democrazia, definendo la disuguaglianza come \u00ab\"feconda e benefica\"\u00bb e in \"Dottrina del Fascismo\" scrisse che \u00ab\"regimi democratici possono essere definiti quelli nei quali, di tanto in tanto, si d\u00e0 al popolo l'illusione di essere sovrano, mentre la vera effettiva sovranit\u00e0 sta in altre forze talora irresponsabili e segrete\"\u00bb. Il Neofascismo, come il fascismo, sostiene che le \"autoproclamatesi\" democrazie, siano in realt\u00e0 effettivamente regimi \"plutocratici\", sorta di dittature massoniche basate sulla manipolazione della volont\u00e0 popolare. I cittadini non avrebbero n\u00e9 la conoscenza n\u00e9 i nobili motivi necessari per prendere decisioni coerenti e giuste per il bene comune; Platone defin\u00ec la democrazia \u201c\"una piacevolissima forma di governo, piena di variet\u00e0 e di disordine, che dispensa una sorta d'eguaglianza agli eguali come agli ineguali\"\u201d.\nNon mancano tuttavia alcuni gruppi neofascisti che rifiutano la dimensione rivoluzionaria autoritaria e accettano la tradizionale \"democrazia organica\" inserendosi in un compromesso democratico di stampo elettorale, come il Partito Democratico Fascista in passato o Forza Nuova e CasaPound in tempi pi\u00f9 recenti.\nIdentit\u00e0.\nUn elemento portante di molti gruppi neofascisti \u00e8 un razzialismo basato sulla supremazia della \u201crazza\u201d bianca sostenendo l'esistenza e la diversit\u00e0 gerarchica di diverse razze appartenenti alla specie umana. Nella diversit\u00e0 delle razze e nei conflitti tra nazioni sottolineano il ruolo del darwinismo sociale, caratteristica insita nell'uomo su cui ritengono si debba basare anche la societ\u00e0.\nLotta alla droga.\nIl regime fascista condann\u00f2 l'uso delle droghe, in nome dell'ordine sociale, gi\u00e0 dal 1923 attraverso la legge Mussolini-Oviglio, con cui si vietava in Italia l'oppio, la cocaina e la cannabis. L'hashish verr\u00e0 presentato dalla propaganda come \"nemico della razza\" e \"droga dei negri\", ponendo la questione della droga in un'ottica sociale e razziale. Dopo la caduta del regime, i tossicodipendenti sono spesso stati visti dai gruppi neofascisti come subumani senza possibilit\u00e0 di redenzione, e frequenti sono state, in particolare negli anni '70, le aggressioni a loro spese. In tempi pi\u00f9 recenti non tutti i movimenti organizzati neofascisti condannano apertamente l'utilizzo di droga: alcuni, come ad es. Forza Nuova, fanno della lotta alla droga un loro punto cardine; altri (ad esempio CasaPound) pur non approvandone l'uso non ritengono importante contrastarne l'utilizzo, non assumendo una posizione al riguardo. Ufficialmente, gruppi e partiti neofascisti si sono sempre dimostrati contrari alle droghe, tanto le pesanti quanto quelle leggere (spesso negando addirittura tale classificazione), in quanto l'economia che esse mettono in moto sarebbe frutto del liberalcapitalismo (sebbene pi\u00f9 volte singoli esponenti siano stati essi stessi autori di reati legati alla droga). Secondo i neofascisti sarebbe uno stratagemma, attuato a partire dal 1967 con l'Operazione Chaos, ideato negli anni nei quali il capitalismo sembrava cedere di fronte al comunismo, volto anche alla conservazione delle coltivazioni di oppio del Laos tramite il controllo del Vietnam. I neofascisti criticano l'uso della droga, soprattutto quella legale, in quanto ipotetico strumento del capitalismo, di cui ogni consumatore ne favorisce la sopravvivenza partecipando direttamente al suo sostentamento. Inoltre sostengono che la droga porti allo sviluppo di una criminalit\u00e0 organizzata di tipo mafioso con conseguenti vittime, ad una giovent\u00f9 intontita, morti per overdose, famiglie distrutte, carceri affollate.\nRevisionismo.\nIl neofascismo solitamente tende a rifiutare la storiografia ufficiale, sostenendo posizioni basate sul revisionismo in particolare sulla seconda guerra mondiale e spesso (ma non sempre) sul negazionismo relativo ai campi di concentramento e all'Olocausto, ponendo invece l'accento principalmente sui crimini di guerra alleati, dei partigiani, dell'Unione Sovietica e delle varie entit\u00e0 comuniste e democratiche durante e immediatamente dopo il secondo conflitto mondiale. Il revisionismo dei neofascisti non riguarda solo gli eventi del XX\u00b0 secolo ma in alcuni casi \u00e8 finito paradossalmente con il criticare il risorgimento italiano, e gli eventi e gli effetti della Rivoluzione francese in Europa.\nGruppi neofascisti spesso basano la propria propaganda sul revisionismo storico nei confronti della societ\u00e0 autoritaria del fascismo storico, dipingendo, come nel caso italiano, la societ\u00e0 del ventennio fascista in maniera idealizzata e come esempio di benessere nettamente preferibile ai sistemi democratici, rappresentando il regime (attraverso errati luoghi comuni antistorici) come istitutore di importanti prerogative sociali come la tredicesima mensilit\u00e0, il voto alle donne, come fautore di vaste bonifiche e altro.\nLinguaggio.\nRecenti studi in ambito linguistico e sociolinguistico evidenziano l'esistenza di un linguaggio neofascista specifico dai tratti prevalenti di tipo controegemonico, sempre pi\u00f9 presente all'interno del pi\u00f9 ampio fenomeno ultras. Emerge inoltre, all'interno di queste tendenze, un legame del neofascismo con alcune frange della sottocultura skinhead (naziskin e skin88) e casual che ampio spazio, specie la seconda, occupano all'interno delle sottoculture giovanili.\nIl neofascismo come antitesi del fascismo.\nAlcuni teorici di destra ritengono che il neofascismo, sia nell'ideologia sia nella prassi, abbia finito con l'accantonare progressivamente la dottrina fascista, limitandosi a una caricatura estetica e banalizzata del passato regime, immettendovi elementi tratti dalla cultura New Age e dal tradizionalismo nordico, come l'uso simbolico della croce celtica, dalle teorizzazioni di Julius Evola. Giorgio Almirante, storico capo del Movimento Sociale Italiano, fu il primo che adott\u00f2 pi\u00f9 apertamente di altri un'apparente politica di \u201cdefascistizzazione\u201d dei militanti del partito, con l'intento di trasformarlo in un partito di \u201cDestra Nazionale\u201d che rientrasse nell'ottica delle gerarchie di partito in accordo con la Costituzione Italiana e nel quale si potessero riconoscere le tante anime emarginate e nostalgiche della destra italiana, in particolare nel 1972 con la fusione con il partito monarchico (la Destra Nazionale) e nel 1975 con la nascita della Costituente di destra per la libert\u00e0.\nIl divieto di ricostituzione.\nIn Italia la XII disposizione transitoria e finale della Costituzione vieta la riorganizzazione del partito fascista, mentre la legge Scelba, del 1952, attua la disposizione e introduce il reato di apologia del fascismo. Secondo la norma si ha riorganizzazione del disciolto partito fascista quando una associazione, un movimento o comunque un gruppo di persone non inferiore a cinque persegue finalit\u00e0 antidemocratiche proprie del partito fascista: esaltando, minacciando o usando la violenza quale metodo di lotta politica, o propugnando la soppressione delle libert\u00e0 garantite dalla Costituzione, o denigrando la democrazia, le sue istituzioni e i valori della Resistenza, o svolgendo propaganda razzista,ovvero rivolge la sua attivit\u00e0 alla esaltazione di esponenti, principi, fatti e metodi propri del predetto partito, o compie manifestazioni esteriori di carattere fascista.\nDiversi movimenti, da Avanguardia Nazionale nel 1976 a Ordine Nuovo nel 1973, sono stati sciolti d'autorit\u00e0 nel tempo.\nCon la legge Mancino del 1993 oltre a essere vietata ogni organizzazione, associazione, movimento o gruppo avente tra i propri scopi l'incitamento alla \"discriminazione o alla violenza per motivi razziali, etnici, nazionali o religiosi\", anche \"chi partecipa a tali organizzazioni, associazioni, movimenti o gruppi, o presta assistenza alla loro attivit\u00e0, \u00e8 punito, per il solo fatto della partecipazione o dell'assistenza, con la reclusione da sei mesi a quattro anni\".\nPartiti e movimenti neofascisti.\nPartiti e movimenti neofascisti attivi.\nI partiti e i movimenti che si richiamano a idee neofasciste sono, in ordine cronologico di fondazione:\nPartiti e movimenti neofascisti del passato.\nOrganizzazioni di lotta armata.\nCi furono gruppi, alcuni organizzati, altri di spontaneismo armato, che si richiamarono all'aerea neofascista:"}
{"id": "1088120", "revid": "70217", "url": "https://it.wikipedia.org/wiki?curid=1088120", "title": "Inzolia", "text": ""}
{"id": "1088121", "revid": "110157", "url": "https://it.wikipedia.org/wiki?curid=1088121", "title": "Moordiek", "text": "Moordiek \u00e8 un comune tedesco del circondario di Steinburg, nella regione dello Schleswig-Holstein. Ha circa 120 abitanti."}
{"id": "1088124", "revid": "1613689", "url": "https://it.wikipedia.org/wiki?curid=1088124", "title": "Rettifica (lavorazioni meccaniche)", "text": "La rettifica \u00e8 quella procedura eseguita con una macchina chiamata rettificatrice, che ha come utensile una mola a grana fine ed estremamente dura. La rettifica serve per portare un qualsiasi componente nello stato di forma o superficie ottimale di progetto; questa operazione segue infatti la sgrossatura. Mentre la sgrossatura toglie il grosso dei residui, la rettifica fa s\u00ec che tutti i residui o il materiale in eccesso vengano eliminati garantendo alla superficie lavorata un alto grado di finitura.\n\u00c8 un'operazione costosa, quindi va eseguita solo dove \u00e8 necessario un alto grado di finitura (come ad esempio sedi di cuscinetti e profili di ingranaggi).\nCaratteristiche.\nSono presenti vari tipi di rettificatrici create per eseguire vari tipi di rettifica e si dividono in tre tipologie:\nRettificatrici in tondo.\nSono utilizzate per la lavorazione di superfici cilindriche, coniche o sagomate. Pu\u00f2 essere eseguita sia su superfici esterne che interne.\nLa rettifica in tondo si esegue montando il pezzo su un mandrino, che ruota lentamente nello stesso senso della mola. Inoltre il mandrino esegue anche il moto di traslazione (alimentazione assiale).\nLa mola ruota velocemente e asporta il materiale.\nUn esempio di applicazione di questo tipo di lavorazione per asportazione di truciolo \u00e8 la rettificatrice per alberi a gomiti.\nL'albero a gomiti \u00e8, tra le superfici cilindriche, la pi\u00f9 complessa da lavorare per la sua particolare forma: i produttori di alberi a gomiti nonch\u00e9 le officine di revisione dei motori utilizzano questo tipo di macchine per lavorare sia le bronzine di banco che i colletti dell'albero a gomiti.\nNella foto seguente si pu\u00f2 vedere un esempio di questa applicazione:\nRettificatrici senza centri.\nSono utilizzate per la lavorazione di pezzi lunghi, sottili e piccoli, quindi inadatti a essere bloccati tra mandrino e contropunta.\nIn questo procedimento il pezzo si trova tra due mole rotanti nella stessa direzione:\n\u00c8 presente anche una lama che sostiene il pezzo durante la lavorazione.\nSi tratta di macchine precise, affidabili ed altamente tecnologiche che trovano applicazione nei settori a loro pi\u00f9 congeniali quali l'automotive, l'industria dei cuscinetti, l'industria dei motori elettrici, l'utensileria, l'industria tessile, ecc..\nRettificatrici per piani.\nServono a lavorare superfici piane. Si dividono in due categorie in base alla posizione della mola:\nNella rettifica tangenziale l'albero portamola \u00e8 parallelo al piano che viene lavorato dalla superficie cilindrica della mola.\nNella rettifica frontale l'albero \u00e8 perpendicolare al piano che viene lavorato frontalmente dalla mola.\nEsempi di lavorazioni di rettifica.\nLa rettifica dei denti degli ingranaggi \u00e8 un processo di finitura superficiale che avviene dopo il trattamento termico degli stessi, in genere carbocementazione. \nCon questo procedimento si riesce a portare il dente ad una condizione di profilo ottimale, cio\u00e8 ad evolvente, annullando le inevitabili deformazioni subite dall'ingranaggio dopo il trattamento termico che determinerebbero un funzionamento rumoroso e un dente soggetto pi\u00f9 facilmente alla rottura.\nIn genere si asporta uno strato proporzionale alla grandezza del dente, pari al modulo, ma comunque tale da non annullare i benefici indotti dal trattamento, cio\u00e8 la formazione di una pelle superficiale di alcuni decimi, che presenta una durezza e una tensione superficiale di compressione che sfavorisce la nascita di cricche e aumenta la resistenza a rottura.\nAllo scopo si adottano mole formate da agglomerati durissimi e con inclusioni vetrose.\nIl profilo della mola viene rinnovato ciclicamente durante la lavorazione mediante un rullo diamantatore che ripristina la condizione ottimale della mola.\nAltri tipi di rettifica.\nRettifica elettrochimica.\nLa rettifica elettrochimica \u00e8 un processo che permette di eseguire una rettifica che combina il processo di lavorazione elettrochimica con un normale processo di rettifica sfruttando una macchina simile ad una rettificatrice ma la differenza che la mola viene utilizzata come catodo che ruota con delle particelle abrasive. La mola \u00e8 costituita da un legante in metallo con grani di diamante oppure di ossido di alluminio e la velocit\u00e0 di rotazione pu\u00f2 variare tra 1200 e 2000 m/min mentre la densit\u00e0 di corrente \u00e8 varia tra 1 e 3 A/mm^2."}
{"id": "1088128", "revid": "1632387", "url": "https://it.wikipedia.org/wiki?curid=1088128", "title": "Heavy Metal Maniac", "text": "Heavy Metal Maniac \u00e8 il primo album, realizzato nel 1983, del gruppo musicale Exciter.\nOriginariamente pubblicata come demo con il titolo \"WWIII Heroes\", \u00e8 stato poi pubblicato poco dopo come un normale album con l'attuale titolo dalla Shrapnerl Records. La versione europea \u00e8 stata commercializzata nel 1986 dalla Roadrunner Records.\nNel 2005 la Megaforce Records lo ha ristampato aggiungendo due bonus track e delle interviste."}
{"id": "1088129", "revid": "124868182", "url": "https://it.wikipedia.org/wiki?curid=1088129", "title": "Targhe d'immatricolazione dell'Islanda", "text": "Le targhe d'immatricolazione dell'Islanda vengono utilizzate per identificare i veicoli immatricolati nell'isola della regione scandinava.\nCaratteristiche.\nLe targhe standard per autoveicoli dal 1\u00ba gennaio 1989 sono composte da due lettere sequenziali (anche con segni diacritici) e tre caratteri alfanumerici di colore blu.&lt;br&gt;Le targhe d'immatricolazione su un'unica riga misurano 520 \u00d7 110 mm, quelle su doppia linea 280 \u00d7 200 mm, quelli con formato nordamericano 305 \u00d7 155 mm. Le dimensioni delle targhe delle macchine agricole e motoslitte, nonch\u00e9 dei motocicli e ciclomotori, sono di 240 \u00d7 130 mm. &lt;br&gt;Il font utilizzato \u00e8 Helvetica Neue. &lt;br&gt;Tra lettere e cifre si trova un rettangolo adesivo indicante l'anno del controllo tecnico del veicolo, in alto espresso con le ultime due cifre e in basso scritto per esteso ma a caratteri ridotti. &lt;br&gt;Dal 2004 sono visibili a sinistra la bandiera nazionale e la sigla internazionale IS di colore nero, che devono essere incollati anche sulle targhe emesse a partire dal 1989; prima del 2004 questo spazio era spesso occupato dallo sticker con lo stemma della contea. &lt;br&gt;In seguito al continuo aumento di autoveicoli, da giugno 2007 \u00e8 stata introdotta la combinazione del tipo codice_1 (L = lettera, 0 = cifra) al posto di quella del tipo codice_2. \nTarghe personalizzate.\nAnche in Islanda \u00e8 possibile avere targhe personalizzate, composte da lettere (anche di colore nero) con combinazioni a piacere che, ad esempio, riportano per intero il proprio nome, cognome o soprannome, purch\u00e9 non ripetano sequenze in uso o gi\u00e0 utilizzate. Il limite massimo \u00e8 di sei caratteri. L'adesivo con impresso l'anno del controllo tecnico del veicolo si trova a sinistra al posto della bandiera nazionale e delle lettere \"IS\", non presenti.\nVarianti del formato standard.\nEsistono numerosi tipi di targhe speciali in Islanda. \nForze armate USA.\nDal 1\u00b0 gennaio 1989 il formato per i mezzi dell\"'Iceland Defense Force\" nella base aeronavale di Keflav\u00edk era simile a quello delle targhe ordinarie islandesi, tranne che per i colori: i caratteri erano infatti neri (nonostante nei primi mesi di emissione siano stati azzurri) su fondo giallo. Le due lettere, che sormontavano tre cifre o anteposte a queste, erano generate in ordine sequenziale, sebbene la combinazione \"JO\" (quasi uguale alla \"J0\" del sistema precedente, vd. sotto) fosse molto frequente. I bollini di controllo erano incollati nell'apposito spazio. \nA partire dal 1996 il formato venne modificato adottando gli stessi colori delle targhe standard, cio\u00e8 i caratteri blu su fondo bianco. Al posto dell'etichetta rettangolare con lo stemma della contea, a sinistra era incollato un adesivo bianco a forma di rombo nel cui interno era raffigurato un modello di nave vichinga di colore nero. &lt;br&gt;I veicoli che circolavano esclusivamente nella base di Keflav\u00edk avevano targhe bianche con caratteri neri; le lettere fisse VL, che stavano per \"Varnarli\u00f0\" (in islandese \"Forze di difesa\"), precedevano un trattino (non sempre presente) e la numerazione a quattro cifre.\nL'emissione e la circolazione di queste targhe cessarono nel settembre del 2006, quando le Forze armate USA si ritirarono dal Paese.\nSistema terminato nel 1989.\nLe targhe emesse dal 1937 fino al 31 dicembre 1988 avevano caratteri di colore grigio argento su fondo nero e misuravano 376 \u00d7 130 mm. La provenienza era indicata da una lettera, seguita da un numero le cui cifre generalmente variavano da tre a cinque. &lt;br&gt;Le sole macchine agricole presentavano caratteri rossi su fondo bianco ed una d (che in islandese stava per \"dr\u00e1ttarv\u00e9l\", cio\u00e8 \"trattore\") di dimensioni ridotte anteposta alla numerazione progressiva di tre o quattro cifre.&lt;br&gt;Il numero era composto unicamente da due cifre nei rimorchi, che si contraddistinguevano per una T di dimensioni ridotte dopo la lettera identificativa della contea o comune. &lt;br&gt;Il seguente elenco riporta i codici usati ed il rispettivo significato:"}
{"id": "1088138", "revid": "307923", "url": "https://it.wikipedia.org/wiki?curid=1088138", "title": "Sesioti", "text": "I Sesioti furono un popolo che abit\u00f2 in tempi remoti l'isola di Pantelleria. Essi giunsero nell'isola per estrarre l'ossidiana, considerata allora un bene prezioso in quanto con essa si realizzavano utensili di vario tipo molto importanti nella vita di quel tempo. \nNotevoli tracce lasciarono nella zona di Mursia dove edificarono il pi\u00f9 grande muro preistorico di tutto il bacino del Mediterraneo a noi pervenuto e quella sorta di tombe preistoriche chiamate sesi. "}
{"id": "1088142", "revid": "107610012", "url": "https://it.wikipedia.org/wiki?curid=1088142", "title": "EILC", "text": "Gli EILC (Erasmus Intensive Language Courses) sono i Corsi intensivi di lingue Erasmus, che gli studenti che affrontano un periodo di studio in erasmus possono seguire.\nAll'inizio i corsi erano denominati \"ILPC\", ovvero \"Intensive Language Preparation Courses\". Tali corsi di lingua sono finanziati dalla comunit\u00e0 europea, con lo scopo di diffondere le lingue meno parlate all'interno della comunit\u00e0, e la cultura dei loro paesi. Gli studenti ricevono un contributo spese di 500 \u20ac, oltre all'attestato di frequentazione ed eventuale superamento dell'esame finale. Esistono inoltre diversi livelli di istruzione delle lingue, solitamente elementare e intermedio.\nLingua dei corsi.\nI corsi si svolgono nei seguenti 23 paesi aderenti alla comunit\u00e0 Europea, o in fase di attesa di entrare a far parte della comunit\u00e0: Belgio (fiammingo), Bulgaria, Cipro, Danimarca, Estonia, Finlandia, Grecia, Islanda, Italia, Lettonia, Lituania, Malta, Norvegia, Paesi Bassi, Polonia, Portogallo, Repubblica Ceca, Romania, Slovacchia, Slovenia, Spagna, (Catalano, Basco) Svezia, Turchia e Ungheria."}
{"id": "1088146", "revid": "1381093", "url": "https://it.wikipedia.org/wiki?curid=1088146", "title": "Melissa (Mercyful Fate)", "text": "Melissa \u00e8 il primo album in studio del gruppo musicale danese Mercyful Fate, pubblicato il 30 ottobre 1983 dalla Roadrunner Records.\nDescrizione.\nBuona parte del materiale sull'album ebbe origine dai demo incisi quando i musicisti erano membri dei gruppi underground Black Rose e Brats: \"Curse of the Pharaohs\", originariamente intitolata \"Night Riders\" era un vecchio pezzo dei Brats, e fu ribattezzata cos\u00ec dopo che King Diamond cambi\u00f2 il testo originariamente scritto dal bassista dei Brats; \"Love Criminals\", la prima canzone scritta dai Mercyful Fate in assoluto, venne re-intitolata \"Into the Coven\", e avrebbe dovuto essere la title track dell'album. Il disco contiene inoltre \"Satan's Fall\" che, come ricorda Michael Denner, necessit\u00f2 molto tempo per essere imparata dalla band e possedeva una strana atmosfera che poche volte aveva sentito. Hank Shermann compose la musica per questa canzone, che fu scritta nel corso di molte notte insonni su una chitarra acustica nel suo soggiorno. La band impieg\u00f2 molto tempo in studio per registrare la canzone, dato che Shermann aggiungeva continuamente nuove parti. Secondo Denner, ci sono almeno sedici riff diversi in \"Satan's Fall\", che \u00e8 inoltre la canzone pi\u00f9 lunga della band con i suoi oltre 11 minuti di durata, fino a quel momento.\nRegistrazione.\nIl 18 luglio 1983, i Mercyful Fate iniziarono le sessioni di registrazione presso gli Easy Sounds Studios di Copenhagen con la produzione di Henrik Lund, co-proprietario dello studio insieme a suo fratello. La band trascorse 12 giorni in studio per incidere e mixare l'album. Lund, che non aveva mai prodotto un gruppo metal prima, si occup\u00f2 del missaggio dell'album, ma accett\u00f2 consigli e commenti dei musicisti. La band trov\u00f2 questa procedura molto irritante, ma in retrospettiva, Diamond ammette \"che il produttore non voleva un mucchio di marmocchi inesperti che gli stavano con il fiato sul collo\". All'epoca, la casa discografica chiese alla band di fare qualche cover, quindi il gruppo registr\u00f2 una versione di \"Immigrant Song\" dei Led Zeppelin. La band per\u00f2 la scart\u00f2 perch\u00e9 non si amalgamava bene con il resto dei testi sull'album. Secondo Shermann, la performance vocale di Diamond fu sorprendente, molto simile alla voce originale di Robert Plant.\nPubblicazione.\nL'album fu pubblicato il 30 ottobre 1983. Si tratt\u00f2 del primo disco pubblicato dalla Roadrunner Records, e del primo LP dei Mercyful Fate ad essere pubblicato ufficialmente negli Stati Uniti.\nNel dicembre 1983 fu pubblicato il singolo \"Black Funeral\". La B-side del 45 giri \u00e8 \"Black Masses\", traccia registrata durante le sessioni di \"Melissa\", ma non inclusa nella versione definitiva dell'album. Fu la prima canzone ad essere registrata durante le sedute in studio ma non soddisfece completamente i membri della band, e cos\u00ec fu tenuta da parte come lato B del singolo.\nRiconoscimenti.\nNel giugno del 2017 la rivista \"Rolling Stone\" ha collocato l'album alla diciassettesima posizione dei 100 migliori album metal di tutti i tempi."}
{"id": "1088147", "revid": "1305772", "url": "https://it.wikipedia.org/wiki?curid=1088147", "title": "Mimosa", "text": ""}
{"id": "1088149", "revid": "126076", "url": "https://it.wikipedia.org/wiki?curid=1088149", "title": "Memorex", "text": "Memorex \u00e8 un'impresa fondata nel 1961 nella Silicon Valley. Oggi \u00e8 un marchio di Imation specializzato nei dischi ottici registrabili (CD e DVD), archiviazione con memorie flash, accessori per PC e altri dispositivi elettronici."}
{"id": "1088150", "revid": "125019", "url": "https://it.wikipedia.org/wiki?curid=1088150", "title": "Hetty Green", "text": " Fu una delle prime donne influenti della finanza statunitense.\nBiografia.\nNacque nel 1834 a New Bedford (Massachusetts), figlia di Edward Mott Robinson e Abby Robinson (nata Howland), una ricca famiglia quacchera che si occupava di caccia alla balena che si era arricchita grazie al commercio con la Cina. Aveva un fratello pi\u00f9 giovane, morto da bambino.\nAll'et\u00e0 di due anni, Henrietta viveva col nonno, Gideon Howland. A causa della sua influenza e quella di suo padre, e forse perch\u00e9 la madre era costantemente malata, cominci\u00f2 a leggere giornali finanziari all'et\u00e0 di sei anni e a tredici divenne la contabile della famiglia. All'et\u00e0 di sedici anni si iscrive alla Eliza Wing School, dove rimase fino ai diciannove anni.\nNel 1860 mor\u00ec sua madre, che le lasci\u00f2 in eredit\u00e0 dollari (pari a dollari nel 2015), poco dopo una zia le lasci\u00f2 in eredit\u00e0 dollari (equivalenti a del 2015) e nel 1865 mor\u00ec anche il padre, che le lasci\u00f2 5 milioni di dollari (equivalenti a del 2015), di cui 4 milioni compresi in un fondo fiduciario con cadenza annuale; invest\u00ec tutti questi milioni in obbligazioni di guerra della guerra di secessione americana.\nL'11 luglio 1867 a trentatr\u00e9 anni spos\u00f2 Edward Henry Green, di una ricca famiglia del Vermont. La coppia si trasfer\u00ec prima nella casa del marito a Manhattan e poi a Londra, dove nacquero i due figli Edward Robinson Howland Green, detto Ned, il 23 agosto 1868 e Harriet Sylvia Ann Howland Green Wilks, detta Silvia, nata il 7 gennaio 1871.\nLa Green lasci\u00f2 le sue finanze e i suoi titoli alla Chemical Bank separati da quelle del marito, che mor\u00ec il 19 marzo 1902 per malattie cadiovascolari e nefrite cronica; venne sepolto nel cimitero della Immanuel Church a Bellows Falls, in Vermont.\nMor\u00ec nel 1916 all'et\u00e0 di 81 anni a casa di suo figlio dopo un infarto causato da una discussione con una cameriera sulle virt\u00f9 del latte scremato. Lasci\u00f2 in eredit\u00e0 ai suoi figli un patrimonio pari a 100-200 milioni di dollari, facendo di lei senza dubbio la donna pi\u00f9 ricca del mondo in quel momento. Fu sepolta vicino al marito a Bellows Falls.\nLa figlia Silvia don\u00f2 nel 1948 la tenuta della madre a Round Hill, in Massachusetts, al Massachusetts Institute of Technology (MIT), che utilizz\u00f2 il luogo come sede di esperimenti, fra cui la costruzione di un prototipo di un acceleratore di particelle. Nel 1951, anno della sua morte, don\u00f2 in eredit\u00e0 200 milioni di dollari, di cui in beneficenza a sessantaquattro scuole, chiese, ospedali e altri enti. Anche lei e il fratello Ned furono sepolti a Bellow Falls."}
{"id": "1088151", "revid": "1516566", "url": "https://it.wikipedia.org/wiki?curid=1088151", "title": "Armoriale dei comuni della Dordogna", "text": "Questa pagina contiene le armi (stemma e blasonatura) dei comuni della Dordogne."}
