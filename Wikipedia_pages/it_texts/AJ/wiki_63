{"id": "1177522", "revid": "599013", "url": "https://it.wikipedia.org/wiki?curid=1177522", "title": "Ordine basiliano di San Giovanni Battista", "text": "L'Ordine basiliano di San Giovanni Battista (in latino \"Ordo basilianus Sancti Iohannis Baptistae Soaritarum Melkitarum\"; in francese \"Ordre basilien Choueirite\") \u00e8 un istituto religioso maschile di diritto pontificio del rito greco-melchita: i monaci dell'ordine, detti soariti, pospongono al loro nome la sigla B.C.\nStoria.\nL'ordine sorse nel 1710 per iniziativa di un gruppo di monaci del cenobio di Nostra Signora di Belmonte, presso Tripoli, favorevoli a ristabilire l'unit\u00e0 dei cristiani melkiti con Roma. I padri Georges Samman e Sol\u00e9iman Kisri, con l'approvazione del patriarca Cirillo V Za\u00efm, si stabilirono presso un antico santuario dedicato a san Giovanni Battista, nei pressi del villaggio di Chou\u00e9ir, e acquistarono dall'emiro Najem Abillamah la grande propriet\u00e0 di B\u00e9it-Haile.\nI monaci di San Giovanni Battista crebbero rapidamente di numero e nel 1720 tennero il loro primo capitolo e iniziarono a spargersi a Beirut, Homs, Hama, Baalbek e nei villaggi di montagna: all'ordine si unirono anche gli antichi monasteri di Nostra Signora di Ras-Baalbek, Sant'Isaia di Broumana e Sant'Elia di Shawa\u00efa.\nL'ordine fond\u00f2 in tutto il Libano e in Siria parrocchie cattoliche ma l'attivit\u00e0 missionaria dei monaci incontr\u00f2 la forte opposizione di quanti osteggiavano la comunione dei melkiti con la sede apostolica: per le loro pressioni le autorit\u00e0 civili dispersero la comunit\u00e0 di Ras-Baalbek (1725) e tolsero all'ordine i monasteri di San Giovanni Battista di Chou\u00e9ir e di Sant'Elia di Shwa\u00efa (1728), riacquistati dall'ordine rispettivamente nel 1729 e nel 1731.\nI monaci di San Giovanni Battista adottarono le regole brevi e lunghe di san Basilio, tradotte in arabo da Teofilo Fares, e le costituzioni dei monaci antoniani maroniti: papa Benedetto XIV approv\u00f2 la legislazione dell'ordine con il breve \"Ecclesiae catholicae regimini\" dell'11 giugno 1757; papa Clemente XII don\u00f2 ai monaci il convento di Nostra Signora della Navicella, come residenza per i religiosi inviati dall'ordine a Roma per motivi di studio.\nNella prima met\u00e0 del XIX secolo l'ordine sub\u00ec numerose persecuzioni: in seguito a quelle del 1818 i basiliani vennero espulsi da Aleppo e, in seguito a queste circostanze, l'ordine soarita si divise in due rami, quello dei baladiti e quello degli aleppini, e gli aleppini nel 1829 andarono a costituire un ordine autonomo.\nNel 1934 la congregazione per le Chiese Orientali approv\u00f2 delle costituzioni comuni per i tre ordini basiliani melchiti e nel 1955 l'ordine venne dichiarato non monastico.\nAttivit\u00e0 e diffusione.\nI basiliani di San Giovanni Battista si dedicano alla cura pastorale dei fedeli nelle parrocchie, all'insegnamento e all'educazione della giovent\u00f9.\nOltre che in Libano, sono presenti in Argentina, Australia e America del Nord. Il superiore generale dell'ordine \u00e8 l'archimandrita del couvent Saint-Jean di Khonchara, in Libano.\nAlla fine del 2015 l'ordine contava 8 case e 44 membri, 35 dei quali sacerdoti."}
{"id": "1177525", "revid": "1573940", "url": "https://it.wikipedia.org/wiki?curid=1177525", "title": "Baladiti", "text": "Baladiti (dall'arabo \"baladiyah\" o \u0627\u0644\u0631\u0647\u0628\u0646\u0629 \u0627\u0644\u0628\u0644\u062f\u064a\u0629), \u00e8 il nome con il quale sono comunemente definiti i religiosi di due ordini monastici della Chiesa cattolica orientale:"}
{"id": "1177528", "revid": "99429169", "url": "https://it.wikipedia.org/wiki?curid=1177528", "title": "Colombarium (Napoli)", "text": "Il Colombarium di via Pigna \u00e8 uno degli antichi monumenti funebri di Napoli. Sorge al confine tra i quartieri Arenella e Soccavo.\nStoria.\nLa sua costruzione risale al II secolo a.C.; oggi \u00e8 visibile solo in parte perch\u00e9 gli eventi sismici e quelli bellici hanno compromesso la struttura originaria. Esso era posizionato nelle adiacenze di un borgo romano, eretto ai piedi di una cava di piperno sopra la Collina dei Camaldoli, da cui poi \u00e8 derivato il nome del quartiere Soccavo (da \"Sub cava\")."}
{"id": "1177534", "revid": "1263156", "url": "https://it.wikipedia.org/wiki?curid=1177534", "title": "Cinquecentosessantuno", "text": ""}
{"id": "1177535", "revid": "656701", "url": "https://it.wikipedia.org/wiki?curid=1177535", "title": "Trecentosessanta", "text": ""}
{"id": "1177536", "revid": "1263156", "url": "https://it.wikipedia.org/wiki?curid=1177536", "title": "Quattrocentonovantasei", "text": ""}
{"id": "1177541", "revid": "1442080", "url": "https://it.wikipedia.org/wiki?curid=1177541", "title": "Nouvelle Vague (gruppo musicale)", "text": "Nouvelle Vague \u00e8 un progetto musicale francese di Marc Collin e Olivier Libaux che si propone di eseguire cover di diversi classici della new wave e del punk anni ottanta, reinterpretandoli in stile bossa nova.\nStoria.\nIl nome del progetto \u00e8 un gioco di parole che indica in primo luogo la nazionalit\u00e0 del gruppo, facendo riferimento al celebre movimento del cinema francese dagli anni sessanta (la \"Nouvelle Vague\" appunto); in secondo luogo Nouvelle Vague \u00e8 la traduzione francese dell'inglese new wave e allude alla bossa nova.\nIl primo album discografico del gruppo \u00e8 chiamato proprio \"Nouvelle Vague\" ed \u00e8 pubblicato nel 2004.\nAi tre album pubblicati hanno partecipato numerosi e diversi artisti tra cui: Ana\u00efs Croze, Camille Dalmais, Phoebe Killdeer, M\u00e9lanie Pain e Marina C\u00e9leste.\nFin dal primo album \"Nouvelle Vague\" sono due le principali caratteristiche del gruppo: la presenza di cover di canzoni degli anni ottanta riarrangiate in stile bossanova e la presenza, oltre che dei due ideatori del progetto, di molte altre figure musicali di diversa nazionalit\u00e0 e stile (sei francesi, uno brasiliano e un newyorkese).\nTra i principali gruppi \"reinventati\" in questo particolare stile ci sono XTC, The Clash, The Undertones, Dead Kennedys, Joy Division, New Order, Depeche Mode, ecc. Le varie cantanti che si alternavano nel gruppo erano solite cantare solo canzoni con cui non erano familiari, per assicurare in questo modo che ciascun pezzo avesse una sua originalit\u00e0. Il secondo album include tra le cover pi\u00f9 famose una versione di \"Ever Fallen in Love?\" dei Buzzcocks, \"Blue Monday\" dei New Order, \"The Killing Moon\" di Echo &amp; the Bunnymen e \"Heart of Glass\" di Blondie.\nNel 2006 viene pubblicato il secondo disco del gruppo, intitolato \"Bande \u00e0 part\", sempre per la Peacefrog Records, mentre nel 2009 \u00e8 la volta di \"Acoustic\", album live registrato in Portogallo.\nIl terzo album in studio \u00e8 invece \"3\", pubblicato nel giugno 2009.\nIl gruppo nei media.\nMolti brani suonati dai Nouvelle Vague sono stati utilizzati in diverse occasioni."}
{"id": "1177546", "revid": "339392", "url": "https://it.wikipedia.org/wiki?curid=1177546", "title": "Dialogo di un venditore d'almanacchi e di un passeggere", "text": ""}
{"id": "1177550", "revid": "33528", "url": "https://it.wikipedia.org/wiki?curid=1177550", "title": "Frederic Dannay", "text": ""}
{"id": "1177551", "revid": "767487", "url": "https://it.wikipedia.org/wiki?curid=1177551", "title": "Finch\u00e9 c'\u00e8 guerra c'\u00e8 speranza", "text": "Finch\u00e9 c'\u00e8 guerra c'\u00e8 speranza \u00e8 un film del 1974 diretto e interpretato da Alberto Sordi.\nTrama.\nPietro Chiocca, commerciante romano di pompe idrauliche trapiantato a Milano, riconvertitosi a un pi\u00f9 lucroso commercio internazionale di armi, gira per i paesi del Terzo mondo, dilaniati dalle guerre civili. Per mezzo di alcune astuzie, riesce a vincere un suo rivale diventando dipendente di un'industria pi\u00f9 importante e assai pi\u00f9 redditizia.\nLa sua famiglia, gi\u00e0 benestante e residente nel centro di Milano, pu\u00f2 finalmente trasferirsi in una lussuosa villa nel verde, esaudendo cos\u00ec il desiderio di una viziatissima moglie.\nTutto pare andare a gonfie vele, finch\u00e9 un giornalista del \"Corriere della Sera\", che gli aveva procurato il contatto per la vendita di armi a un movimento di liberazione nazionale nello stato africano della Guinea-Bissau, denuncia all'opinione pubblica l'operato di Chiocca con un articolo dal titolo \"\u00abHo incontrato un mercante di morte\u00bb\".\nDavanti allo sdegno e al disprezzo dei propri familiari, Chiocca si offre di tornare al suo vecchio e onesto lavoro, ma costoro, posti di fronte all'alternativa di una rinuncia all'altissimo tenore di vita, preferiscono ignorare l'origine dei guadagni del loro capofamiglia.\nProduzione.\nRiprese.\nLa vicenda \u00e8 ambientata in due paesi africani, dapprima in una ex colonia francese e successivamente in una ex colonia portoghese, probabilmente la Guinea Bissau, teatro di una lunga guerriglia indipendentista, fino a pochi anni prima della rivoluzione in Portogallo.&lt;br&gt;\nLe riprese si tennero interamente nel francofono Senegal, il che \u00e8 deducibile dalle insegne dell'elicottero e dal supporto dalla compagnia aerea Air Afrique, che all'epoca collegava tutte le ex colonie francesi del continente africano.\nSceneggiatura.\nNel film appare Marcello Di Folco, caratterista caro a Federico Fellini, prima di divenire Marcella Di Folco.\nColonna sonora.\nIl tema principale \"O rugido do Leao\" di Piero Piccioni, fu in seguito il tema musicale della sigla del programma RAI 2 \"Storia di un italiano\", narrazione della storia del Novecento italiano attraverso i film di Alberto Sordi.\nDistribuzione.\nIl film, che ottenne da parte dell'allora Ministero del Turismo e dello Spettacolo il nulla osta film alla proiezione n. 65721 del 14/12/1974, come previsto dalla legge n. 161 del 21 aprile 1962, venne distribuito nelle sale cinematografiche italiane a partire dal 20 dicembre 1974.\nAccoglienza.\nIncassi.\nAl botteghino il film ha incassato 948.994.000 lire, classificandosi al 22\u00ba posto tra i film di maggior successo della stagione cinematografica italiana 1974-1975."}
{"id": "1177554", "revid": "33528", "url": "https://it.wikipedia.org/wiki?curid=1177554", "title": "Manfred B. Lee", "text": ""}
{"id": "1177557", "revid": "827882", "url": "https://it.wikipedia.org/wiki?curid=1177557", "title": "Cimitero acattolico di Santa Maria della Fede", "text": "Il cimitero acattolico di Santa Maria della Fede, conosciuto anche come cimitero degli Inglesi, \u00e8 uno dei cimiteri monumentali di Napoli.\nStoria.\n\u00c8 stato realizzato nel 1826, su forte impulso dell'allora console inglese di Napoli Sir Henry Lushington e della consistente comunit\u00e0 britannica napoletana, agli estremi del Borgo Sant'Antonio Abate, nel giardino della chiesa di Santa Maria della Fede, alquanto discosto dalla zona cimiteriale napoletana.\nSuccessivamente ampliato nel 1852 venne poi chiuso nel 1893 quando la zona fu interessata dallo sviluppo urbanistico del risanamento e sostituito dal nuovo cimitero inglese alla Doganella, questo dirimpetto al cimitero di Santa Maria del Pianto.\nNel 1980 l'area venne rilevata dal comune e adattata a giardino pubblico. Non vi si accede pi\u00f9 dall'originario cancello principale che d\u00e0 sulla piazza, bens\u00ec da un nuovo ingresso situato nella contigua via Biagio Miraglia.\nDescrizione.\nIl parco \u00e8 stato liberato da tutte le sepolture (trasferite nel cimitero alla Doganella) e completamente rifatto nei viali tuttavia conserva ancora diversi monumenti funebri particolarmente interessanti:"}
{"id": "1177558", "revid": "767487", "url": "https://it.wikipedia.org/wiki?curid=1177558", "title": "Fuga geografica", "text": "La Geographical Fugue o Fuge aus der Geographie, in italiano Fuga Geografica, \u00e8 il pi\u00f9 famoso brano per coro parlato di Ernst Toch.\nToch fu un compositore di Berlino che negli anni '20 invent\u00f2 l'espressione \"Coro parlato\" per descrivere le sue composizioni.\nIl pezzo stup\u00ec molti quando fu eseguito per la prima volta, nel giugno del 1930, come terzo e ultimo movimento della suite \"Gesprochene Musik\" (musica parlata). \u00c8 ancora oggi il pezzo pi\u00f9 eseguito di Toch, bench\u00e9 il compositore non lo considerasse la sua opera pi\u00f9 significativa.\nDescrizione.\n\u00c8 stato scritto come una moderna fuga a quattro voci, dove ciascuna voce \"canta\" nomi di citt\u00e0, paesi e altri elementi geografici. Termina con un finale insolito: una \"R\" trillante sulla parola \"Ratibor\" (Trinidad nella versione inglese), che aveva aperto la composizione. Le voci entrano in questo ordine: tenore, contralto, soprano, basso.\nIl testo.\nOriginariamente scritto in tedesco, il testo \u00e8 stato tradotto in inglese da John Cage e Henry Cowell.\nIl testo originale tedesco \u00e8 il seguente:\nRatibor!\nTraduzione in inglese:\nTrinidad!\nTraduzione in italiano:\nTrinidad!\nI nomi delle localit\u00e0 sono per la maggior parte gli stessi nelle tre lingue, fatta eccezione per Ratibor (Trinidad) e Athen (Tibet)."}
{"id": "1177561", "revid": "767487", "url": "https://it.wikipedia.org/wiki?curid=1177561", "title": "Il medico della mutua", "text": "Il medico della mutua \u00e8 un film del 1968 diretto da Luigi Zampa ed interpretato da Alberto Sordi, che ha anche collaborato alla stesura della sceneggiatura. Tratto dall'omonimo romanzo di Giuseppe D'Agata, \u00e8 considerato un classico del genere della commedia all'italiana.\nTrama.\nIl dottor Guido Tersilli \u00e8 un giovane neolaureato in medicina che aspira ad aprire uno studio medico a Roma. \u00c8 assetato di guadagni in quanto deve capitalizzare i sacrifici fatti dalla madre vedova per farlo studiare. La convenzione con la \"mutua\" appare la via pi\u00f9 semplice per guadagnare: pi\u00f9 mutuati si hanno pi\u00f9 si guadagna, in quanto il mutuato, godendo di visite e medicine completamente gratuite, pretende che il medico gliene prescriva di ogni tipo, anche le pi\u00f9 inutili.\nInizia cos\u00ec l'affannosa ricerca di mutuati; con alcuni stratagemmi la madre e la fidanzata Teresa riescono ad avviare l'attivit\u00e0 di Guido. Per farsi un po' di esperienza, Tersilli lavora gratuitamente in un ospedale nel quale, grazie al suo arrivismo, riesce a entrare nelle grazie del primario e delle suore infermiere che lo aiutano indirizzandogli alcuni pazienti, al contempo si attira le ire dei colleghi a cui cerca di rubare i mutuati. Per fare il salto di qualit\u00e0 Guido visita il Dott. Bui, un anziano medico in fin di vita che ha raccolto nella sua carriera pi\u00f9 di 2300 mutuati.\nVenendo a sapere che i suoi colleghi di ospedale aspettano la morte di Bui per spartirsi i suoi mutuati, finge di innamorarsi della moglie Amelia: l'anziana signora crede nel suo amore e convince il marito a cedergli tutti i mutuati. Tersilli si trasferisce addirittura nel suo vecchio studio; Amelia \u00e8 presente assiduamente e gli organizza il lavoro. Un giorno il medico riceve la visita a sorpresa di Teresa, che non lo vede da molto tempo. Finge anche con lei, facendole capire che ora appartiene a uno \"status\" sociale superiore al suo, e la ragazza lo lascia. In seguito alla morte del Dott. Bui, Amelia parte per un viaggio di una settimana alla volta di Nizza Monferrato, paese natale del defunto marito, per disbrigare le questioni correlate al trapasso e Tersilli, d'intesa con la madre, cambia di nuovo ambulatorio, scaricando la vedova.\nUn giorno conosce Anna Maria, la bella e ricca figlia del padrone dell'appartamento in cui si \u00e8 trasferito, e che ben presto decide di sposare. Guido per\u00f2 si sta strapazzando troppo e al ritmo di 5 minuti a visita per mutuato (arrivati ormai a pi\u00f9 di 3100) \u00e8 vittima di un collasso. Viene trasportato nello stesso ospedale in cui da volontario si era attirato le antipatie dei colleghi; come con Bui i suoi colleghi tentano di spartirsi i suoi mutuati, ma Guido esce dall'ospedale ancora convalescente e riprende l'attivit\u00e0 eseguendo le visite da casa sua via telefono impartendo istruzioni alla propria infermiera.\nDistribuzione.\nIl titolo internazionale del film \u00e8 \"Be sick... it's free\", letteralmente \"Amm\u00e0lati... \u00e8 gratis\".\nLuoghi delle riprese.\nIl film \u00e8 ambientato a Roma; tra i luoghi delle riprese vi sono il palazzo dell'INPS all'EUR, via Piccolomini e via del Banco di Santo Spirito 3, proprio davanti a Castel Sant'Angelo. Gli esterni della clinica dove Guido Tersilli lavora gratuitamente, sono in realt\u00e0 gli esterni del complesso Opera don Orione di Roma.\nIl primo studio del dottore \u00e8 al Nuovo Salario, mentre l'appartamento da cui Tersilli esegue le diagnosi da casa si trova nel quartiere Parioli.\nColonna sonora.\nLa colonna sonora \u00e8 di Piero Piccioni, con l'indimenticabile \"Samba fortuna\" (poi ripreso e reso scattante nella \"Marcia di Esculapio\" nel s\u00e9guito \"Il prof. dott. Guido Tersilli primario della clinica Villa Celeste convenzionata con le mutue\").\nCuriosit\u00e0.\nNel 1981 Alvaro Vitali si \u00e8 ispirato con una parodia nel film \"Pierino medico della SAUB\", che utilizz\u00f2 la stessa colonna sonora del film di Sordi.\nPremi e riconoscimenti.\nIl film \u00e8 stato selezionato tra i 100 film italiani da salvare.\nIncassi.\nIl film \u00e8 stato il secondo maggiore incasso nella stagione cinematografica italiana 1968-69 con \u00a3 3.032.637.000.\nSequel.\nIl seguito esce nelle sale nel 1969 con il titolo \"Il prof. dott. Guido Tersilli primario della clinica Villa Celeste convenzionata con le mutue\", diretto stavolta da Luciano Salce."}
{"id": "1177563", "revid": "46291", "url": "https://it.wikipedia.org/wiki?curid=1177563", "title": "Beta (botanica)", "text": "Beta (L., 1753) \u00e8 un genere della famiglia delle Chenopodiaceae (Amaranthaceae secondo la classificazione APG), comprendente piante erbacee.\n\"Beta vulgaris\" (o \"barbabietola\") \u00e8 la specie di maggior interesse, sotto l'aspetto economico; la ben nota bietola o \"bieta\" \u00e8 una variet\u00e0 di questa specie. Alcune variet\u00e0 botaniche di questa specie sono state selezionate e migliorate geneticamente dall'uomo per la coltivazione a scopo alimentare."}
{"id": "1177565", "revid": "712828", "url": "https://it.wikipedia.org/wiki?curid=1177565", "title": "Valandil di And\u00fani\u00eb", "text": ""}
{"id": "1177567", "revid": "486946", "url": "https://it.wikipedia.org/wiki?curid=1177567", "title": "Elur\u00e9d e Elur\u00edn", "text": ""}
{"id": "1177577", "revid": "643494", "url": "https://it.wikipedia.org/wiki?curid=1177577", "title": "Mirco Garrone", "text": "Biografia.\nQuinto di sei figli, si diploma nel 1980 all'Istituto di Stato per la Cinematografia e Televisione in qualit\u00e0 di montatore cinematografico.\nInizia la sua attivit\u00e0 di montaggio come aiuto montatore e successivamente come assistente al montaggio per registi come Giuliano Montaldo, Marco Tullio Giordana, Salvatore Piscicelli, Marco Bellocchio ed altri.\nIl suo esordio come montatore per il cinema avviene con l\"'Enrico IV\" di Marco Bellocchio.\n\u00c8 stato pi\u00f9 volte candidato al Premio David di Donatello come Miglior Montatore. Nel 2007 vince Davide di Donatello Nastro D'argento e il \"Ciak D'oro\" per il montaggio del film \"Mio fratello \u00e8 figlio unico\" per la regia di Daniele Luchetti."}
{"id": "1177578", "revid": "712828", "url": "https://it.wikipedia.org/wiki?curid=1177578", "title": "Silmarien", "text": ""}
{"id": "1177579", "revid": "1305887", "url": "https://it.wikipedia.org/wiki?curid=1177579", "title": "Broli", "text": ""}
{"id": "1177581", "revid": "289247", "url": "https://it.wikipedia.org/wiki?curid=1177581", "title": "Giosafat Kuncewicz", "text": ""}
{"id": "1177585", "revid": "599013", "url": "https://it.wikipedia.org/wiki?curid=1177585", "title": "Ordine basiliano di San Giosafat", "text": "L'Ordine basiliano di San Giosafat (in latino \"Ordo basilianus Sancti Iosaphat\") \u00e8 un istituto religioso maschile di diritto pontificio del rito bizantino-ucraino: i monaci di quest'ordine pospongono al loro nome la sigla O.S.B.M.\nI monaci basiliani ebbero un ruolo importante nella diffusione del cristianesimo nella Rus' di Kiev. Con l'Unione di Brest fra la Chiesa rutena e quella di Roma, il metropolita Iosif Rucki e il vescovo Giosafat Kuncewycz riformarono il monachesimo secondo il modello degli ordini religiosi occidentali e favorirono l'unione dei monasteri sotto il governo di un protoarchimandrita.\nPapa Urbano VIII approv\u00f2 l'ordine con breve del 20 agosto 1631.\nDopo la spartizione della Polonia l'ordine soffr\u00ec molto a causa delle persecuzioni zariste e delle soppressioni giuseppiniste: papa Leone XIII nel 1882 promosse la riforma dell'ordine, affidandola ai Gesuiti della provincia di Galizia.\nPapa Pio XII approv\u00f2 le nuove costituzioni dell'ordine con breve del 14 giugno 1954.\nStoria.\nLe origini del monachesimo ruteno.\nI monasteri, nel X e nell'XI secolo, ebbero un ruolo importante nella diffusione del cristianesimo tra la popolazione della Rus' di Kiev, che si estendeva su Ucraina, Bielorussia e gran parte della Russia. Il principale centro monastico della regione fu la laura Pe\u010derska, fondata attorno al 1050 dai santi Antonio e Teodosio.\nDopo il dissolvimento del principato di Kiev e la devastazione della sua capitale a opera dei Mongoli verso il 1240, il monachesimo continu\u00f2 a svilupparsi nelle regioni della Galizia, della Volinia e della Bielorussia. Dopo il 1482 i metropoliti di Kiev trasferirono la loro sede a Vilnius, dove sorsero altri focolai di vita monastica come l'abbazia della Santissima Trinit\u00e0.\nL'unione dei monasteri.\nNel 1595 la Chiesa di Kiev torn\u00f2 in comunione con quella di Roma. Il metropolita Iosif Rucki e Giosafat Kuncewycz, arcivescovo di Polack, riorganizzarono la vita monastica sul modello degli ordini religiosi occidentali e favorirono l'unione di numerosi monasteri delle diocesi di Kiev e Polack in un ordine accentrato che ebbe come casa madre il monastero della Santissima Trinit\u00e0 di Vilnius.\nA questo nucleo originario si unirono presto altri monasteri, gi\u00e0 esistenti o di nuova fondazione, dei territori ucraini e bielorussi dello stato polacco-lituano.\nIl metropolita Rucki diede ai monasteri dell'ordine delle costituzioni basate sulla regola di san Basilio: il superiore generale avrebbe portato il titolo di protoarchimandrita e capitoli generali sarebbero stati celebrati ogni quattro anni. La congregazione romana \"de Propaganda Fide\" approv\u00f2 queste costituzioni con decreto del 4 ottobre 1624 e papa Urbano VIII le conferm\u00f2 con il breve \"Exponi nobis\" del 20 agosto 1631.\nIl consolidamento dell'ordine.\nL'ordine godette sempre di grande prestigio e nel sinodo di Zamo\u015b\u0107 del 1720 si stabil\u00ec che i vescovi ruteni venissero scelti tra i suoi membri e che alla loro elezione presenziassero anche il protoarchimandrita e i suoi consiglieri.\nA met\u00e0 del XVIII secolo l'ordine contava oltre 1180 monaci e 180 monasteri organizzati in due province (della Santissima Trinit\u00e0 in Lituania e della Protezione della Beata Vergine in Ucraina). A partire dal 1742 papa Benedetto XIV riorganizz\u00f2 l'ordine: le province sarebbero state rette da protoegumeni eletti per un quadriennio dai capitoli provinciali e confermati dal protoarchimandrita, eletto per otto anni dal capitolo generale e che aveva la propria sede a Roma, presso la chiesa dei Santi Sergio e Bacco.\nI basiliani ruteni si dedicavano all'educazione (i loro collegi si accrebbero notevolmente dopo la cacciata dei gesuiti dalla Polonia), all'attivit\u00e0 editoriale (pubblicazione di libri liturgici), alla predicazione delle missioni popolari e alla cura dei santuari, come quelli di Zirowice e di Po\u010da\u00efv.\nLa decadenza.\nNel 1773 i basiliani erano 1280 (senza contare i novizi) ma l'ordine sub\u00ec gravi conseguenze dalla spartizione della Polonia e alla russificazione forzata dei popoli ucraino e bielorusso perseguita dal regime zarista: nel 1705 Pietro I fece sterminare la comunit\u00e0 basiliana di Polock (uccise personalmente tre monaci); Caterina II dissolse tre delle quattro province dell'ordine; sotto Alessandro I, nel 1804, venne abolita la carica di protoarchimandrita; Nicola I soppresse numerosi monasteri, ne cedette altri ai monaci ortodossi e ne trasform\u00f2 altri in carceri per confessori del primato romano. Gli ultimi cinque monasteri basiliani esistenti nell'impero russo, quelli della diocesi di Che\u0142m, vennero soppressi tra il 1864 e il 1872.\nDei 44 monasteri basiliani della provincia di Galizia, che dopo la spartizione della Polonia era passata all'impero asburgico, solo 14 sopravvissero alle soppressioni di Giuseppe II: l'imperatore, inoltre, ridusse la possibilit\u00e0 di ricevere novizi e concesse ai vescovi una notevole ingerenza negli affari interni dei monasteri.\nLa restaurazione dell'ordine.\nI basiliani in Galizia nel 1882 erano ridotti a 60: ci\u00f2 spinse papa Leone XIII a intervenire presso la corte austriaca (lettera apostolica \"Singulare Praesidium\" del 12 maggio 1882) e ad avviare, grazie ai gesuiti, la restaurazione dell'ordine.\nIl monaco basiliano Andrej Szeptycki, metropolita di Leopoli, fu il protagonista della rinascita della Chiesa ucraina cattolica: egli favor\u00ec la riforma del ramo femminile dell'ordine, la fondazione delle ancelle della Beata Vergine Maria Immacolata, l'impegno dei basiliani nell'assistenza agli emigrati ucraini nelle Americhe e il loro impiego nella direzione del pontificio seminario di San Giosafat a Roma.\nLa ripresa dell'ordine sub\u00ec un arresto a causa della prima guerra mondiale e della deportazione, voluta dallo zar, di \u0160eptyc'kyj e di numerosi monaci in Siberia. L'ordine torn\u00f2 a espandersi al termine del conflitto e a consolidarsi in Ucraina, Ungheria, Jugoslavia, Romania, Canada, Stati Uniti, Argentina e Brasile, ma l'avvento al potere del regime sovietico port\u00f2 alla dissoluzione delle province galiziana e trans-carpatica dell'ordine e alla deportazione di numerosi monaci (morirono in prigionia i vescovi basiliani Josafat Kocylovs'kyj, di Przemy\u015bl, e Pavol Peter Gojdi\u010d, di Pre\u0161ov).\nI basiliani scomparvero anche dalla Romania, dalla Cecoslovacchia e dall'Ungheria, mentre subirono grosse restrizioni in Polonia e Jugoslavia.\nLe costituzioni elaborate dopo la restaurazione dell'ordine promossa da papa Leone XIII, vennero approvate dalla congregazione \"pro negotiis Ritus Orientalis\" il 1\u00ba giugno 1886 e poi da papa Pio X il 29 febbraio 1909.\nDopo la riforma della legislazione monastica fissata da papa Pio XII con il motu proprio \"Postquam Apostolicis\" del 9 febbraio 1952, le costituzioni vennero riviste e approvate con il breve \"Divus Basilius Magnus\" del 14 giugno 1954.\nAttivit\u00e0 e diffusione.\nI monaci dell'ordine si dedicano a varie attivit\u00e0 (insegnamento, cura d'anime); l'impronta della loro opera \u00e8 unionistica, secondo lo spirito dei due iniziatori dell'ordine.\nI basiliani di San Giosafat sono presenti nell'Europa orientale (Lituania, Polonia, Romania, Slovacchia, Ungheria, Ucraina) e nelle Americhe (Argentina, Brasile, Canada, Stati Uniti d'America); il protoarchimandrita dell'ordine risiede presso la casa generalizia di via San Giosafat a Roma.\nAlla fine del 2015, l'ordine contava 89 monasteri e 529 religiosi, 342 dei quali sacerdoti."}
{"id": "1177592", "revid": "1840984", "url": "https://it.wikipedia.org/wiki?curid=1177592", "title": "Toyota TF107", "text": "La Toyota TF107 \u00e8 una vettura monoposto di Formula 1, costruita per la stagione 2007 dalla Toyota. La TF107 \u00e8 la sesta vettura utilizzata dalla Panasonic Toyota Racing da quando corre in Formula 1.\nTecnica.\nIl motore era un RVX-07 90\u00ba V8 Toyota da 745 cv di potenza con un limite di rotazione massimo (imposto dalla FIA nel 2007) di 19.000 g/m. Si trattava dello stesso propulsore gi\u00e0 impiegato nella stagione 2006 e veniva gestito da un cambio Paddle Operated a sette marce. Il telaio era monoscocca realizzato in carbonio, mentre l'impianto frenante era composto da freni a disco ceramici ventilati. Le sospensioni erano a doppi bracci trasversali con configurazione push-rod e molle elicoidali. Gli ammortizzatori erano di origine Penske.\nCarriera agonistica.\nL'auto ha avuto meno successo della TF106 dell'anno precedente, che ha ottenuto 35 punti nella stagione. I 13 punti della TF107 sono stati accumulati con sette punti di piazzamento, di cui due sesti posti, uno per Jarno Trulli al Gran Premio degli Stati Uniti 2007 e uno per Ralf Schumacher in Ungheria. Trulli ha segnato punti in altre tre occasioni, con Schumacher che \u00e8 arrivato a punti in altre due gare. Entro la fine della stagione, la squadra ha segnato in modo imbarazzante meno punti della WilliamsF1 che ha il loro stesso motore nel Campionato Costruttori. Ralf Schumacher non ha avuto il rinnovo del contratto. \u00c8 stato sostituito dal collega tedesco Timo Glock per la stagione 2008.\nLa migliore posizione in qualifica della vettura \u00e8 stata nelle mani di Ralf Schumacher, che ha ottenuto il 5\u00b0 posto in Ungheria. Ha fatto la top ten 20 volte su 34 possibili."}
{"id": "1177599", "revid": "124403407", "url": "https://it.wikipedia.org/wiki?curid=1177599", "title": "Anarcho punk", "text": "L'anarcho punk (oppure anarcopunk o peace-punk) \u00e8 un'ideologia e un sottogenere del movimento punk rock caratterizzato dall'adesione all'ideologia anarchica e in particolare all'anarco-pacifismo. I gruppi aderenti a questo movimento trattano generalmente di questioni sociali, diritti degli animali, femminismo e simili.\nStoria.\nL'anarcho punk si svilupp\u00f2 come derivazione del punk rock, in contemporanea con l'hardcore punk, ed \u00e8 contraddistinto da contenuti tematici di stampo anarchico. Partendo da uno stile molto semplice e un cantato urlato, le prime band inglesi come Chumbawamba, Crass, Subhumans, Flux of Pink Indians, Conflict, Poison Girls e The Apostles cercarono di trasformare la scena punk rock in un movimento anarchico. Come lo straight edge, l'anarcho punk \u00e8 basato su una serie di principi come non indossare pellicce e promuovere una dieta vegetariana o vegana.\nDall'anarcho punk si svilupparono varie correnti: i Discharge fondarono il d-beat nei primi anni ottanta. Altri gruppi, Amebix ed Antisect in primis, svilupparono la corrente chiamata crust punk. L'anarcho punk ebbe forte influenza anche sulla nascita del grindcore, nonostante questo genere sia pi\u00f9 vicino al death metal che al punk, grazie a band come Napalm Death ed Extreme Noise Terror.\nNegli Stati Uniti il movimento non ha mai visto un forte sviluppo come nel Regno Unito, ma sono da tenere presenti alcune band molto importanti come i californiani Dead Kennedys e i texani MDC.\nIdee e origini.\nMentre il primo movimento punk britannico, ed il suo seguito street punk, erano interessati all'anarchismo per il suo valore provocatorio, le band anarchopunk si ispiravano ad idee pi\u00f9 precise e ad un vero e proprio progetto politico.\nI Crass fondarono una propria etichetta musicale autogestita, la Crass Records, e cominciarono a diffondere i propri prodotti culturali (dischi, ma anche libri) a prezzi molto vicini alle spese di produzione, contribuendo alla nascita dell'etica DIY.\nI Crass, con il loro fondatore Penny Rimbaud hanno mosso dure critiche ad una certa parte del movimento punk, a gruppi come Sex Pistols e Clash, accusati da loro di essere niente altro che burattini e promotori del business della musica."}
{"id": "1177600", "revid": "47767", "url": "https://it.wikipedia.org/wiki?curid=1177600", "title": "Aureliano (martire)", "text": "Biografia.\nAureliano nacque e visse a Roma per tutta la sua vita, ma cadde martire sotto l'imperatore Decio. \nQuando venne portato sul luogo di tortura dal prefetto Hylas, le statue degli dei pagani vennero trovate infisse con la testa nel terreno. Hylas si ritrov\u00f2 paralizzato e quando questi chiese di risanarlo, Aureliano accondiscese, ma gli venne nuovamente intimato dal prefetto di rimettere le statue degli dei al loro posto.\nAureliano rifiut\u00f2 e fu condotto da Decio, che lo supplic\u00f2 di guarire la figlia: in cambio si sarebbe convertito. Ma anche lui lo aveva beffato: quando infatti anche l'imperatore lo minacci\u00f2 di morte, Aureliano polverizz\u00f2 gli idoli pagani e cominci\u00f2 a rimproverarlo anche quando gli fu mozzata la lingua.\nA quel punto Decio, esasperato, ordin\u00f2 di decapitarlo insieme al figlio Massimo. I due cadaveri vennero inumati nelle catacombe di San Callisto.\nCulto.\nLa sua Memoria liturgica cade il 22 maggio. \nAureliano godeva di una particolare devozione nella citt\u00e0 di Pavia ove di lui fu scritta una passione da alcuni pavesi.\nViene ricordato a Grottammare con una festa che si svolge ogni anno nella prima domenica seguente alla Pasqua."}
{"id": "1177603", "revid": "767487", "url": "https://it.wikipedia.org/wiki?curid=1177603", "title": "Sorgente valchiusana", "text": "La sorgente valchiusana \u00e8, secondo il Glossario Internazionale di Idrologia , una \"\"sorgente in regioni carsiche controllata da un sifone naturale e che sgorga in modo intermittente\u201d\". La definizione prende il nome dalla Fonte di Valchiusa in Francia, la sorgente posta ai piedi del monte Ventoso, per significare che le acque derivano e variano dalla raccolta delle stesse provenienti da un sistema montuoso sovrastante di tipo carsico.\nEcco alcuni esempi di fiumi italiani con sorgenti di tipo valchiusano:"}
{"id": "1177604", "revid": "256896", "url": "https://it.wikipedia.org/wiki?curid=1177604", "title": "OSBM", "text": ""}
{"id": "1177607", "revid": "1501558", "url": "https://it.wikipedia.org/wiki?curid=1177607", "title": "Edward Rutherfurd", "text": "Biografia.\nNato a Salisbury (Inghilterra) e laureato alle Universit\u00e0 di Cambridge e Stanford, ha inizialmente lavorato nell'editoria. Rutherfurd risiede dall'inizio degli anni novanta a Dublino (Irlanda).\n\u00c8 l'autore di una serie di romanzi che hanno come argomento la storia di alcuni luoghi attraverso il loro sviluppo dalla nascita fino ai giorni nostri, facendo interagire personaggi e famiglie di sua invenzione con personaggi ed avvenimenti reali; un genere di romanzo storico il cui pioniere \u00e8 stato James A. Michener.\nSeguendo lo stile di Michener, Rutherfurd inventa da quattro a sei famiglie protagoniste dei romanzi e ne racconta la storia attraverso i relativi discendenti. Usando questa struttura, inserisce questi personaggi in reali situazioni storiche, facendoli interagire non solo fra di loro, ma anche con reali ed importanti figure di quel periodo. In questa maniera i romanzi di Rutherfurd ottengono anche un ruolo educativo.\nI romanzi di Rutherfurd, generalmente lunghi non meno di 500 pagine (e spesso ben pi\u00f9 di 1000), sono divisi in capitoli ciascuno dei quali rappresenta un diverso periodo nella storia dell'area geografica nel quale il romanzo si svolge. Nell'introduzione dei romanzi si trova sempre un albero genealogico dove ogni generazione di personaggi \u00e8 collegata al corrispondente capitolo del romanzo."}
{"id": "1177610", "revid": "356483", "url": "https://it.wikipedia.org/wiki?curid=1177610", "title": "Basilica di Sant'Elena Imperatrice", "text": "La basilica pontificia minore di Sant'Elena Imperatrice \u00e8 il principale luogo di culto cattolico di Quartu Sant'Elena, dedicato a Sant'Elena Imperatrice patrona della citt\u00e0. Sorge sull'omonima piazza del centro storico.\nStoria.\nLa prima chiesa.\nLa pi\u00f9 antica chiesa cittadina dedicata a sant'Elena, madre dell'imperatore Costantino I, fu costruita alla fine della prima met\u00e0 del XII secolo e presentava uno stile romanico. La chiesa era costituita da tre navate, la centrale larga il doppio rispetto alle laterali, collegate tramite una serie di archi a tutto sesto costruiti su colonne e capitelli di reimpiego. Questa chiesa non era grande, ma era sufficiente alle esigenze di Quarto domino, uno dei paesi che in futuro formeranno l'attuale citt\u00e0.\nLa seconda chiesa.\nTra il Quattrocento e il Cinquecento, la chiesa venne demolita poich\u00e9 non soddisfaceva pi\u00f9 le esigenze dei quartesi. La nuova struttura era pi\u00f9 grande della precedente, presentava uno stile gotico sardo-catalano ed era costituita da una sola navata con la volta a crociera. L'abside era quadrato e pi\u00f9 basso rispetto al resto della chiesa. Tra il XVI e il XVIII secolo nella chiesa vennero costruite nove cappelle (Cappella del Rosario, della Madonna d'Itria, delle anime del Purgatorio, della Vergine della Piet\u00e0, di Sant'Antonio Abate, di Sant'Elena, di Santa Giusta, di Sant'Antonio da Padova e di San Michele arcangelo). Il prospetto principale, che ospitava il portale archiacuto, era compreso tra due contrafforti e concluso con un terminale piatto e merlato. A sinistra della facciata sorgeva il campanile ottagonale vantato dai cittadini poich\u00e9 unico nel suo genere in tutto il circondario di Cagliari. Nel 1590 la copertura piramidale del campanile fu rivestita con delle mattonelle nere. Nello stesso anno, tutta la chiesa fu restaurata, compreso l'abside e la Cappella di Sant'Antonio da Padova (la cui data di costruzione \u00e8 incerta) e la sacrestia. Per una somma di centocinquanta lire, si rifecero gli intonaci, si imbianc\u00f2 e rinforz\u00f2 l'arco dell'ingresso principale e si costruirono canali per smaltire l'acqua piovana. Spesso la chiesa venne restaurata, espansa e modificata anche nello stile fino a che, nel 1775, un incendio distrusse quasi completamente la chiesa e si decise di ricostruirla completamente.\nLa chiesa attuale.\nNel 1780, l'ingegnere piemontese Raimondo Ignazio Cochis, effettu\u00f2 un sopralluogo insieme all'architetto luganese Carlo Maino e il Maestro Muratore Beppe Boi. Cochis propose un grande intervento che comprendeva l'aggiunta ad est di un transetto cupolato, la costruzione di una nuova sacrestia, di un ampio presbiterio e l'adeguamento architettonico di tutta la struttura. I lavori furono subito bloccati, per problemi riguardanti l'acquisto del terreno necessario all'espansione, che fu acquistato solo nel 1786. Inoltre, nell'ultimo decennio del Settecento, si aggiunsero i tentativi di invasione da parte dei francesi, la rivolta popolare e la conseguente scacciata dei piemontesi, la carestia e le difficolt\u00e0 economiche.\nNel 1804 si ricominci\u00f2 a parlare della costruzione della nuova chiesa parrocchiale. Il clero incaric\u00f2 il capomastro Raffaele Cappai della riformulazione delle spese. Cappai e Gerolamo Melis (che dovr\u00e0 poi collaudare l'opera) aggiornarono, inoltre, dal punto di vista architettonico l'opera. Grazie al consenso della Santa Sede, del clero di Sant'Elena, dell'Amministrazione comunale e di tutti i quartesi, i lavori vennero affidati nel 1809 all'impresario Agostino Randaccio, cagliaritano ed esperto di questo genere di opere. A causa di divergenze tra il clero e Randaccio, i lavori vennero affidati al capomastro Cosimo Crobu il quale ridusse a quattro il numero di cappelle da aggiungere alle altre due rimaste e che, per volere della municipalit\u00e0 cittadina, furono intercomunicabili. Nel 1818 terminarono i lavori all'interno della chiesa e nel 1825 si iniziarono i lavori di rifacimento della facciata. Nel 1828 la chiesa fu ufficialmente benedetta. Della precedente chiesa rimasero solo l'oratorio del Rosario, che sorgeva dietro l'omonima cappella ed in cui oggi troviamo la Cappella del Santissimo Sacramento, il campanile e la torre dell'orologio, modificati rispettivamente nel 1875 e nel 1900, parte dei contrafforti del primo tratto delle pareti della navata e le prime due cappelle.\nIl grande restauro del 1996-1999.\nAnche se la chiesa era stata sottoposta precedentemente ad altri restauri, nel 1996 la chiesa aveva bisogno di un restauro completo. Grandi erano i danni causati dall'infiltrazione dell'acqua nella volta e nella cupola, gli intonaci si staccavano a causa delle bolle causate dalla grande umidit\u00e0, le tarme mangiavano gli arredi lignei e la ruggine ricopriva le zanche di ferro per l'ancoraggio delle strutture murarie e di sostegno. Prima del restauro si procedette ad una completa disinfestazione. si \u00e8 poi affrontato il problema dell'umidit\u00e0 che \u00e8 stato risolto con il sistema dello sbarramento orizzontale. La chiesa \u00e8 poi stata impermeabilizzata tramite guaine prefabbricate. Gli affreschi sono stati puliti consolidati e le parti mancanti sono state aggiunte. L'intonaco \u00e8 stato rifatto nei primi tre metri, interno ed esterno, per tutta la chiesa eccetto per il lato sinistro che \u00e8 stato rintonacato completamente. Il pavimento, che poggiava direttamente sulla terra battuta, \u00e8 stato rimosso e poggiato sopra un vespaio d'aerazione. I marmi del pavimento del presbiterio sono stati sostituiti con marmi pi\u00f9 pregiati. La cappella battesimale \u00e8 stata posta dove prima sorgeva la cappella della Madonna di Bonaria, che verr\u00e0 esposta nel museo parrocchiale di prossima realizzazione, la Cappella del Rosario \u00e8 stata spostata nello spazio libero lasciato dalla cappella battesimale. Dove prima sorgeva quest'ultima cappella sorge ora la Cappella del Santissimo Sacramento che sfrutta lo spazio dell'ex-oratorio del Rosario. Nel 1999 terminano i lavori di restauro e la nuova mensa viene benedetta dall'Arcivescovo Ottorino Pietro Alberti.\nAttualit\u00e0.\nNel 2000 il vescovo di Cagliari Ottorino Pietro Alberti present\u00f2 la domanda per l'elevazione della chiesa alla dignit\u00e0 di Basilica in Vaticano.\nNel 2006 si tiene il Sinodo Parrocchiale, passo decisivo nel cammino verso la promozione della chiesa a Basilica minore. La promozione avviene con il decreto del 19 luglio 2007 con il quale la Congregazione per il Culto Divino e la Disciplina dei Sacramenti conferiscono alla chiesa questo titolo. Il 4 agosto l'arcivescovo di Cagliari Giuseppe Mani annuncia ufficialmente ai fedeli quanto avvenuto. Il 14 settembre alle ore 11 \u00e8 stato celebrato il Solenne Pontificale al quale hanno partecipato 5 vescovi sardi, tutti i sacerdoti quartesi, i sacerdoti operanti a Quartu e tutte le autorit\u00e0 cittadine. Dal 7 agosto 2010 la basilica \u00e8 retta da don Alfredo Fadda..\nDal 12 febbraio 2009 la facciata e la cupola sono interessati da urgenti lavori di ristrutturazione poich\u00e9 alcuni calcinaci il 6 febbraio, a causa di forti piogge e del vento che in quei giorni si sono abbattuti sulla citt\u00e0, erano caduti.\nDescrizione.\nEsterno.\nLa facciata, in stile neoclassico, \u00e8 conclusa da un timpano triangolare e divisa in due da una cornice marcapiano. Nella parte inferiore troviamo l'ingresso principale, sovrastato da dentelli classicisti e con porte lignee del 1826. Nella parte superiore troviamo, invece, una finestra inserita nella lunetta centrale. Ai lati della facciata, troviamo il campanile (a sinistra) e la torre dell'orologio (a destra), che inglobano gli antichi contrafforti gotico-catalani.\nIl campanile, che ospita tre campane, \u00e8 alto, snello, cupolato, a pianta ottagonale e cinto da una balaustra all'altezza del terzo marcapiano. La campana pi\u00f9 antica \u00e8 decorata da bassorilievi raffiguranti Sant'Elena con la Croce e la Madonna col Bambino; in alto \u00e8 presente un'iscrizione leggibile solo in parte a causa della posizione: \"S.Elena ora pro nobis Deum et in ora morte. (sic) A.D. 1784...\" . La seconda campana venne realizzata in occasione del termine della costruzione della chiesa; anche questa presenta bassorilievi raffigurante la Vergine, Sant'Elena e la Croce, qui, per\u00f2, scandite da fiori stilizzati. La terza campana venne installata nel 1962 e viene definita \"Campana del Concilio\". In essa vi si legge, infatti, l'iscrizione \"Dono dei coniugi Umberto Bolognesi E Wanda Sitzia essendo parroco di S. Elena Don Francesco Pala, nell'anno del Concilio Ecumenico Vaticano II - 1962\". Una quarta campana, originariamente nel campanile e, oggi, sostituita da quella del \"Concilio\", \u00e8 conservata in un ambiente accanto alla chiesa. Fu eseguita da Salvador Ledda nel 1767.\nLa torre dell'orologio sorge sul lato destro della facciata ed innalza la grande campana, sovrastata da una banderuola recante la data 1900. Rivela il gusto Liberty nella rivisitazione gotica degli archetti ogivali di coronamento.\nA sinistra della Basilica troviamo l'ex oratorio delle Anime (chiamato dai parrocchiani \"Chiesetta di Bonaria\"), cappella dell'antico cimitero fino al 1878 quando fu definitivamente sostituito da quello comunale sorto intorno alla chiesa romanica di San Pietro.\nInterno.\nL'interno \u00e8 a croce latina, vasto armonioso costituito da un'aula mononavata con volta a botte divisa da archi a tutto sesto che scandiscono le tre campate. I sottarchi scaricano su pilastri cruciformi, su cui sono impostati anche gli archi a pieno centro che immettono nelle sei cappelle (tre per lato). Le cappelle sono con volta a botte e intercomunicabili in modo da costituire le due navate laterali. All'incrocio dell'aula col transetto rigonfia l'ariosa cupola ottagonale finestrata, conclusa da una lanterna e poggiata su un tamburo ugualmente ottagonale. Dal transetto destro, mediante una porta ai lati del presbiterio, si accede alla sacrestia. Il presbiterio, sopraelevato di due gradini, domina la chiesa; il suo pavimento (modificato nell'ultimo restauro) \u00e8 in marmi pregiati, come quello del cuore retrostante. Il resto dell'edificio conserva la pavimentazione originale della fine dell'Ottocento.\nTra la navata centrale e il transetto sinistro si trova il pulpito marmoreo in stile barocco ornato da volute, tralci, fiori, festoni di frutta, cherubini, e immagini di Sant'Elena. \u00c8 scolpito da Pietro Pozzo nel 1741. Nello stesso anno il pulpito fu dotato di paravoce in legno policromo e dorato, intagliato da Domenico Denegri.\nPresso l'ingresso, ai lati della bussola, sono presenti due acquasantiere in marmo bianco. L'acquasantiera di destra presenta quattro angeli cherubini in bassorilievo. L'altra, priva di decorazioni, \u00e8 stata acquistata nel 1795\nLa bussola dell'ingresso principale risale al 1795. \u00c8 stata intagliata e decorata con argento da un artigiano ancora anonimo. Nel 1820 fu ridipinta, ma, nell'ultimo restauro, \u00e8 stata levata. Nel suo aspetto attuale, la sistemazione interna della Basilica \u00e8 il risultato dei restauri eseguiti tra il 1996 e il 1999 su progetto dell'architetto Francesco Virdis,\nNavata sinistra.\nNella navata sinistra sorgono tre cappelle.\nLa prima \u00e8 dedicata dal 1859 all'Assunta, che \u00e8 raffigurata, secondo la tradizione bizantina, addormentata (Dormitio Virginis). L'altare ligneo, con policromia che finge il marmo \u00e8 decorato con fiori in argento meccato. Lo esegu\u00ec Giovanni Battista Cuneo nel marzo del 1860 su commissione delle socie dell'Assunta, con il contributo economico delle obriere di Sant'Antonio da Padova, della Vergine della Salute e di Don Luigi Gonzaga. L'altare presenta quattro nicchie un tempo ospitanti i simulacri dei santi patroni dei committenti. La statua di San Luigi, distrutta dalle termiti nel 2001 \u00e8 stata sostituita nel 2004 da una di San Michele Arcangelo; il simulacro di Sant'Antonio venne rimpiazzato dopo il 1903 con quella di Santa Greca. Nemmeno il simulacro dell'Assunta \u00e8 quello originale. Nel 1888, infatti, venne sostituito con quello attuale, eseguito dal napoletano Edoardo Morgioni. Questa statua presenta scolpiti solo il viso, il collo, le mani ed i piedi mentre il resto del corpo risulta impagliato.\nLa seconda \u00e8 invece dedicata a San Giuseppe e presente un altare marmoreo, in stile neoclassico, simile a quello della cappella di San Gabriele, realizzato nel 1931-1932 dalla ditta cagliaritana di Giovanni Onali. La statua in gesso del Santo venne realizzata a Roma dalla \"Societ\u00e0 Artigiana Rosa Zanazio &amp; C.\" fu donata dall'oberia \"presidente Enrico Dess\u00ec e compagni\", come riferiscono le targhette e l'iscrizione presenti nel piedistallo. L'altare sostituisce il precedente in legno, ospitante nella nicchia centrale una pregevole statuina lignea del santo risalente al Settecento.\nL'ultima cappella, dedicata al Santissimo Sacramento, sorge dove fino al restauro del 1996-99 sorgeva la Cappella del Rosario e l'omonimo oratorio. L'ambiente della cappella \u00e8 l'unico rimasto della precedente chiesa gotica e vi si accede attraverso un arco acuto rimesso in luce dopo l'ultimo restauro. L'arco \u00e8 poggiato su colonne dalle quali partono i costoloni che disegnano la volta a crociera stellata della cappella. La pavimentazione, seguendo i suggerimenti dei resti del vecchio pavimento in cotto sardo, \u00e8 in cotto e rifinita lungo il perimetro con lastre nere. \u00c8 chiusa da una cancellata in ferro battuto progettata nel 1999 dall'architetto Francesco Virdis e dall'ingegnere Paolo Piga Serra. La cappella ospita un crocifisso ligneo cinquecentesco e le tavole del retablo di Sant'Elia, dipinte ad olio e tempera su sfondo oro. La cappella ospita anche un inginocchiatoio in legno, risalente al Settecento.\nNavata destra.\nAnche in questa navata sorgono tre cappelle.\nLa prima cappella ospita il fonte battesimale realizzato con marmi policromi da Antonio Sagino nel 1735 su iniziativa del canonico prebendato don Emanuele Manca, quando era procuratore della chiesa il venerabile don Giovanni Battista Maramaldo. L'originale porticina lignea, ornata con un dipinto di Sebastiano Scaleta, \u00e8 stata sostituita nel 1964 da una bronzea realizzata dalla scultrice cagliaritana Fernanda Casanova Zedda. Il fonte prese il posto del precedente realizzato nel 1650 da Augustin Monsant. Durante il restauro del 1996-1999 \u00e8 stata spostata dal transetto destro alla posizione attuale dove prima sorgeva la cappella dedicata alla Madonna di Bonaria. Sopra il fonte troviamo una piccola nicchia lignea risalente all'Ottocento. Contemporanea \u00e8 la statuetta lignea che ospita, raffigurante Ges\u00f9 Bambino del Sacro Cuore. Vestito con un manto azzurro, \u00e8 seduto su una roccia che aderisce ad un tronco. Con le piccole mani allarga lo squarcio che gli insanguina il petto per mostrare il cuore sovrastato dalla croce.\nLa seconda cappella, dedicata a San Gabriele dell'Addolorata, \u00e8 stata realizzata, con marmi vari, dalla Ditta Cagliaritana Enrico Spano. Al centro ospita una grande tela dipinta ad olio, da Bacicia Scano, che realizz\u00f2 gran parte degli affreschi della chiesa. Il dipinto raffigura in alto Ges\u00f9 Cristo circondato da angeli piangenti e ai piedi della croce la Madonna, avvolta in un manto azzurro. In basso \u00e8 raffigurato San Gabriele, circondato da due angeli, che indica la scena e invita a riflettere sulla Passione. Sotto la mensa si trova il simulacro di San Tarcisio. La cappella era dedicata sino al 1931 alla Madonna della Buona Sorte e della Buona Morte.\nL'ultima cappella, dedicata al Sacro Cuore di Ges\u00f9, \u00e8 in legno policromato e ha l'altare ligneo pi\u00f9 antico della chiesa. Venne realizzata nel 1718, per la precedente chiesa, da Juan Recupo e da Sisinnio Lay. Era dedicata sino agli inizi del Novecento a Sant'Elena e ne ospitava il simulacro oggi spostato nell'altare maggiore. Nell'ultimo restauro gli \u00e8 stata rimossa la ridipintura e gli \u00e8 stato restituito il colore originario. Nel 1903 fu intitolato a San Pietro e nel 1930 al Sacro Cuore di Ges\u00f9, la cui statua \u00e8 ospitata oggi nella cappella. I candelieri in bronzo presenti nell'altare vennero donati dalla Signora Grazia Angioni Marini. Nella nicchia superiore \u00e8 ospitato il piccolo simulacro di San Giovanni Battista. Il paliotto \u00e8 decorato con marmi policromi. L'altare \u00e8 dominato da un medaglione raffigurante Sant'Elena in bassorilievo, realizzato nel 1741 da Pietro Pozzo.\nTransetto.\nNel transetto sorgono due cappelle.\nAddossata alla parete del braccio destro del transetto si trova la Cappella del Rosario che prima del restauro del '96/'99 sorgeva dove attualmente vi \u00e8 quella del Santissimo Sacramento e durante questo ha ritrovato il colore azzurro del fondo e l'oro zecchino delle colonne. Venne realizzato da Joseph Ferdiany, carpentiere con bottega a Stampace, nel 1744. Policromia e doratura furono invece realizzate da Ignazio Cancedda insieme a Eusebio Putzu. Le tavolette ovali in cui sono raffigurati i 15 misteri del rosario vennero realizzate nel 1765 da Antiogo Casula. Esse circondano l'unica nicchia che ospita il simulacro della Vergine del Rosario, realizzato nel 1753. Il paliotto \u00e8 stato realizzato con marmi policromi da Giuseppe Ignazio Pozzo nel 1755. Il tabernacolo \u00e8 in metallo dorato donato nel 1928 dalla presidente e priora dell'Associazione di Pompei.\nNel braccio sinistro troviamo invece la cappella del Santissimo Crocefisso. Ornato da simboli eucaristici, l'altare in stile neoclassico venne realizzato da Andrea Ugolio nel 1844 e nell'unica nicchia accoglie il Crocifisso ligneo del 1764. Ges\u00f9 \u00e8 raffigurato morente e nel suo viso si pu\u00f2 leggere tutta la sofferenza e l'agonia causata da tale supplizio. Ai suoi piedi troviamo la statua dell'Addolorata risalente all'Ottocento. Il paliotto \u00e8 realizzato in marmi policromi e rappresenta l'arredo marmoreo pi\u00f9 antico della chiesa. Venne eseguito nel 1684 da Giulio Aprile, scultore lombardo con bottega a Genova. La balaustra venne realizzata nel 1741 da Pietro Pozzo. Il transetto destro ospita, inoltre, un pregevole organo di scuola napoletana risalente al 1748.\nPresbiterio.\nL'altare maggiore separa l'area presbiteriale dal coro retrostante. Fu realizzato con marmi policromi ed in stile barocco da Giovanni Battista Franco tra il 1815-1818. L'altare venne collocato nella chiesa quando era ancora in costruzione. Cost\u00f2 2400 lire. Nel 1907 venne modificato poich\u00e9 considerato inadeguato per una delle pi\u00f9 importanti chiese dell'isola. Giuseppe Sartorio, scultore piemontese, lo allarg\u00f2 inserendo lastre in bardiglio celeste e sovrapponendogli due grandi angeli posati su un cumulo di nuvole realizzato sopra i gradini per i candelabri. Sopra l'altare maggiore \u00e8 presente una nicchia ospitante la statua della Santa Patrona prima custodita nella cappella a lei dedicata (oggi dedicata al Sacro Cuore) Sopra il tabernacolo realizzato in argento, troneggia il prezioso espositore in stile barocco risalente al 1788 anch'esso realizzato in argento. La nuova mensa realizzata in marmo bianco e bronzo nel 1999 dall'architetto Francesco Virdis, ospita bassorilievi raffiguranti la vita della Patrona. A destra dell'altare \u00e8 sistemato il Crocifisso ligneo risalente al XVII secolo. La balaustra neoclassica venne realizzata nel 1855 dallo scultore Andrea Ugolino Carrara. Dietro l'altare troviamo il coro ligneo del 1747 intagliato da Antiogo Perra per la chiesa preesistente. Tra il 1829 e il 1836 venne adeguato alle dimensioni della nuova chiesa.\nLa sacrestia.\nL'ampia sacrestia \u00e8 coperta da una volta a padiglione dal cui centro pende un lampadario in cristallo risalente ai primi del Novecento.\nIn essa \u00e8 conservata la paratora in noce su basamento in castagno conclusa da una delicata balaustrina traforata in stile rococ\u00f2. Risale al 1784 e fu intagliata, per un costo di 225 scudi, da Antiogo Casula.\nUn Crocifisso ligneo, risalente alla fine dell'Ottocento, sovrasta la paratora.\nIl lavabo in marmo bianco, risalente al 1815, fu realizzato da Giovan Battista Franco.\nIl tavolo fratino, che viene utilizzato come scrivania, risale al 1732; mentre l'armadio a due ante, in cui vengono custoditi i paramenti liturgici, risale alla seconda met\u00e0 dell'Ottocento e venne donato dal canonico Giuseppe Durzu, parroco di Sant'Elena tra il 1864 e il 1864.\nGli affreschi.\nLa Basilica di Sant'Elena Imperatrice \u00e8 una delle poche chiese sarde affrescate. Gli affreschi vennero realizzati dalla ditta Battista Scano &amp; F. Puddu tra il 1924 e il 1940, eccetto quelli delle cappelle battesimale e dell'Assunta che sono stati realizzati durante l'ultimo restauro da B. Anedda e A. Puddu.\nB. Scano e F. Puddu furono pagati con le offerte dei cittadini quartesi, che offrirono molto denaro per abbellire la propria chiesa. Tra il 1924 e il 1925 vennero realizzati, per un costo di 40.000 lire, gli affreschi del presbiterio che raffigurano la \"Battaglia di Costantino presso il Ponte Milvio\" e \"l'Adorazione del Sacramento\"; della cupola rappresentanti \"l'Annunciazione\", \"la Nativit\u00e0\", \"il Battesimo di Cristo\", \"la Resurrezione di Lazzaro\", \"la Cena di Emmaus\", \"la Consegna delle chiavi a San Pietro\", \"l'Ascensione di Ges\u00f9\" e \"l'incoronazione di Maria\"; dei pinnacoli di raccordo rappresentanti gli evangelisti \"Matteo\", \"Marco\", \"Luca\" e \"Giovanni\" con i rispettivi simboli; del transetto che mostrano \"Ges\u00f9 e i fanciulli\", \"il Martirio di San Tarcisio\", \"l'incredulit\u00e0 di San Tommaso\" e \"la Deposizione\"; della navata centrale riproducenti \"il Miracolo della Vera Croce\", \"Sant'Elena presenta suo figlio Costantino alla Ss Trinit\u00e0\" e \"il Trionfo della Croce\".\nNel 1928 per il costo di 4.000 lire, fanno affrescare l'attuale cappella del Santissimo Sacramento (prima della Madonna del Rosario) con un dipinto raffigurante la \"Madonna che dona il Rosario a San Domenico\"\nNel 1930 viene realizzato, sotto commissione dell'Apostolato della Preghiera, che pag\u00f2 circa 4000 lire, l'affresco della cappella del Sacro Cuore raffigurante \"Ges\u00f9 e la Samaritana al pozzo\".\nNel 1931 l'Azione Cattolica spese 3.000 lire per far affrescare la volta della cappella di San Gabriele dell'Addolorata con un dipinto raffigurante il \"Trionfo dello stemma passionista\".\nNel 1940, infine, vennero realizzati gli affreschi della cappella di San Giuseppe raffiguranti la \"Sacra Famiglia\" e la \"Morte di San Giuseppe\"\nOrgano a canne.\nNella basilica si trova l'organo a canne Mascioni \"opus 1186\", costruito nel 2010. A trasmissione elettronica, ha tre tastiere di 58 note ciascuna ed una pedaliera concavo-parallela di 30. Il materiale fonico \u00e8 cos\u00ec distribuito:\nGli arredi della parrocchia.\nStatue.\nMolte sono le statue, precedentemente custodite in chiesa, che oggi aspettano di essere esposte nel museo parrocchiale di prossima realizzazione. Le principali sono:"}
{"id": "1177612", "revid": "830939", "url": "https://it.wikipedia.org/wiki?curid=1177612", "title": "Acmonide", "text": ""}
{"id": "1177619", "revid": "466539", "url": "https://it.wikipedia.org/wiki?curid=1177619", "title": "Ufa (Russia)", "text": "Ufa (; in baschiro: \u04e8\u0444\u04e9, \"\u00d6f\u00f6\") \u00e8 la capitale e la citt\u00e0 pi\u00f9 popolata della Repubblica di Baschiria, con 1 128 787 abitanti.\nUfa \u00e8 il centro industriale, economico, scientifico e culturale della repubblica.\nStoria.\nLa citt\u00e0 nasce come una fortezza costruita da Ivan il Terribile nel 1574, e originariamente aveva il nome della collina su cui era costruita, Tura-Tau. Guadagn\u00f2 lo status di citt\u00e0 nel 1586. Nel XVIII secolo Ufa si trasform\u00f2 in un centro amministrativo, commerciale, manifatturiero e culturale della Russia. La Banca Municipale Pubblica di Ufa fu creata il 15 dicembre 1876.\nNel 1918 Ufa fu la sede del governo provvisorio russo. Il 14 giugno 1922, il decreto della Commissione Esecutiva Centrale dell'Unione abol\u00ec la Gubernija di Ufa, e Ufa divent\u00f2 la capitale della Repubblica Socialista Sovietica Autonoma di Baschiria. Durante la seconda guerra mondiale, a causa della ritirata sovietica nel 1941, Ufa divent\u00f2 la sede del governo sovietico ucraino.\nLa scoperta del petrolio fece diventare Ufa uno dei centri di estrazione e raffinazione del petrolio dell'URSS.\nGeografia fisica.\nTerritorio.\nUfa \u00e8 situata nella Russia europea vicino al confine terrestre con l'Asia, a un centinaio di chilometri dalla cresta principale dei monti Urali; le propaggini di questi monti si riducono qui ad alcune basse colline, con un'elevazione media intorno ai 100\u00a0m sul livello del mare. La distanza da Mosca in treno \u00e8 1567\u00a0km. Il fuso orario \u00e8 GMT+6.\nL'abitato \u00e8 costruito su una penisola creata dai fiumi Belaja e Ufa in corrispondenza della confluenza di quest'ultimo nel primo. Entrambi i fiumi appartengono al bacino idrografico del Volga.\nIl territorio amministrativo della municipalit\u00e0 di Ufa \u00e8 molto esteso, raggiungendo una lunghezza di oltre 50\u00a0km da sud-ovest a nord-est e un'area di oltre 700\u00a0km\u00b2. Ufa appartiene alla regione biologica della steppa alberata temperata settentrionale.\nClima.\nIl clima di Ufa \u00e8 continentale con estati calde e inverni freddi. La temperatura media in gennaio \u00e8 \u221212\u00a0\u00b0C, a luglio +20\u00a0\u00b0C; la media annuale \u00e8 di +4\u00a0\u00b0C. Sono state registrate punte eccezionali fino a \u221248,5\u00a0\u00b0C (nel gennaio 1979) e a +38,6\u00a0\u00b0C (nel giugno 1952). Le precipitazioni ammontano in media a circa 600\u00a0mm/anno, ripartite abbastanza uniformemente tra i vari mesi, con un minimo da febbraio ad aprile e un massimo a giugno..\nSociet\u00e0.\nEvoluzione demografica.\nL'etnia dominante sono i russi (50.2%), seguiti da baschiri (14.8%) e tatari (28.1%). Numerosi anche ucraini (17,772, ovvero l'1.2%), ciuvasci (10,586), mari (9616), bielorussi (5556), mordovi (3975), armeni (2822), tedeschi (2213), ebrei (2082) e azeri (2075).\nGoverno e amministrazione.\nGoverno locale\nLe sedi dell'auto-governo a Ufa sono:\nGoverno repubblicano e federale\nGiustizia\nA Ufa si trova la Corte Costituzionale, Corte d'Arbitraggio e la Corte Suprema della Repubblica di Baschiria, e i tribunali militare, mondiale e distrettuale.\nEconomia.\nIndustria.\nLe imprese urbane sono attive soprattutto nella raffinazione del petrolio, nei prodotti chimici e nell'ingegneria meccanica.\nLa quantit\u00e0 di servizi e beni prodotti fattur\u00f2 nel 2009 185 miliardi di rubli (Regione Economica del Volga).\nA Ufa hanno sede circa 200 grandi e medie imprese industriali.\nTra queste le pi\u00f9 importanti sono:\nFinanza.\nUfa \u00e8 una delle colonne dell'economia della repubblica e della federazione. I 62,8% circa delle tasse cittadine sono dirette alla federazione mentre il restante 29% va alla repubblica baschira.\nTelecomunicazioni.\nLa citt\u00e0 ospita alcune emittenit radiotelevisiove come Radio Juld\u00e1\u0161.\nInfrastrutture e trasporti.\nUfa \u00e8 collegata al resto della Russia attraverso varie ferrovie, tra cui la leggendaria Transiberiana. Ufa \u00e8 l'unica citt\u00e0 collegata a Mosca da pi\u00f9 di una strada federale. La M7 collega la citt\u00e0 a Kazan' e a Mosca e la M5 collega Ufa e Mosca alla parte asiatica della Russia.\nL'aeroporto di Ufa ha voli internazionali con gli Emirati Arabi Uniti, la Turchia, la Grecia, l'Egitto, l'Azerbaigian, l'Uzbekistan, oltre ai voli nazionali in molte citt\u00e0 Russe.\nSport.\nIl club calcistico di Ufa, l'F.K. Ufa, gioca nella Prem'er-Liga. Ufa era la pi\u00f9 grande citt\u00e0 in Europa a non essere mai stata rappresentata in un massimo campionato. La squadra cittadina di hockey su ghiaccio, Salavat Julaev Ufa, disputa la Kontinental Hockey League (KHL), competizione che ha vinto nel 2010/2011, oltre a due titoli russi (2007/2008, 2010/2011). \u00c8 presente anche una squadra di pallavolo, il Volejbol'nyj klub Ural."}
{"id": "1177623", "revid": "1610933", "url": "https://it.wikipedia.org/wiki?curid=1177623", "title": "Tucano toco", "text": ""}
{"id": "1177625", "revid": "119864432", "url": "https://it.wikipedia.org/wiki?curid=1177625", "title": "Robert McCammon", "text": "Ha debuttato nel 1978 col romanzo \"Baal\", iniziando una prolifica carriera di romanziere che lo ha portato a scrivere un totale di tredici romanzi prima di prendersi un lungo periodo di pausa dal lavoro alla fine del 1992. Recentemente \u00e8 tornato a pubblicare: nel 2002 si \u00e8 riaffacciato sul mercato con \"Speaks the Nightbird\" e nel 2007 \u00e8 arrivato l'ultimo \"The Queen of Bedlam\".\nIn Italia McCammon \u00e8 stato recentemente riscoperto dalla Gargoyle Books, la casa editrice romana specializzata in narrativa horror, che ha pubblicato nel 2005 \"Hanno sete. Il bacio oscuro\" (\"They Thirst\", 1981), nel 2006 \"L'ora del lupo. Gli artigli della notte\" (\"The Wolf's Hour\", 1989), nel 2007 \"La via oscura\" (\"Mystery Walk\", 1983), nel 2009 \"La maledizione della casa degli Usher\" (\"Usher's Passing\" 1984), ispirato al racconto \"Il crollo di Casa Usher\" di Edgar Allan Poe, e nel 2010 \"Mary Terror\" (\"Mine\", 1990)."}
{"id": "1177636", "revid": "300067", "url": "https://it.wikipedia.org/wiki?curid=1177636", "title": "John Joyce", "text": "Figlio di James e Ellen (\"n\u00e9e\" O'Connel) Joyce, John Joyce crebbe a Cork, dove la famiglia della madre, che rivendicava una parentela col \u201cLiberatore\u201d Daniel O'Connel, aveva una certa importanza.\nBiografia.\nDopo la morte del padre avvenuta nel 1866, John Joyce eredit\u00f2 molte propriet\u00e0 attorno a Cork, ma subito dopo si spost\u00f2 a Dublino, dove lavor\u00f2 per diversi anni come segretario in una distilleria. Era anche un apprezzato tenore, ma non si dedic\u00f2 mai alla carriera di cantante professionista. Il 5 maggio 1879 spos\u00f2 Mary \u201cMay\u201d Murray. L'anno successivo, grazie al suo lavoro di propaganda ai candidati liberali alle elezioni del 1880, ottenne un posto come doganiere a Dublino. Nel 1882 nasce James, il primo di dodici figli, due dei quali moriranno di febbre tifoide. Nei successivi dieci anni John Joyce perse quasi tutte le sue propriet\u00e0 a Cork. Nel 1887 fu nominato esattore delle tasse dalla Dublin Corporarion e si trasfer\u00ec con la famiglia nella piccola citt\u00e0 di Bray. John Joyce era un sostenitore del partito autonomista irlandese e di Charles Stewart Parnell e la sua morte in seguito allo scandalo che lo coinvolse lo colp\u00ec molto. Nel 1891 venne sospeso dal lavoro con una pensione; era uno spendaccione e un gran bevitoree, ma nonostante questo riusc\u00ec a vivere senza altri sussidi. Nel 1903 Mary Murray mor\u00ec di tumore e nonostante la povert\u00e0 della famiglia, John riusc\u00ec a sopravvivergli di ventotto anni. Mor\u00ec a ottantadue anni, un'et\u00e0 piuttosto avanzata data la povert\u00e0 della famiglia e il suo alcolismo.\nDi tutti i suoi figli, Joyce ha ottenuto del bene solo dal maggiore, James, che condivise maggiormente la compagnia del padre col quale aveva molti tratti in comune, inclusi l'abilit\u00e0 nel canto e l'incapacit\u00e0 di risparmiare. John Joyce si pu\u00f2 riconoscere in molti lavori di James, pi\u00f9 chiaramente come Simon Dedalus in \"Ritratto dell'artista da giovane\" e \"Ulisse\", e come Humphrey Chimpden Earwicker in \"Finnegans Wake\". \u00c8 anche lo zio del narratore nei racconti \"Le sorelle\" e \"Arabia\", due racconti di \"Gente di Dublino\". Nell\u2019\"Ulisse\" il personaggio Leopold Bloom \u00e8 fortemente ispirato dalla sua figura."}
{"id": "1177645", "revid": "1305772", "url": "https://it.wikipedia.org/wiki?curid=1177645", "title": "Shadow of the Beast III", "text": "Shadow of the Beast 3: Out of the Shadow, comunemente abbreviato in \"Shadow of the Beast III\", \u00e8 un videogioco del 1992 firmato Psygnosis, seguito di \"Shadow of the Beast\" e di \"Shadow of the Beast II\".\nIn questo capitolo il personaggio principale, Aarbron, ha sembianze umane.\nModalit\u00e0 di gioco.\n\u00c8 stato reintrodotto lo scorrimento parallattico dello schermo, che era stato adottato nel primo titolo ma non nel secondo.\nIl gioco si divide in quattro schemi che possono essere svolti in diverso ordine, ognuno dei quali, fra piattaforme su cui saltare e nemici da abbattere, presenta fantasiosi rompicapo. Risolti i quattro schemi, ci si dovr\u00e0 cimentare nello scontro finale col cattivo di turno. \nRiconoscimenti.\nLa rivista \"The Games Machine\" giudic\u00f2 positivamente il videogioco tanto da valutare quest'ultimo episodio come il migliore della serie."}
{"id": "1177649", "revid": "1543377", "url": "https://it.wikipedia.org/wiki?curid=1177649", "title": "Ray Close", "text": "Esordisce nel pugilato professionistico il 19 ottobre 1988 affrontando a Belfast Steve Foster, che sconfigge per ko al secondo round, in una riunione in cui il suo incontro \u00e8 il sottoclou di Eammon Loughran e Sam Storey.\nDopo cinque incontri e altrettante vittorie combatte contro Rocky McGran per il vacante titolo irlandese dei supermedi; Close vince per ko al 7\u00ba round una cintura che detiene per anni pur difendendola per la prima volta solo due anni dopo, vittoriosamente nel 1991, contro Terry Magee. In mezzo disputa numerosi incontri, subendo anche la sua prima sconfitta, con Denys Cronin.\nNel luglio 1992 nel suo primo grande incontro viene sconfitto da Frank Nicotra a Pontault Combault per ko nell'europeo supermedi. L'anno seguente combatte ancora per la stessa cintura a Campione d'Italia, ma stavolta il risultato cambia: sconfigge Vincenzo Nardiello per ko tecnico al 10\u00ba round.\nQuesto successo gli spalanca la porta per una chance mondiale: due mesi dopo \u00e8 sullo stesso ring con il campione del mondo WBO Chris Eubank. I due pareggiano un match che vede Close andare al tappeto dello Scottish Exhibition Centre di Glasgow durante l'undicesima ripresa. La WBO organizza una ripetizione dell'incontro, che ha luogo il 21 maggio 1994 alla King's Hall di Belfast; qui Close viene sconfitto ai punti con decisione non unanime.\nFu fissato un terzo combattimento contro Eubank, ma poco prima del suo svolgimento il British Boxing Board of Control gli revoc\u00f2 la licenza per non aver superato una risonanza magnetica. Successivamente gli furono trovate due lesioni nel cervello. Ottenne comunque una licenza negli USA dall'Illinois State Boxing Commission e combatt\u00e9 con alcuni pugili di basso livello. Chiude con una serie di cinque vittorie, l'ultima nel 1997 con Larry Willis, ko al 5\u00ba round.\nVanta in carriera un record finale di 25 vittorie (14 ko), 3 sconfitte e un pari."}
{"id": "1177654", "revid": "2160602", "url": "https://it.wikipedia.org/wiki?curid=1177654", "title": "Bond (gruppo musicale)", "text": "Le Bond sono le componenti di un quartetto d'archi che contamina musica classica e pop.\nStoria.\nLe componenti del gruppo sono l'australiana Tania Davis (primo violino), la gallese Eos Counsell (secondo violino), l'inglese Elspeth Hanson (viola) e l'inglese Gay-Yee Westerhoff (violoncello). La musicista australiana Haylie Ecker \u00e8 stata la prima violinista del gruppo dal 2000 al 2007.\nIl loro primo album \"Born\" ha raggiunto la prima posizione nelle classifiche di 21 nazioni. All'interno di esso \u00e8 contenuta \"Victory\" che, in un passaggio, si rif\u00e0 ad alcuni passaggi dell'ouverture de \"Il barbiere di Siviglia\" di Gioachino Rossini."}
{"id": "1177657", "revid": "293713", "url": "https://it.wikipedia.org/wiki?curid=1177657", "title": "Michele Mignani", "text": "Carriera.\nGiocatore.\nGli inizi.\nHa esordito in Serie A il 13 gennaio 1991 nella partita Lecce- terminata col risultato di 1-0, vincendo quindi lo scudetto con i doriani anche se ha giocato in solo quell'occasione con la maglia blucerchiata.\nSiena.\nIl giovane Mignani, quindi, dopo qualche anno di girovagare prima a Ferrara nella SPAL (con cui arriva a meritare l'ingresso nel giro della Nazionale Under 21 dove totalizzer\u00e0 6 gettoni) e quindi in Toscana in diverse citt\u00e0, approda a Siena dove con il passare degli anni ne diviene il capitano. Intanto sposa una ragazza senese e si stabilisce definitivamente nella citt\u00e0 toscana.\nNel 1999-2000 il Siena, che l'anno prima si era salvato dalla retrocessione in serie C2 ai playout, con Antonio Sala in panchina, ottiene una promozione vincendo campionato e poi supercoppa di serie C contro il .\nTre anni dopo, in seguito a un'altra salvezza ottenuta dopo aver recuperato 30 punti in 20 partite, il Siena vince nuovamente il torneo successivo, stavolta di Serie B: Mignani segna due gol, di cui uno risulta decisivo, perch\u00e9 vale vittoria e sorpasso sulla , che perde la testa della classifica e mancher\u00e0 poi la promozione. Per il Siena si \u00e8 trattato della prima promozione in Serie A dopo cent'anni di storia.\nAnche in serie A Siena si affida spesso all'esperienza del suo capitano, che in -Siena (3-1) firma anche il suo primo e unico gol in Serie A. Infine, dopo 10 anni, lascia Siena calcisticamente, nonostante sia oramai diventata, nella vita quotidiana, la sua citt\u00e0. La societ\u00e0 decide di onorarlo ritirando la sua maglia numero 4 il 1\u00ba febbraio 2006 con un comunicato sul suo sito ufficiale.\nIl dopo-Siena.\nSi trasferisce quindi a Trieste, dove dopo un solo anno di militanza diviene capitano.\nCiononostante, per riavvicinarsi a Siena dove ha lasciato la sua casa e la sua famiglia, si trasferisce a Grosseto, sempre in Serie B. Quindi nel 2008, essendo svincolato, decide di andare a chiudere la carriera in Seconda Divisione pur di tornare a Siena: accetta cos\u00ec di trasferirsi a Poggibonsi, comune senese che dista appena venti chilometri dalla citt\u00e0.\nAllenatore.\nA giugno 2009 si ritira dal calcio professionistico e successivamente intraprende la carriera di allenatore, allenando gli allievi nazionali del e successivamente la formazione primavera.\nIl 5 luglio 2012 acquisisce a Coverciano il titolo di allenatore di Prima Categoria UEFA Pro e quindi il diritto di ricoprire il ruolo di tecnico in una squadra della massima serie.\nDopo il fallimento del Siena, si trasferisce al nello staff tecnico di Mario Beretta, restando nel club laziale anche dopo l'esonero di quest'ultimo, prendendo quindi a lavorare con Roberto Breda.\nOlbia.\nL'8 gennaio 2016 viene ingaggiato come tecnico dell'Olbia, militante in Serie D, in sostituzione dell'esonerato Oberdan Biagioni. Arrivato con la squadra al decimo posto, nel girone di ritorno risale le posizioni e si qualifica ai play-off da quinta classificata. In semifinale affronta quindi il , seconda classificata, vincendo in Toscana per 2-1. In finale, nel derby sardo contro la Torres, vince a Sassari per 1-0 conquistando l'accesso alle graduatorie per i ripescaggi in Lega Pro.\nLa squadra viene poi ripescata e Mignani \u00e8 confermato alla guida tecnica dei sardi anche per la stagione successiva. Il 5 marzo 2017, dopo 6 sconfitte consecutive, \u00e8 esonerato e sostituito da Simone Tiribocchi.\nSiena.\nIl 1\u00ba giugno 2017 diventa il nuovo allenatore del Siena, in Serie C, facendo cos\u00ec ritorno nella squadra toscana anche da allenatore della prima squadra.. La prima stagione termina con il secondo posto del girone e nei playoff arriva in finale dove perde contro il Cosenza. La seconda termina col sesto posto e l'eliminazione al secondo turno preliminare dei playoff. Il 20 maggio 2019 viene comunicata l'interruzione del rapporto con la societ\u00e0 toscana\nModena.\nIl 25 novembre 2019 subentra a Mauro Zironelli sulla panchina del in Serie C, con la squadra all'undicesimo posto.\nDopo aver dato un gioco alla squadra, una solidit\u00e0 difensiva e aver conseguito risultati di rilievo riesce portare la squadra saldamente in zona play off, all'ottavo posto prima della sospensione del campionato, nel quale si classificher\u00e0 nono.\nIl 21 maggio 2020 gli viene rinnovato il contratto per un altro anno insieme al suo vice Simone Vergassola. Nella stagione 2020-2021 si piazza quarto nel girone B qualificandosi ai play-off, dove viene eliminato al primo turno della fase nazionale per mano dell\u2019. L'11 giugno 2021 la societ\u00e0 emiliana comunica che non verr\u00e0 prolungato il contratto.\nBari.\nIl 17 giugno 2021 viene nominato nuovo tecnico del , in Serie C, con cui sottoscrive un contratto annuale.\nStatistiche.\nStatistiche da allenatore.\n\"Statistiche aggiornate al 26 febbraio 2022.\""}
{"id": "1177658", "revid": "125658603", "url": "https://it.wikipedia.org/wiki?curid=1177658", "title": "Regent's Park", "text": "Regent's Park - ufficialmente \"The Regent's Park\" (\"il parco del Reggente\") - \u00e8 uno dei Parchi Reali di Londra, ed \u00e8 situato nella parte settentrionale del centro londinese, nella zona di Westminster. Viene percorso da due strade circolari concentriche, chiamate rispettivamente \"Outer Circle\" ed \"Inner Circle\". Si tratta di un parco ottocentesco assai noto, il cui progetto iniziale \u00e8 stato realizzato da John Nash su commissione del principe reggente, poi divenuto re, Giorgio IV in un'area precedentemente abbandonata, e rappresenta la conclusione della sistemazione urbanistica di Regent Street. Ai confini nordorientali di questo parco si trova il London Zoo. Il Regent's Park avrebbe dovuto ospitare, nel 2012, la partenza e l'arrivo della corsa ciclistica su strada della XXX Olimpiade, ma successivamente fu cambiato il programma.\nLa storia.\nI confini occidentali di Londra avevano ormai raggiunto un'ampia tenuta regale, che il Principe Reggente Giorgio IV desiderava trasformare in un parco dove trovasse posto un nuovo palazzo. John Nash disegn\u00f2 diversi progetti al fine di tradurre le idee di architettura di paesaggio elaborate da Humphrey Repton in un contesto cittadino, fino a che nel 1811 vennero approvati i suoi progetti perch\u00e9 al posto di coprire Marylebone con una scacchiera di strade e piazze, come avevano proposto Leverton e Chawner, Nash si fa interprete dell'amore dei londinesi per la vita rurale. Il miglior modo per sviluppare la nuova zona fu per lui quello di trasformarla in un parco pittoresco disseminato di ville con gruppi irregolari di \" terraces\" nascosti tra gli alberi abbandonando cos\u00ec il progetto di palazzo reale.\nIn realt\u00e0 il primo progetto di Nash copriva una larga parte dello spazio disponibile con una piazza, due \"circus\" e due strade; tutto ci\u00f2 chiaramente derivato dal progetto urbanistico dei Wood a Bath del 1729-75.\nNel 1812 si inizia a costruire la met\u00e0 sud del \"circus\" all'estremit\u00e0 settentrionale di Portland Place.\nL'architettura.\nNella parte meridionale del parco Nash progetta una serie di abitazioni a schiera, disposte a terrazza, in modo tale che ciascuna di esse potesse godere della vista sul parco, che restava almeno per la met\u00e0 a verde pubblico. Nella parte meridionale del parco una sistemazione di case a forma semicircolare, i \"crescents\", detta Park Crescent, introduce alla Regent Street, la strada di collegamento del parco con la residenza del reggente.\nRegent Street.\nLa nuova strada avrebbe dovuto correre lungo la linea di divisione fra la miseria disordinanza di Soho a est e l'eleganza di Mayfair a ovest. Non ha un tracciato rettilineo, gli snodi sono dovuti a preesistenze architettoniche o propriet\u00e0 terriere possedute da nobili che Nash evita di invadere. Progetta e realizza fronti su portici che fiancheggiano la strada, dietro i quali gli acquirenti realizzavano liberamente le loro abitazioni. L'imponente colonnato di Henry Holland sulla facciata di Carlton House costituisce l'apice visivo all'estremo sud del progetto di Nash. La nuova strada avrebbe dovuto necessariamente seguire un percorso tortuoso. Nash segue il principio dei teorici del PIttoresco, che consigliavano di sfruttare, anzich\u00e9 nascondere, la configurazione del terreno. \u00c8 cos\u00ec che nasce la celebre curva di Regent Street; di qui anche la posizione scenografica della chiesa di All Souls, in Langham Place, che costringe lo sguardo a un interessante mutamento di direzione."}
{"id": "1177660", "revid": "7", "url": "https://it.wikipedia.org/wiki?curid=1177660", "title": "W.E.B. Dubois", "text": ""}
{"id": "1177661", "revid": "287204", "url": "https://it.wikipedia.org/wiki?curid=1177661", "title": "Halocnemum strobilaceum", "text": "La salicornia strobilacea (Halocnemum strobilaceum (Pall.) Bieb., 1819) \u00e8 una pianta fruticosa della famiglia delle Chenopodiaceae (Amaranthaceae secondo la classificazione APG) e unica specie del genere Halocnemum Bieb., diffusa in alcune regioni del bacino del Mediterraneo e dell'Asia.\nIn Italia \u00e8 classificata come specie vulnerabile secondo lo status IUCN nazionale.\nDescrizione.\nPianta tipicamente alofita, la salicornia strobilacea ha un habitus singolare che la rende di facile riconoscimento. La pianta \u00e8 un frutice prostrato-eretto, alto fino a 1-1,5\u00a0m, legnoso alla base e densamente ramificato, con rami articolati. La parte basale dei rami \u00e8 rivestita da gemme sterili di forma rotondeggiante o conica, simili a rosette, disposte a verticilli nella parte terminale di ogni articolo.\nI rami fertili sono lunghi ed eretti, cilindrici e succulenti, poco ramificati e palesemente articolati, con articoli di colore verde che vira al giallastro con l'et\u00e0. Le foglie sono ridotte a squame succulente, di colore verde glauco, disposte in corrispondenza delle gemme.\nI fiori sono ermafroditi, molto piccoli, disposti in gruppi di 3 all'interno di piccole logge formate dalle foglie nella parte superiore degli articoli. Sono composti da un perigonio verdastro e trilobato, lungo 2\u20134\u00a0mm, un solo stame e un ovario sormontato da due stimmi.\nIl frutto \u00e8 un achenio compresso. La pianta ha una fioritura lunga e scalare che si protrae da maggio a settembre, fino all'autunno inoltrato secondo gli ambienti.\nDistribuzione e habitat.\nLa specie \u00e8 diffusa nelle regioni meridionali del Mediterraneo e del Mar Nero e nelle regioni occidentali e centrali dell'Asia, in habitat desertici e salmastri in genere a forte localizzazione.\nIn Europa \u00e8 presente in Spagna, Italia, Albania, Grecia, Cipro, Bulgaria, Romania e Ucraina. In Africa \u00e8 presente in Marocco, Tunisia, Libia, Egitto. In Asia \u00e8 presente in Turchia, Medio Oriente, Caucaso, Siberia, Kazakistan, Uzbekistan, Penisola arabica, Iraq, Iran, Afghanistan, Pakistan, Mongolia e Cina.\nSecondo Camarda e Valsecchi la specie sarebbe del tutto assente in Francia, nella Penisola italiana e nella ex Iugoslavia, tuttavia un documento cita la presenza in Corsica, in una localit\u00e0 non precisata, e alcuni documenti pi\u00f9 recenti in Toscana e in Emilia-Romagna.\nIn Italia \u00e8 presente in un areale frammentato e circoscritto a pochissime stazioni, tutte caratterizzate da una connotazione simile: l'habitat \u00e8 infatti uno stagno costiero su substrato salmastro. La maggior parte delle fonti citano la Sardegna meridionale e la Sicilia occidentale, al punto che i sopracitati autori escludevano la presenza della specie nella penisola.\nIn Sardegna la salicornia strobilacea \u00e8 presente in due stazioni. Quella di maggiore estensione \u00e8 lo Stagno di Cagliari, principalmente sulle sponde della laguna di Santa Gilla (localit\u00e0 Sa Illetta) e nelle fasce di terra che attraversano il bacino evaporante nel settore delle Saline. La seconda stazione si trova nella laguna \"Sa Punta 'e s'Alliga\" nell'Isola di Sant'Antioco, in un'area paludosa di soli 100 ha d'estensione. Altre fonti citano una distribuzione pi\u00f9 vasta, con un areale che si estende lungo la costa dallo Stagno di Cagliari fino alle coste del Sulcis e delle isole di Sant'Antioco e San Pietro oppure comprendente in modo generico gli stagni del Sulcis. Queste segnalazioni non trovano tuttavia conferma in altri documenti. Le coste del Sulcis e del settore occidentale del Golfo degli Angeli in effetti sono disseminate di zone umide salmastre, per cui \u00e8 presumibile che almeno in passato la salicornia strobilacea avesse un areale pi\u00f9 vasto, ma in ogni caso non esiste una documentazione approfondita al riguardo.\nIn Sicilia \u00e8 segnalata la presenza nelle Saline di Trapani, in un'area ubicata presso la Torre di Nubia, e nello Stagnone di Marsala.\nIn Toscana \u00e8 presente in una sola stazione di 2 ha nella Palude della Trappola, alla foce del fiume Ombrone nel Parco naturale della Maremma.\nIn Emilia, infine, \u00e8 segnalata la sua presenza presso il Delta del Po, nelle Valli di Comacchio.\nEcobotanica.\nL\"Halocnemum strobilaceum\" \u00e8 una pianta indice di un forte accumulo di sali nel suolo. La sua presenza \u00e8 infatti associata ad ambienti costieri occupati da stagni, lagune o paludi con acque salate, come si verifica nelle regioni mediterranee sopra citate, oppure in depressioni desertiche salmastre come si rileva nelle regioni desertiche tropicali, subtropicali e temperate del Sahara, della penisola araba e dei territori ad est del Mar Caspio. A titolo d'esempio, nello Stagno di Cagliari la specie si localizza nelle \"facies\" di transizione fra le aree emerse e le acque dove la concentrazione salina \u00e8 pi\u00f9 elevata, come il settore meridionale della laguna di Santa Gilla (salinit\u00e0 dello stesso ordine di quella marina) e quello delle vasche evaporanti delle Saline di Macchiareddu (salinit\u00e0 pi\u00f9 alta di quella marina).\nL'habitus caratteristico di questa specie (e di altre simili ad essa associate) indica un marcato adattamento alla salinit\u00e0 come la formazione di rami succulenti, di parenchimi acquiferi, la riduzione delle foglie a squame succulente, ma, soprattutto, l'accumulo di sali nei vacuoli. Le piante alofite hanno la capacit\u00e0 di assorbire l'acqua a potenziali molto bassi (fino a limiti dell'ordine di -175 bar, contro i -15 -25 bar della maggior parte delle piante mesofite) in virt\u00f9 della differenza di potenziale osmotico generata dall'elevata concentrazione salina nei vacuoli delle cellule fogliari localizzate presso lo xilema. La capacit\u00e0 di adattamento di questa specie \u00e8 tale che diventa predominante, fino a formare associazioni pure, in condizioni estreme come si verifica in alcune aree desertiche e salate.\nLa composizione floristica delle associazioni vegetali comprendenti l\"H. strobilaceum\" cambia secondo le regioni geografiche (latitudine e continentalit\u00e0) e le condizioni di aridit\u00e0 e concentrazione salina possono determinare l'incidenza ponderale della salicornia strobilacea. Ne consegue che le fitocenosi che comprendono questa specie hanno caratteristiche differenti passando dalle stazioni mediterranee dell'Europa a quelle del Nordafrica e, agli ecosistemi continentali temperati e tropicali (steppe temperate del bacino del Mar Nero, steppe e deserti temperati dell'Asia centrale, steppe e deserti tropicali e subtropicali del Sahara, dell'Arabia e della regione indo-iraniana).\nNelle regioni mediterranee le fitocenosi ad \"Halocnemum\" sono riconducibili a due tipi fondamentali.\nAspetti ecologici.\nNei deserti salati e nelle steppe, l\"Halocnemum strobilaceum\" \u00e8 una specie pioniera e rappresenta uno degli ultimi baluardi opposti all'assenza completa di vegetazione. La sua presenza \u00e8 dunque di fondamentale importanza anche per la sopravvivenza di alcuni animali: gli stessi Camelidae la utilizzano per l'alimentazione. Non va inoltre trascurata il ruolo che pu\u00f2 avere nel consolidamento delle dune sabbiose, soprattutto nei litorali aridi del Nordafrica e della Penisola arabica.\nNelle regioni mediterranee europee, l'importanza ecologica di questa specie, unitamente a quella di altre alofite, risiede nella rarit\u00e0 dovuta alla forte localizzazione. Oltre all'importanza strettamente naturalistica, le fitocenosi ad \"Halocnemum\" sono importanti siti in cui s'insedia l'avifauna delle zone umide costiere. A titolo d'esempio, nello Stagno di Cagliari, l\"Arthrocnemion glauci\" che s'insinua negli argini del bacino evaporante \u00e8 uno dei possibili siti di nidificazione del Fenicottero rosa. In effetti le stazioni europee a salicornia strobilacea ricadono in aree tutelate dalla Convenzione di Ramsar.\nLo stato di rischio di questa specie in Italia \u00e8 legato al possibile degrado ambientale che ha interessato o pu\u00f2 interessare in futuro le zone umide che la ospitano. Allo stato attuale, tutte le stazioni che ospitano la salicornia strobilacea sono ospitate in aree protette che hanno acquisito lo status di Riserva naturale o di Parco regionale, con l'eccezione di quelle sarde, il cui status di protezione si limita all'esercizio della caccia. Le stazioni dello Stagno di Cagliari, probabilmente le pi\u00f9 importanti per estensione fra quelle italiane, sono le pi\u00f9 minacciate per tre ordini di problemi:"}
{"id": "1177662", "revid": "1573940", "url": "https://it.wikipedia.org/wiki?curid=1177662", "title": "Chiesa di San Giuseppe delle Scalze a Pontecorvo", "text": "La chiesa di San Giuseppe delle Scalze a Pontecorvo \u00e8 un luogo di culto cattolico di interesse storico-monumentale della citt\u00e0 di Napoli ed \u00e8 ubicato in Salita Pontecorvo.\nStoria.\nL'edificio fu costruito nel 1619 occupando l'area di palazzo Spinelli a Pontecorvo ed ebbe un importante rifacimento tra il 1643 e il 1660 ad opera di Cosimo Fanzago.\nUlteriori decorazioni furono apposte nel 1709, su progetto di Giovanni Battista Manni, con l'esito di un generale danneggiamento della facciata e dell'interno originari, ridecorata negli interni intorno al 1903 per il crollo della volta a causa dell'incuria.\nLa chiesa appartenne prima alle monache Teresiane e successivamente vi ebbero i loro offici i padri barnabiti.\nIl terremoto del 1980 fece crollare il tetto a capriate trascinando con s\u00e9 il controsoffitto affrescato, i cui frammenti residui si persero col passare del tempo a causa dell'assenza di una copertura che impedisse l'entrata di pioggia e il deterioramento dell'interno. Negli anni novanta fu costruito l'attuale tetto a capriate in legno. Tuttavia la chiesa fu depredata di molti arredi sacri e decorazioni, come marmi e balaustre. L'ipogeo \u00e8 stato profanato.\nAttualmente la chiesa mostra i danni causati dalle intemperie e necessita di una ristrutturazione complessiva, in particolare della facciata. Tuttavia la stabilit\u00e0 dell'edificio permette ad alcune associazioni di tenere aperta la chiesa (che dal terremoto non \u00e8 mai stata sconsacrata) e sfruttare gli ambienti del complesso per attivit\u00e0 ludiche e ricreative.\nDescrizione.\nLe modifiche che il Fanzago apport\u00f2 all'apparato architettonico-scenografico, adottando la doppia facciata, crearono uno spazio antistante al sagrato caratterizzato da un'angusta salita che si contrappose allo spazio sacro interno alla facciata, come se il prospetto fosse una membrana permeabile tra sacro e profano.\nLa facciata \u00e8 composta da tre registri: il primo dove \u00e8 locato l'ingresso e fiancheggiato da aperture regolari, tra il primo e il secondo c'\u00e8 una fascia marcapiano che s'interrompe in corrispondenza delle mensole che fungono da basi alle lesene; il secondo ordine \u00e8 tripartito da lesene si aprono tre aperture a mo' di serliana per l'esigenza di illuminare lo spazio interno e tra le aperture ci sono le statue del santo titolare al centro e di \"San Pietro d'Alcantara\" e di \"\" nelle aperture laterali, mentre al di sopra di queste ultime sono esposti due busti che sporgono dal riquadro; l'ultimo registro \u00e8 quello occupato dalla cantoria, nel quale si aprono tre finestre di cui quella centrale di forma mistilinea irrompe nel timpano che riprende in scala maggiore quello del portale in cima si apre un fastigio in tufo.\nOltrepassata la facciata si accede all'atrio rialzato, poich\u00e9 sotto si trovano ambienti voltati con scopo di cimitero dei religiosi del convento.\nLa scala \u00e8 a due rampe con balaustra finemente scolpita; la volta \u00e8 a crociera nella parte centrale, mentre le rampe sono costituite da volte a botte e l'imposta d'accesso alla chiesa \u00e8 all'altezza del secondo registro della facciata.\nL'interno, a croce greca con quattro cappelle angolari, rappresenta uno studio sulle progettazioni della pianta centrale a Napoli: l'intera planimetria \u00e8 circoscritta da un rombo che ha l'asse maggiore che prosegue con andamento ingresso-abside, mentre il minore \u00e8 l'andamento trasversale del transetto; analogamente i due estremi, cio\u00e8 ingresso e abside, hanno stessa configurazione planimetrica.\nTra le opere che la chiesa possedeva vi erano un dipinto di Luca Giordano, il \"Giuseppe e Ges\u00f9\" datato 1660 e oggi al Museo di Capodimonte e sugli altari, sia a destra che a sinistra, due opere di Francesco Di Maria: il \"Calvario\" e \"Santa Teresa e San Pietro d'Alcantara\" custodite presso il museo di San Martino."}
{"id": "1177663", "revid": "438678", "url": "https://it.wikipedia.org/wiki?curid=1177663", "title": "Il vento fa il suo giro", "text": "Il vento fa il suo giro \u00e8 un film del 2005, diretto da Giorgio Diritti, basato su una storia realmente capitata a Ostana e osservata dallo sceneggiatore Fredo Valla. Il titolo riprende un proverbio occitano, col significato di \"tutto ritorna\".\nSi tratta di un film in lingua italiana, occitana e francese; queste ultime sono sottotitolate in italiano. La vicenda \u00e8 ambientata nella Valle Maira, una delle valli occitane della provincia di Cuneo, nel paesino di Ussolo, frazione di Prazzo situata a quota 1.300 metri. Nel film non viene citato il nome reale del paese; si fa invece riferimento a Chersogno, nome di fantasia. Parte degli attori sono non professionisti, abitanti del luogo che hanno accettato di partecipare al film.\nTrama.\nPhilippe, gi\u00e0 dedicatosi alla pastorizia sui Pirenei francesi, \u00e8 alla ricerca di una nuova sistemazione per la sua famiglia, dato che nel luogo in cui vive \u00e8 in costruzione una centrale nucleare. Dopo aver cercato casa altrove, nel fare ritorno in Francia si ritrova per caso nella Valle Maira, nel paesino di Chersogno, ormai spopolato e abitato quasi unicamente da anziani, visto che il resto degli abitanti raggiunge il piccolo borgo montano soltanto per trascorrervi le vacanze nei mesi estivi.\nNon solo si tratta di un residuo di comunit\u00e0 montana, abbastanza chiusa, ma \u00e8 anche una delle comunit\u00e0 occitane italiane, che quindi gi\u00e0 di per s\u00e9 soffre di un isolamento particolare.\nI dubbi di accogliere un forestiero sono molti, ma la speranza di vedere un timido inizio di ripopolamento ha la meglio, e l'amministrazione comunale si adopera per trovare a Philippe una casa in affitto. Anche gli abitanti si mettono al lavoro per restaurarla. Il paese sembra lieto di accogliere la giovane famiglia, composta, oltrech\u00e9 da Philippe, dalla moglie e tre figli. Ben presto per\u00f2 nascono le prime incomprensioni, causate anche dal rigido individualismo di Philippe, non sempre rispettoso delle tradizioni culturali e religiose locali.\nNon riuscendo a superare i problemi legati ai diritti di propriet\u00e0 (le sue capre in effetti pascolano su campi altrui, seppur abbandonati) e avversati da un'allevatrice di mucche gelosa dei suoi possedimenti, che non esiter\u00e0 a mentire per porre in difficolt\u00e0 i nuovi arrivati, col passare del tempo, la nuova famiglia diviene sgradita alla maggioranza degli abitanti, che da parte loro si lasciano andare a boicottaggi pi\u00f9 o meno leciti, e spesso sgradevoli. Alla fine Philippe e la sua famiglia si arrendono alla dura realt\u00e0 e decidono amaramente di lasciare il piccolo paese di montagna.\nCritica e produzione.\nLa storia ricalca quanto realmente vissuto da Fredo Valla, lo sceneggiatore. Un professore fiammingo era andato in Francia per vivere come pastore, ma poi, a causa dell'installazione di un gasdotto nel suo paese, arriva in Valle Po. Non riuscendo a integrarsi, la vicenda segue il triste epilogo raccontato nel film.\nIl film, prodotto in proprio, ha ottenuto numerosi riconoscimenti.\nDopo essere stato presentato in molti festival internazionali, a partire dall'anteprima al London Film Festival fino alla Festa del Cinema di Roma 2006, ha infine avuto una distribuzione limitata nelle sale italiane nel maggio 2007.\nAl film ha collaborato il gruppo folk rock dei \"Lou Dalfin\"; una scena del film \u00e8 ambientata durante un loro concerto."}
{"id": "1177665", "revid": "2730", "url": "https://it.wikipedia.org/wiki?curid=1177665", "title": "William Edward Burghardt Du Bois", "text": "Infanzia e giovinezza.\nStoria familiare.\nWilliam Edward Burghardt Du Bois nacque il 23 febbraio 1868 a Great Barrington, verso il confine sud-occidentale del Massachusetts, figlio di Alfred Du Bois e Mary Silvina Burghardt. Si trattava di una cittadina abitata per la stragrande maggioranza da bianchi. La famiglia di sua madre faceva parte della piccola comunit\u00e0 di neri liberi del paese e da tempo era proprietaria di un appezzamento di terreno in loco. Discendevano da progenitori olandesi e africani, tra i quali Tom, un uomo nato nell'Africa occidentale che aveva servito come soldato nella compagnia del capitano John Spoor nel 1780, servizio militare che probabilmente gli era valso la libert\u00e0. Secondo Du Bois molti dei suoi antenati da parte materna ebbero un ruolo rilevante nella storia della regione.\nAlfred Du Bois, originario di Haiti, era un uomo di discendenza mista africana e franco-ugonotta. Suo nonno era il Dr. James Du Bois di Poughkeepsie, New York. La famiglia del Dr. Du Bois aveva ottenuto vasti terreni alle isole Bahamas in cambio del suo sostegno a Giorgio III durante la guerra d'indipendenza americana. A Long Cay, alle Bahamas, James Du Bois ebbe diversi figli dalle sue schiave e quando torn\u00f2 a New York, nel 1812, port\u00f2 con s\u00e9 John e Alexander, due di questi figli di razza mista perch\u00e9 fossero educati nel Connecticut. Dopo la morte di James i suoi figli furono disconosciuti dalla famiglia e costretti ad abbandonare la scuola e ad andare a lavorare. Alexander divent\u00f2 un commerciante a New Haven e spos\u00f2 Sarah Marsh Lewis, con la quale ebbe molti figli. Verso il 1830 Alexander torn\u00f2 ad Haiti per tentare di recuperare la propria eredit\u00e0. Suo figlio Alfred nacque l\u00ec nel 1833. Alexander fece ritorno a New Haven senza portare con s\u00e9 il figlio e la madre.\nNon si sa come Alfred Du Bois e Mary Silvina Burghardt si siano incontrati, ma si sposarono il 5 febbraio 1867 ad Housatonic, in Massachusetts. Alfred lasci\u00f2 Mary quando loro figlio William aveva due anni. Il piccolo Du Bois era molto legato alla madre. Quando era giovane, Mary ebbe un ictus che la lasci\u00f2 invalida e incapace di lavorare. Madre e figlio cambiarono frequentemente casa, sopravvivendo con i soldi che alcuni familiari davano loro e con i lavoretti che William riusciva a fare dopo la scuola. Du Bois era determinato ad aiutare la madre e credeva che avrebbero potuto migliorare la qualit\u00e0 della loro vita attraverso l'istruzione. Alcuni dei suoi vicini di casa bianchi si interessarono a lui e uno di essi affitt\u00f2 a lui e alla madre una casa a Great Barrington.\nMentre vivevano l\u00ec Du Bois fece ogni tipo di lavoro e lavoretto. Finch\u00e9 era a scuola non si sentiva discriminato per il colore della sua pelle. Di fatto, le sole volte in cui si sentiva fuori posto erano quando in paese arrivavano visitatori da fuori. Uno di questi incidenti si verific\u00f2 quando una ragazza bianca neo iscritta a scuola si rifiut\u00f2 di accettare uno dei suoi biglietti durante un gioco; la ragazza disse che non l'avrebbe accettato perch\u00e9 lui era nero. Du Bois cap\u00ec che ci sarebbe sempre stata una barriera tra alcuni bianchi e i non-bianchi.\nIl giovane Du Bois avrebbe potuto diventare un disadattato, come figlio di razza mista di una donna povera e sola ma era molto intelligente per la sua et\u00e0 e a scuola si trov\u00f2 invece sempre molto bene. Molti insegnanti riconobbero la sua intelligenza e lo spinsero a continuare con la propria istruzione iscrivendosi alle scuole superiori e scegliendo studi di tipo classico. Il suo successo negli studi lo spinse a credere che avrebbe potuto usare le sue conoscenze per far alzare la testa agli afroamericani.\nGli studi universitari.\nNel 1888 Du Bois prese un diploma universitario alla Fisk University, una storica universit\u00e0 per neri, a Nashville, in Tennessee. Durante l'estate successiva al conseguimento del diploma Du Bois gest\u00ec e diresse il coro della Fisk. Il coro fu assunto in una grande e lussuosa residenza estiva sul lago Minnetonka, nei pressi di Minneapolis. La localit\u00e0 era uno dei posti preferiti per le loro vacanze dai ricchi del sud degli Stati Uniti e per la nobilt\u00e0 europea. Oltre ad occuparsi dell'animazione e dell'intrattenimento Du Bois e gli altri membri del coro lavorarono come camerieri e diedero una mano nella cucina dell'albergo. Vedere l'abuso di alcolici, il comportamento rozzo e la promiscuit\u00e0 sessuale dei ricchi ospiti bianchi dell'albergo lasci\u00f2 una profonda impressione sul giovane Du Bois\nDu Bois entr\u00f2 all'Harvard College nell'autunno del 1888, grazie ad una borsa di studio di 250 dollari che aveva ricevuto. Nel 1890 consegu\u00ec un Bachelor's degree \"cum laude\". Nel 1892 ottenne un piccolo contratto per lavorare e contemporaneamente studiare all'Universit\u00e0 di Berlino. Mentre si trovava a Berlino viaggi\u00f2 molto in tutta Europa e rifin\u00ec la propria preparazione culturale studiando con alcuni dei pi\u00f9 importanti scienziati sociali della nazione, come Gustav von Schmoller.\nNel 1895 Du Bois divent\u00f2 il primo afroamericano a conseguire il titolo di Ph.D. dall'Universit\u00e0 di Harvard. Dopo aver insegnato alla Wilberforce University in Ohio lavor\u00f2 per l'Universit\u00e0 della Pennsylvania. Mentre insegnava proseguiva le ricerche per il suo studio \"The Philadelphia Negro\". Si trasfer\u00ec poi in Georgia, dove fond\u00f2 il dipartimento di sociologia dell'universit\u00e0 di Atlanta (attualmente la Clark Atlanta University).\nGli scritti.\nDu Bois scrisse molti libri, tra cui tre importanti autobiografie. Tra le sue opere pi\u00f9 significative si ricordano \"The Philadelphia Negro\" (1899), \"The Souls of Black Folk\" (1903), \"John Brown\" (1909), \"Black Reconstruction\" (1935), and \"Black Folk, Then and Now\" (1939). \"The Negro\" (1915), influenz\u00f2 il lavoro di molti tra i primi africanisti come Drusilla Dunjee Houston e William Leo Hansberry.\nMentre importanti studiosi bianchi negavano la rilevanza politica e sociale della cultura afroamericana nella storia degli Stati Uniti e nella costruzione della societ\u00e0, Du Bois nella sua epica \"Black Reconstruction\" dimostr\u00f2 come i neri avessero avuto un ruolo centrale durante la guerra di secessione e nel successivo periodo della ricostruzione, mostrando come avessero stretto alleanze con politici bianchi. Forn\u00ec prove che confutarono le teorie sulla ricostruzione della scuola di Dunning, mostrando come le coalizioni di governo avessero creato dei programmi di istruzione per il sud oltre a vari programmi di aiuti in ambito sociale. Dimostr\u00f2 come l'emancipazione dei neri - il grande problema della ricostruzione - fosse stata la spinta per una radicale ricostruzione della societ\u00e0 americana, e spieg\u00f2 come e perch\u00e9 il paese avesse fallito nell'intento di continuare a promuovere il conseguimento dei pieni diritti civili da parte dei neri nella seconda fase della ricostruzione. Queste tematiche furono in seguito riprese ed ampliate da Eric Foner e Leon Litwack i due principali studiosi del periodo della ricostruzione del XX secolo.\nTra il 1910 e il 1934 Du Bois pubblic\u00f2 \"The Crisis\", un giornale fatto per conto della National Association for the Advancement of Colored People, attraverso cui partecip\u00f2 con forza alla campagna anti-linciaggio. Nell'articolo \"The Lynching Industry\" del febbraio del 1915 redasse le statistiche anno per anno dei 2372 linciaggi registrati tra il 1884 e il 1914. Il numero dell'aprile del 1916 rifer\u00ec sul linciaggio di gruppo di sei afroamericani avvenuto nella contea di Lee in Georgia. Nello stesso anno, l'articolo \"The Waco Horror\" riport\u00f2 le indagini che Elisabeth Freeman aveva condotto per conto della NAACP sul linciaggio di Jesse Washington, un diciassettenne afroamericano condannato per omicidio. Nell'opuscolo, Du Bois si batt\u00e9 con successo con la direzione della NAACP per conseguire una comunicazione pi\u00f9 efficace, riuscendo a raggiungere i politici e, attraverso i quotidiani, l'opinione pubblica.\nSu \"The Crisis\" pubblic\u00f2 inoltre poesie dei poeti del movimento dell\"'Harlem Renaissance\". In uno dei suoi articoli, \"The Son of God\", tratteggi\u00f2 la figura di un messia afroamericano, parlando di un giovane ritornato dalla morte che sarebbe diventato amico di persone \"indesiderabili\" tra cui anche le prostitute bianche e i comunisti. Nel 1940, all'universit\u00e0 di Atlanta, Du Bois fond\u00f2 la rivista \"Phylon\". Nel 1946 scrisse \"The World and Africa: An Inquiry Into the Part that Africa has Played in World History\". Nel 1945 aiut\u00f2 ad organizzare lo storico quinto Congresso Panafricano che si tenne a Manchester, in Inghilterra. Complessivamente Du Bois scrisse ventidue libri, tra cui cinque romanzi, e contribu\u00ec alla fondazione di quattro riviste accademiche.\nCriminologia.\nDu Bois inizi\u00f2 a scrivere di sociologia criminale nel 1897, poco dopo avere ricevuto il Ph.D. ad Harvard. Alla prima opera in cui si occup\u00f2 di criminalit\u00e0, \"A Program of Social Reform\" (1897), fece seguire subito dopo una seconda, \"The Study of the Negro Problems\" (1898). Il primo testo ad esaminare a fondo gli studi e le teorie criminologhe fu \"The Philadelphia Negro\", in cui dedica una larga sezione all'analisi della popolazione criminale nera della citt\u00e0 di Filadelfia (1899).\nDu Bois individu\u00f2 tre punti principali per la sua teoria criminologica. Il primo era che la criminalit\u00e0 nera era provocata da una distorsione della percezione della \"rivoluzione sociale\" sperimentata dagli afroamericani quando iniziarono ad adattarsi alla loro ritrovata libert\u00e0 e al loro ruolo all'interno della nazione. Questa teoria era simile a quella dell'anomia postulata da Durkheim nel 1893, ma veniva applicata specificatamente ai neri diventati nuovamente liberi. Du Bois attribuiva l'esplosione della criminalit\u00e0 tra i neri all'emancipazione e spieg\u00f2. \"\"La comparsa del crimine tra i neri del sud \u00e8 un sintomo delle condizioni sociali sbagliate e di una vita pi\u00f9 stressante di quanto la maggior parte della comunit\u00e0 possa sopportare.\" Distinse il comportamento dei neri del sud da quello dei neri del nord, perch\u00e9 le problematiche della vita nelle grandi citt\u00e0 erano diverse da quelle dei mezzadri del sud rurale.\nSecondariamente Du Bois credeva che il comportamento criminale dei neri sarebbe calato man mano che la popolazione afroamericana si fosse avvicinata ad uno status sociale pi\u00f9 simile a quello dei bianchi. Quest'idea, definita in seguito come \"stratificazione\"\", fu sviluppata in maniera simile nel XX secolo da Robert K. Merton nella sua teoria della devianza di una struttura sociale sotto sforzo (1968). In \"The Philadelphia Negro\" e in successivi studi statistici Du Bois individu\u00f2 la diretta correlazione tra i bassi livelli di occupazione ed istruzione e gli alti tassi di attivit\u00e0 criminale.\nCome terza cosa Du Bois ritenne che il \"decimo di talento\", ovvero gli uomini migliori di razza nera, sarebbero stati coloro che avrebbero guidato la loro gente e li avrebbero salvati dal problema della criminalit\u00e0. Du Bois vedeva l'evoluzione di un sistema di classi nella societ\u00e0 afroamericana come un qualcosa di necessario per apportare i miglioramenti complessivi utili a ridurre la criminalit\u00e0. Individu\u00f2 anche un certo numero di soluzione che questi \"uno su dieci di talento\" avrebbero dovuto mettere in pratica.\nFu forse il primo criminologo ad unire fenomeni storici e cambiamenti sociali, servendosi di quest'accostamento per enunciare le proprie teorie. Attribu\u00ec l'aumento della criminalit\u00e0 nel periodo successivo alla guerra civile all'\"\"aumentata complessit\u00e0 della vita\", alla competizione per ottenere un posto di lavoro nell'industria (specialmente con i recenti immigrati dall'Irlanda) e all'esodo di massa dei neri dalle fattorie e piantagioni in direzione della grandi citt\u00e0. In \"The Philadelphia Negro\" afferma:\nL'attivismo in sostegno dei diritti civili.\nDu Bois fu il pi\u00f9 importante intellettuale e attivista politico ad occuparsi dei problemi degli afroamericani nella prima met\u00e0 del XX secolo. Contemporaneo di Booker T. Washington, dibatt\u00e9 a lungo con il celebre educatore sulla segregazione razziale, sulla revoca del diritto di voto e sui modi di migliorare la vita degli afroamericani.\nInsieme a Washington, Du Bois aiut\u00f2 ad organizzare la \"Negro exhibition\"\" all'Esposizione Universale del 1900 a Parigi. La mostra comprendeva le fotografie degli studenti neri dell'Hampton Institute scattate da Frances Benjamin Johnston, e concentrava la propria attenzione sui contributi positivi dati dagli afroamericani alla societ\u00e0 statunitense.\nDopo la sua esperienza ad Atlanta W.E.B. Du Bois fu parte attiva dei movimenti pro-afroamericani: mentre insegnava all'Atlanta University, nel 1899, c'era stato il terribile e crudele linciaggio di un giovane nero, Sam Wilkes (erroneamente identificato come Sam Hose). Dopo quel linciaggio avvert\u00ec un \"\"rafforzamento e indurimento del proprio carattere\" e si rese conto che era suo dovere combattere il \"grande mostro rosso della crudele oppressione\"\". I disordini razziali di Atlanta del 1906, durante i quali diversi afroamericani furono uccisi per mano di bianchi rafforzarono la decisione di Du Bois di iniziare a condurre una forte opposizione contro la dottrina della supremazia bianca e l'oppressione.\nNel 1905 Du Bois, insieme al procuratore del Minnesota Fredrick L. McGhee ed altri contribu\u00ec a fondare il Movimento del Niagara con William Monroe Trotter. Il movimento si batteva per la libert\u00e0 di parola e di critica, per il riconoscimento del fatto che le migliori qualit\u00e0 umane non sono monopolio di alcuna casta o razza, per il diritto di voto universale per gli uomini, per la dignit\u00e0 del lavoro e per lo sforzo unitario di realizzare questi ideali sotto una guida forte e sicura.\nL'alleanza tra Du Bois e Trotter ebbe tuttavia vita breve, poich\u00e9 litigarono sull'ammissione o meno dei bianchi nel movimento e nella lotta per i diritti civili. Du Bois, convinto che avessero diritto di essere inclusi nell'organizzazione, nel 1909 insieme ad un gruppo di seguaci fond\u00f2 la \"National Association for the Advancement of Colored People\"\nNel 1910 Du Bois lasci\u00f2 l'Atlanta University per lavorare a tempo pieno come direttore editoriale della NAACP. Scrisse anche vari articoli di fondo pubblicati settimanalmente su vari quotidiani, tra cui il \"San Francisco Chronicle\" appartenente al gruppo editoriale Hearst, il quotidiano nero \"Chicago Defender\", il \"Pittsburgh Courier\" e il \"New York Amsterdam News\". Per 25 anni Du Bois rimase direttore responsabile del periodico della NAACP \"The Crisis\", che allora aveva come sottotitolo \"Una testimonianza delle razze pi\u00f9 scure\". Comment\u00f2 liberamente e ad ampio raggio gli avvenimenti di attualit\u00e0, fissando l'agenda per la nascente NAACP. La diffusione del giornale crebbe dalle copie del 1910 alle pi\u00f9 di del 1920.\nDu Bois pubblic\u00f2 le opere di scrittori del periodo dell\"a Harlem Renaissance\" come Langston Hughes e Jean Toomer. Incoraggi\u00f2 lo sviluppo della narrativa, della poesia e della drammaturgia nere. Nel 1913 scrisse \"The Star of Ethiopia\", uno storico spettacolo teatrale, per promuovere la conoscenza della storia afroamericana e i diritti civili.\nDu Bois pensava che i neri dovessero aspirare al pi\u00f9 alto livello di istruzione, preferibilmente nelle arti liberali. Credeva anche che i neri dovessero sfidare e mettere in discussione i bianchi in tutti i campi. Booker T. Washington credeva invece che l'assimilazione e l'adattamento all'interno della cultura americana fosse la via migliore per i neri di scalare posizioni all'interno della societ\u00e0. Mentre Washington fino ai suoi ultimi anni afferm\u00f2 di non aver mai ricevuto alcun insulto di stampo razzista, Du Bois disse che i neri avevano in s\u00e9 una specie di doppia coscienza, che suggeriva loro quando dovevano comportarsi come bianchi e quando invece come neri; credeva che l'esperienza degli afroamericani li avesse spinti a vivere \"\"dietro il velo\" che separava gli americani bianchi dagli americani neri, e quindi gli afroamericani vivevano come se avessero \"due cognomi\", risultato delle due diverse identit\u00e0 che percepivano. Booker T. Washington credeva che l'insegnamento fosse un dovere, ma Du Bois lo considerava invece una chiamata.\nDu Bois si allontan\u00f2 progressivamente da Walter Francis White, il segretario esecutivo della NAACP. Inizi\u00f2 contestando l'opposizione dell'organizzazione a tutti i tipi di segregazione razziale. Du Bois pensava che questo tipo di posizione indebolisse le istituzioni nere gi\u00e0 esistenti e credeva che tali istituzioni andassero difese e migliorate, invece che attaccate perch\u00e9 scadenti. Negli anni trenta la NAACP divent\u00f2 un'organizzazione maggiormente istituzionale, mentre Du Bois si spostava su posizioni pi\u00f9 radicali, entrando talvolta in contrasto con leader come Walter White e Roy Wilkins. Nel 1934 Du Bois lasci\u00f2 la direzione della rivista per tornare ad insegnare all'Atlanta University, dopo aver scritto due saggi su \"Crisis\" in cui suggeriva che il separatismo nero avrebbe potuto rappresentare un'utile strategia economica.\nNel corso degli anni venti Du Bois condusse una dura disputa con Marcus Garvey. I due non erano d'accordo sull'ipotesi che gli afroamericani potessero essere assimilati nella societ\u00e0 americana come uguali ai bianchi (punto di vista sostenuto da Du Bois). Il confronto fu molto duro, e degener\u00f2 anche in attacchi personali, talvolta basati sulla loro origine. Du Bois scrisse: \"Garvey \u00e8, senza dubbio, il pi\u00f9 pericoloso nemico della razza nera in America e nel mondo. O \u00e8 un pazzo oppure \u00e8 un traditore.\"\" Garvey da parte sua descrisse Du Bois come \"\"puramente e semplicemente il negretto dei bianchi\" e \"un po' olandese, un po' francese, un po' nero... un mulatto... una mostruosit\u00e0\".\nDu Bois fu uno dei primi membri della Alpha Phi Alpha, la prima confraternita studentesca interuniversitaria fondata da afroamericani, che aveva al centro della propria attenzione il tema dei diritti civili.\nL'American Historical Association.\nNel 1909 W. E. B. Du Bois, primo afroamericano a farlo, tenne un discorso presso l'American Historical Association (AHA) durante il suo convegno annuale. Secondo David Levering Lewis \"la sua sarebbe stata la prima ed ultima apparizione di un afroamericano nel programma dei lavori fino al 1940.\"\"\"\nIl Giappone imperiale e la Germania nazista.\nDu Bois rimase colpito dalla crescente forza del Giappone imperiale, che seguiva la vittoria nella guerra russo-giapponese. Vide la vittoria del Giappone sulla Russia zarista come un esempio di \"\"orgoglio di colore\". A condurre il \"Piano di propaganda tra i neri\" era stato Hikida Yasuichi. Dopo essersi recato negli Stati Uniti per parlare con gli studenti della Howard University, dello Scripps College e della Tuskegee University, Yasuichi influenz\u00f2 le opinioni di Du Bois sul Giappone Imperiale. Nel 1936 Yasuichi e l'ambasciatore giapponese organizzarono un viaggio in Giappone per Du Bois e un piccolo gruppo di accademici. Il viaggio prevedeva tappe in Giappone, Cina e Unione Sovietica. La tappa in Unione Sovietica fu cancellata dopo che Karl Radek, il contatto diplomatico di Du Bois, venne ucciso durante le grandi purghe staliniane. Mentre si trovava in Cina Du Bois osserv\u00f2 che la fonte dell'inimicizia tra quel paese e il Giappone era \"la sua sottomissione all'aggressione dei bianchi e la resistenza del Giappone\". Chiese ai cinesi di accogliere i giapponesi come dei liberatori. Si un\u00ec ad un grosso gruppo di accademici afroamericani che accettavano l'incidente di Mukden come giustificazione per l'occupazione e l'annessione da parte giapponese del sud della Manciuria precedentemente controllata dagli europei.\nNel corso del 1936 Du Bois visit\u00f2 anche la Germania nazista. In seguito osserv\u00f2 che gli accademici tedeschi lo avevano trattato con maggior rispetto di quanto non facessero i suoi colleghi americani bianchi. Al suo ritorno negli Stati Uniti spieg\u00f2 l'impressione ambivalente che si era fatto del regime nazista: mentre ammirava il modo in cui i nazisti avevano migliorato le condizioni economiche del paese ereditate dalla Repubblica di Weimar, era disgustato dal trattamento riservato agli ebrei, che descrisse come \"un attacco alla civilt\u00e0, paragonabile solo ad orrori come l'Inquisizione spagnola o il commercio di schiavi africani\"\".\nIl razzismo scientifico e l'eugenetica.\nDu Bois fu un aperto oppositore del razzismo scientifico, teoria diffusa alla sua epoca. Insieme all'antropologo culturale Franz Boas si espresse ampiamente contro l'allora prevalente convinzione che gli afroamericani fossero biologicamente inferiori ai bianchi. Du Bois pubblic\u00f2 le sue critiche sulle pagine della rivista \"Crisis\" e sostenne dibattiti faccia a faccia con i difensori della teoria della base biologica della superiorit\u00e0 bianca.\nNonostante fosse un fermo oppositore delle giustificazioni scientifiche al razzismo, e si fosse opposto anche agli esperimenti di eugenetica fatti nel laboratorio di Cold Spring Harbor, Du Bois si rifece ad alcune nozioni di eugenetica per sostenere il suo messaggio agli afroamericani, e appoggi\u00f2 l'uso della contraccezione (con l'aiuto di Margaret Sanger) per favorire la crescita di quelli che riteneva i pi\u00f9 dotati esponenti della razza afroamericana. Questo tipo di teoria ha per\u00f2 un carattere pi\u00f9 elitario che razzista.\nNel 1904 afferm\u00f2 che \"\"Le razze nere sono sotto ogni punto di vista fisico normalmente sviluppate e non mostrano assolutamente alcuna variazione rispetto a quelle europee sufficiente per sostenere la teoria di sostanziali differenze tra gli uomini\".\nL'ultima parte della vita.\nIl partito comunista.\nDu Bois fu uno dei leader afroamericani indagati dall'FBI, che nel 1942 sostenne che \"i suoi scritti lo indicano come socialista\" e che \"\u00e8 stato definito comunista e allo stesso tempo criticato dal Partito Comunista\".\nDu Bois visit\u00f2 la Repubblica popolare cinese durante il \"Grande balzo in avanti\". Inoltre, sull'edizione del \"The National Guardian\" del 16 marzo 1953 scrisse: \"Stalin \u00e8 stato un grande uomo; pochi altri uomini del ventesimo secolo si avvicinano alla sua levatura\"\".\nEra presidente del \"Centro di informazione sulla Pace\" quando scoppi\u00f2 la guerra di Corea. Fu tra i firmatari del \"Stockholm Peace Pledge\", che si opponeva all'uso di armi nucleari. Nel 1950, a 82 anni, fu candidato al Senato per il Partito laburista americano nello Stato di New York, conquistando il 4% dei voti. Nonostante la sconfitta Du Bois rimase fedele alla causa laburista. Fu interrogato davanti alla HUAC sulle sue presunte simpatie per il comunismo. Nel 1958 si un\u00ec a trotskisti, ex-comunisti e indipendenti di posizioni radicali con l'intenzione di creare una coalizione di sinistra che partecipasse alle elezioni per senato e assemblea nello stato di New York.\nFu incriminato secondo il \"Foreign Agents Registration Act\", ma assolto per insufficienza di prove. Nel 1959 Du Bois ricevette il Premio Lenin per la pace. Nel 1961, all'et\u00e0 di 93 anni, si iscrisse al Partito Comunista degli Stati Uniti d'America, in un'epoca in cui ormai questo aveva perso il suo appeal sulla maggior parte delle persone.\nNel 1963, all'et\u00e0 di novantacinque anni, fu naturalizzato cittadino ghanese.\nLa morte.\nNel 1961 Du Bois fu invitato in Ghana dal Presidente Kwame Nkrumah per dirigere l\"'Encyclopedia Africana\", un'iniziativa di quel governo e che per lui era un sogno covato da lungo tempo. Quando, nel 1963, gli Stati Uniti rifiutarono di rinnovargli il passaporto lui e la moglie, Shirley Graham Du Bois, decisero di diventare cittadini ghanesi. \nContrariamente all'opinione di molti (tra cui il Premio Pulitzer David Levering Lewis che ne scrisse la biografia) non rinunci\u00f2 mai alla cittadinanza statunitense, neppure quando gli venne negato il passaporto per andare in Ghana. Nel 1962 la sua salute inizi\u00f2 a declinare e, il 27 agosto 1963 mor\u00ec nella capitale ghanese Accra all'et\u00e0 di 95 anni, giusto il giorno prima che Martin Luther King pronunciasse il suo celeberrimo discorso \"I have a dream\". Durante la marcia su Washington, Roy Wilkins diede la notizia alle centinaia di migliaia di manifestanti e chiese un momento di silenzio e raccoglimento.\nOpere pubblicate.\nNel corso dei suoi 95 anni di vita Du Bois scrisse e pubblic\u00f2 pi\u00f9 di 4.000 articoli, saggi e libri. La maggior parte di questi non sono stati pi\u00f9 stampati e sono difficili da rintracciare anche nella loro edizione originale. Non \u00e8 stata ancora realizzata un'edizione completa di suoi lavori. Nel 1977 Paul G. Partington ha pubblicato una bibliografia delle opere di Du Bois pubblicate, intitolata \"W. E. B. Du Bois: A Bibliography of His Published Writings\" (ISBN 0-9602538-1-5). Nel 1984 \u00e8 uscita un'integrazione di 20 pagine intitolata \"W. E. B. Du Bois: A Bibliography of His Published Writings\u2014Supplement\"."}
{"id": "1177667", "revid": "5245", "url": "https://it.wikipedia.org/wiki?curid=1177667", "title": "Zig\u00fbr", "text": ""}
{"id": "1177669", "revid": "121138534", "url": "https://it.wikipedia.org/wiki?curid=1177669", "title": "Termosfera", "text": "La termosfera \u00e8 il quarto di cinque strati dell'atmosfera terrestre, compresa tra la mesosfera e l'esosfera, dai 95\u00a0km ai 500\u00a0km circa di quota. \nCaratteristiche.\nPrende il nome dal greco \"termos\", che sta ad indicare uno strato molto caldo: questa regione dell'atmosfera \u00e8 caratterizzata infatti da un continuo aumento della temperatura con l'altezza: secondo dati e calcoli teorici recenti tra i 110 e i 120\u00a0km essa dovrebbe essere gi\u00e0 risalita a 0\u00a0\u00b0C, a 150\u00a0km si aggirerebbe intorno ad alcune centinaia di gradi sopra lo zero ed al limite superiore, in prossimit\u00e0 della termopausa, supererebbe il migliaio di gradi. Tuttavia questi dati si riferiscono alla temperatura cinetica delle particelle, che le fa viaggiare a una velocit\u00e0 di poco inferiore alla velocit\u00e0 di fuga. A 100\u00a0km di quota si trova la linea di K\u00e1rm\u00e1n, posta come limite convenzionale tra voli aeronautici e voli astronautici.\nQui cominciano ad incendiarsi e a disintegrarsi le meteore, corpi solidi che provengono dallo spazio.\nNella termosfera si trova la ionosfera, lo strato dell'atmosfera terrestre che riflette le onde radio, in particolare gli strati D, E, F1 e F2 sono in grado di riflettere le onde radio lunghe, medie, corte e cortissime. Grazie a questo strato atmosferico \u00e8 possibile che le trasmissioni radio possano essere trasmesse in pi\u00f9 punti della superficie terrestre. Invece le trasmissioni televisive, che comunque rientrano nel campo delle trasmissioni radio, poich\u00e9 usano frequenze spesso al di sopra delle massime frequenze riflesse dalla ionosfera, possono richiedere l'intermediazione di satelliti che ritrasmettano il segnale verso terra."}
{"id": "1177670", "revid": "1566286", "url": "https://it.wikipedia.org/wiki?curid=1177670", "title": "Neil LaBute", "text": "Biografia.\nStudia teatro alla Brigham Young University (BYU), dove entra a far parte della Chiesa di Ges\u00f9 Cristo dei Santi degli Ultimi Giorni. Alla BYU, conosce l'attore Aaron Eckhart, che negli anni successivi prender\u00e0 parte a tutti i suoi film, diventando il suo attore feticcio. Si \u00e8 diplomato in insegnamento e cinema.\nNel 1993 torna alla Brigham Young University, per presentare il dramma \"Nella societ\u00e0 degli uomini\", ritratto di uomini in carriera, arrivisti e misogini, che nel 1997 diventer\u00e0 un film omonimo, segnando il suo debutto alla regia cinematografica. Il film \u00e8 stato presentato nel corso del 1997 al Sundance Film Festival ed al Festival di Cannes.\nNel 1998 realizza il suo secondo lungometraggio \"Amici &amp; vicini\" con Eckhart e Ben Stiller, film che racconta la vita sessuale di tre coppie. \nNel 2002 realizza \"The Mercy Seat\", primo lavoro teatrale incentrato sugli attentati dell'11 settembre 2001, il dramma, interpretato da Liev Schreiber e Sigourney Weaver, racconta di un uomo che lavora al World Trade Center, e che durante il crollo delle torri si trovava altrove, creduto morto dalla famiglia, decide di rifarsi una vita con la propria amante. Sempre nel 2002 dirige \"Possession - Una storia romantica\" con Gwyneth Paltrow. Nel 2006 dirige Nicolas Cage ne \"Il prescelto\", remake di \"The Wicker Man\". LaBute conserva le proprie tematiche del confronto tra i sessi, anche se qui non sono valorizzate, mentre i contenuti del film originale vengono abbandonati (essi avevano sconvolto l'Inghilterra nel 1973). Le maggiori critiche sono riguardo l'attualizzazione commerciale della sceneggiatura senza una rilettura approfondita e soddisfacente, che lo rende un mero film di genere.\nRitorna al dramma, mescolato al thriller, nel 2008 con \"La terrazza sul lago\", dalla trama complessa e interpretato anche da Samuel L. Jackson nella parte di un vicino scontroso e misogino che tormenta una coppia e disprezza il fatto che appartengano a razze differenti. L'ambiente \u00e8 il sobborgo e le tematiche sono sempre il confronto tra i sessi, i lati pi\u00f9 oscuri della vita di coppia e della societ\u00e0.\nNel 2011 \u00e8 uscita la black comedy \"Il funerale \u00e8 servito\", un remake diretto da LaBute con un cast di soli afroamericani (tra cui Martin Lawrence)."}
{"id": "1177675", "revid": "767487", "url": "https://it.wikipedia.org/wiki?curid=1177675", "title": "George Padmore", "text": ""}
{"id": "1177683", "revid": "1982", "url": "https://it.wikipedia.org/wiki?curid=1177683", "title": "La Doria", "text": "La Doria S.p.A. \u00e8 una societ\u00e0 per azioni italiana, costituita nel 1954, avente come attivit\u00e0 la fabbricazione di prodotti alimentari, in particolare derivati del pomodoro, legumi e pasta in scatola, sughi pronti, succhi e bevande di frutta e altri prodotti complementari.\nLa societ\u00e0 \u00e8 quotata presso la Borsa valori di Milano negli indici FTSE Italia Mid Cap e FTSE Italia STAR (Codice Isin: IT0001055521 Codice Alfanumerico: LD).\nStoria.\nLa societ\u00e0 nasce ad Angri, nell'Agro Nocerino Sarnese, area caratterizzata all'epoca dalla coltivazione intensiva del pomodoro, in particolare del tipo San Marzano.\nCon gli anni viene sempre pi\u00f9 sviluppata la produzione di conserve alimentari, che vengono commercializzate in diversi paesi europei, in Italia con marchi propri, mentre all'estero il prodotto porta le cosiddette \"private labels\", marchi di propriet\u00e0 di terzi, in particolare grandi catene di distribuzione al dettaglio.\nLa quotazione alla Borsa valori di Milano, avvenuta nel 1995, porta alla societ\u00e0 mezzi finanziari che le consentono di ampliare la propria struttura, con una politica di acquisizioni di aziende del settore o di settori affini, fino al raggiungimento della struttura attuale, con 6 stabilimenti produttivi in Italia ed una societ\u00e0 commerciale in Gran Bretagna.\nLa societ\u00e0 produce negli stabilimenti di Angri, Faenza, Fisciano, Lavello, Parma e Sarno.\nDati legali.\nDenominazione: La Doria S.p.A.\nSede legale: Via Nazionale 320 - 84012 Angri (SA)\nCodice Fiscale e Partita IVA: 00180700650\nPrincipali azionisti.\nDato aggiornato al 31 dicembre 2017\nDati economici e finanziari.\nDal bilancio al 31 dicembre 2017, il gruppo La Doria ha un capitale investito netto di 325.1 milioni di Euro, con un patrimonio netto di 227 milioni di Euro, un fatturato consolidato di 669,1 milioni di Euro ed un utile netto di 30,4 milioni di Euro.\nPer quanto riguarda la sola capogruppo, il capitale investito netto ammonta a circa 264,7 milioni di Euro, con un patrimonio netto di 180,4 milioni di Euro e un fatturato di 418,3 milioni di Euro.\nIl personale dipendente del Gruppo al 31 dicembre 2017 \u00e8 composto da 746 unit\u00e0 fisse e da una media annua di 367 stagionali. "}
{"id": "1177685", "revid": "1305772", "url": "https://it.wikipedia.org/wiki?curid=1177685", "title": "Soliti ignoti", "text": ""}
{"id": "1177686", "revid": "287204", "url": "https://it.wikipedia.org/wiki?curid=1177686", "title": "Ciolo degli Abati", "text": "Ciolo degli Abati, o Ciolo Abate o Ciollabate, \u00e8 un personaggio fiorentino protagonista di un proverbio: \"\u00c8 il tempo di Ciolo Abate, chi ha dare, addomanda\". Anche il Lasca poeta (\"Le Rime\") nel sonetto contro Alfonso de' Pazzi scrive: \"Il tempo mi par or di Ciollo Abate\". Il filologo Pietro Fanfani nel \"Vocabolario\" alla parola \"Ciollabate\" ne spiega il significato: chi sbaglia, invece di scusarsi, incolpa la persona contro cui ha sbagliato.\nOrigine.\nLa fonte del proverbio \u00e8 una \"Provvisione dei Consigli maggiori del Comune di Firenze\" del 27 marzo 1291. Fu emanata a seguito di una richiesta di Ciolo degli Abati e dei suoi fratelli per il risarcimento di un cavallo danneggiato nella battaglia a Certomondo di Campaldino contro gli aretini l'11 giugno 1289, secondo quanto stabilito dal Potest\u00e0 Guido da Polenta il 17 novembre 1290. Tuttavia Ciolo aveva dimenticato o non si era curato di avere un forte debito verso il Comune per la gabella del vino e, come usava allora, verso chi n'era stato il suo mallevadore. Si spiega cos\u00ec l'origine del proverbio: Ciolo, che doveva dare, invece richiedeva.\nCiolo degli Abati viene ricordato anche da Francesco Petrarca come \"infame\" (\"Epistole\"). Era stato bandito da Firenze nel 1291 e poi amnistiato. Mor\u00ec avanti il 1333.\nCiolo e Dante.\nNell\"'Epistola XII\", destinata a un suo amico fiorentino, Dante fa un riferimento a Ciolo degli Abati. Ciolo fu infatti l'unico degli Abati a cui non venne applicata la \"riforma di Messer Baldo d'Aguglione\", un decreto del 2 settembre 1311 sugli esiliati contumaci, tra cui Dante stesso. Il decreto concedeva l'amnistia agli esuli fiorentini, per placare le ostilit\u00e0 e il clima di tensione che si respirava in vista dell'imminente discesa di Enrico VII in Italia.\nL'accenno a Ciolo nell\"Epistola\" \u00e8 dovuto al fatto che il provvedimento concedeva l'amnistia a Ciolo, ma non a Dante. Dante si chiede come sia possibile che un malfattore come Ciolo abbia la possibilit\u00e0 di rientrare a Firenze e non lui, uomo dedito allo studio della filosofia messo a paragone con un delinquente qualsiasi. "}
{"id": "1177691", "revid": "32698", "url": "https://it.wikipedia.org/wiki?curid=1177691", "title": "DXF", "text": ""}
{"id": "1177692", "revid": "94647", "url": "https://it.wikipedia.org/wiki?curid=1177692", "title": "Gliptoteca (Monaco di Baviera)", "text": "La Gliptoteca di Monaco di Baviera \u00e8 uno dei pi\u00f9 famosi musei tedeschi.\nArchitettura.\nL'edificio venne realizzato a partire dal 1815 dall'architetto tedesco Leo von Klenze sulla base di schizzi di Karl von Fischer. Si trova davanti a K\u00f6nigsplatz ed \u00e8 un palazzo in stile neoclassico. Il promotore della costruzione dell'edificio fu il futuro re Ludovico I, che voleva dare una nuova sistemazione alla citt\u00e0 ed alla nascente piazza. L'edificio venne realizzato in stile ionico. Il colonnato \u00e8 affiancato dalle statue di divinit\u00e0, artisti e mecenati dell'epoca classica.\nCollezione.\nOspita sculture, mosaici e rilievi dell'epoca classica, a partire dall'arte greca del periodo arcaico (ca. 700 a.C.) per finire a quella tarda dell'Impero romano (ca. 400). Le opere sono ripartite in quattro sezioni storiche (tre greche ed una romana):\nI pezzi pi\u00f9 importanti di questa collezione sono sicuramente le figure arcaiche provenienti dal tempio di Atena Afaia a Egina del 500 a.C. circa, il \"Fauno Barberini\" del 220 a.C. circa e l\"Alessandro Rondanini\" del 338 a.C. circa. Di epoca tardo-repubblicana \u00e8 una parte dell'Ara di Domizio Enobarbo.\nTra le altre opere si ricordano le seguenti:"}
{"id": "1177694", "revid": "32698", "url": "https://it.wikipedia.org/wiki?curid=1177694", "title": "Dxf", "text": ""}
{"id": "1177700", "revid": "767487", "url": "https://it.wikipedia.org/wiki?curid=1177700", "title": "Ritratto di Agatha Bas", "text": "Ritratto di Agatha Bas \u00e8 un dipinto a olio su tela (105,2x83,9\u00a0cm) realizzato nel 1641 dal pittore Rembrandt Harmenszoon Van Rijn.\nFa parte della Collezione Reale della famiglia inglese ed \u00e8 conservato a Buckingham Palace a Londra.\nL'opera \u00e8 firmata e datata \"REMBRANDT. F 1641\" ed iscrizione \"AE29\".\nDa uno sfondo scuro e indefinito emerge una figura femminile: Agatha Bas, moglie di Nicolaes Van Bambeeck, ricco mercante di tessuti. La posa non \u00e8 convenzionale: la donna sembra appoggiarsi al bordo destro della tela, che nasconde buona parte della sua mano sinistra. La mano destra regge un ventaglio prezioso. L'abbigliamento distingue la classe agiata della donna, con la sopravveste di ricco velluto, ornata da costosissimi merletti, e una veste finemente ricamata.\nIl ritratto \u00e8 stato eseguito assieme a quello del marito: nel 1814 presero definitivamente strade diverse, questo per Londra, quello di Nicolaes per Bruxelles, dove si trova tuttora."}
{"id": "1177701", "revid": "1318658", "url": "https://it.wikipedia.org/wiki?curid=1177701", "title": "Parco archeologico Champaner-Pavagadh", "text": "Il Parco archeologico Champaner-Pavagadh \u00e8 un sito inserito nel 2004 nell'elenco dei Patrimoni dell'umanit\u00e0 dell'UNESCO. Esso si trova in India, pi\u00f9 precisamente a pochi chilometri dalla citt\u00e0 di Halol, nel distretto di Panchmahal, a sua volta a circa 50\u00a0km dalla citt\u00e0 principale di Vadodara. Il sito contiene al suo interno numerose rovine dell'antica capitale dello stato indiano del Gujarat, risalente al XVI secolo, come pure edifici pi\u00f9 antichi (fino all'VIII secolo).\nSi tratta dell'unica citt\u00e0 islamica risalente all'epoca precedente l'avvento del Gran Mogol e rimasta immutata nel suo stato originario. A partire dagli ultimi anni del XX secolo \u00e8 stata condotta un'importante campagna di restauro.\nStoria di Champaner.\nLa citt\u00e0 di Champaner fu fondata da Vanraj Chavda, il pi\u00f9 importante e famoso monarca della dinastia Chavda, che regn\u00f2 sul Gujarat del nord tra l'VIII ed il X secolo. Il re dedic\u00f2 il nome della citt\u00e0 al suo generale ed amico personale \"Champa\", conosciuto pi\u00f9 tardi come \"Camparaj\".\nNel 1484 Mahmud I Begada conquist\u00f2 della citt\u00e0, che ribattezz\u00f2 Mahmudabad, ed avvi\u00f2 un grande piano di ristrutturazione della citt\u00e0, durato per i 23 anni del suo regno. Ricostru\u00ec la cittadella e vi colloc\u00f2 moschee, palazzi e tombe, il tutto protetto da mura possenti.\nChampaner rimase capitale del Gujarat fino al 1555, quando venne conquistata dall'imperatore moghul Humayun. Dal quel momento inizi\u00f2 un veloce declino.\nLuoghi d'interesse.\nMoschea Jami Masjid.\nLa moschea, la cui costruzione fu iniziata nel 1523 e finanziata con il bottino delle varie conquiste, ha un'ampia struttura simmetrica con una cupola ben proporzionata. All'esterno, riccamente decorato con ben 172 colonne, vi sono due minareti di 30 m.\nL'impressionante facciata propone una importante novit\u00e0 per l'India: i due altissimi minareti che fiancheggiano lingresso alla navata, perpendicolare alla qibla che indica la direzione verso la Mecca.\nQuesta soluzione era gi\u00e0 stata sperimentata parzialmente a Ajmer, ma \u00e8 spiegabile solo con profondi influssi dell'arte timuride. \nAl contrario, la parte inferiore della facciata, decorata in maniera estremamente minuziosa, \u00e8 di ispirazione ind\u00f9, come il monumentale balcone (jarokha) sulla parte superiore e gli altri due affiancati ai minareti.\nLa moschea \u00e8 strutturata su tre livelli e termina con una cupola sostenuta da due ordini di colonne, soluzione ricavata da templi jain presenti in zona, e circondata da altre colonne pi\u00f9 piccole, garantendo cos\u00ec l'iiluminazione della sala di preghiera.\nNagina Masjid.\n\u00c8 la seconda moschea del sito, del XVI secolo. Si tratta di una enorme struttura costruita su un'alta piattaforma, con un ampio spazio aperto sul davanti. Su entrambi i lati dell'ingresso principale della moschea ci sono minareti scolpiti con grande maestria e le nicchie sono riempite con motivi floreali. La moschea ha tre cupole di grandi dimensioni, la maggiore \u00e8 costruita sopra la sala di preghiera principale ed \u00e8 sostenuta da colonne riccamente decorate e da finestre.\nSat Mahal.\nIl \"Sat Mahal\" \u00e8 il palazzo di sette piani costruito dai re Chauhan, che proprio qui furono giustiziati per aver rifiutato di abbracciare l'Islam dopo la conquista musulmana, mentre mogli e figli commissero il jauhar.\nAltri monumenti degni di nota sono due granai a cupola, il \"Makai Kothar\" e il \"Naulakha Kothar\".\nEk Minar ki Masjid.\nQuesta moschea \u00e8 situata a circa 2\u00a0km fuori dalle mura cittadine; oramai \u00e8 rimasto integro solo il minareto e la vasca delle abluzioni. Fu costruita dal re Bahadur Shah (1526-1536).\nSakar Khan Dargah.\n\u00c8 il pi\u00f9 grande mausoleo della citt\u00e0 di Champaner. La \"Dargah\" dedicata a Sakar Khan, poggia su un plinto ed ha una imponente cupola.\nPozzo elicoidale.\nI pozzi a gradini (chiamati localmente \"vav\") sono un metodo per sopperire alla cronica scarsit\u00e0 di acqua del Gujarat.\nIl \"pozzo elicoidale\" di Champaner si trova al di fuori delle mura cittadine, a breve distanza dal \"Sakar Khan Dargah\" ed \u00e8 pavimentato in pietra, mentre tutta la muratura \u00e8 di mattoni.\nPavagadh Fort.\nIl forte si trova sulla cima della Pavagadh Hill (822 m) e si trova a circa Km a sud-ovest del sito archeologico di Champaner. All'interno sono presenti templi musulmani, ind\u00f9 e janisti ed anche le rovine di una precedente forticazione, questo a testimonianza del passato del luogo."}
{"id": "1177707", "revid": "1005847", "url": "https://it.wikipedia.org/wiki?curid=1177707", "title": "Elezioni legislative in Francia del 2007", "text": "Le elezioni legislative in Francia del 2007 si sono tenute il 10 (primo turno) e il 17 giugno (secondo turno). Esse hanno visto la vittoria dell'Unione per un Movimento Popolare, nell'ambito della coalizione di centro-destra \"Maggioranza presidenziale\". Primo ministro \u00e8 stato riconfermato Fran\u00e7ois Fillon.\nContesto.\nDopo la modifica costituzionale del 2000, il mandato presidenziale \u00e8 stato ridotto da 7 a 5 anni (la medesima durata della legislatura) e le elezioni legislative sono fissate per il mese successivo le elezioni presidenziali.\nQueste sono quindi le seconde elezioni legislative a svolgersi secondo questo nuovo schema e si sono svolte a seguito dell'elezioni presidenziale del 2007 che, il mese precedente, avevano portato all'elezione di Nicolas Sarkozy.\nQueste elezioni, con la riconferma della maggioranza a guida UMP, interrompono l'alternanza elettorale che si verificava praticamente dalle elezioni legislative del 1978. Da quelle elezioni infatti si verificava un'alternanza: destra (1973 e 1978), sinistra (1981), destra (1986), sinistra (1988), destra (1993), sinistra (1997) e destra (2002 e 2007).\nLa Maggioranza presidenziale di centro-destra comprende l'Unione per un Movimento Popolare e diversi partiti \"minori\" raggruppati sotto le etichette \"Majorit\u00e9 pr\u00e9sidentielle\" e \"Divers droite\", in particolare il Nuovo Centro, il Partito cristiano-democratico, il Partito Radicale Valoisien, il CNIP, il Movimento per la Francia e Debout la R\u00e9publique. Queste elezioni vedono l'ampia vittoria di questa coalizione; tuttavia sia la coalizione che l'UMP ottengono un numero di seggi inferiore a quello delle precedenti elezioni legislative del 2002.\nIl centro-sinistra comprende il Partito Socialista, che aveva siglato degli accordi elettorali gi\u00e0 per il primo turno con il Partito Radicale di Sinistra e il Movimento Repubblicano e Cittadino, il Partito Comunista Francese e I Verdi, coi i quali sono stati effettuati accordi di \"desistenza\" in vista del secondo turno. Alla fine, sebbene sconfitta, questa coalizione (e soprattutto il PS) ottengono un numero superiore di seggi rispetto alle precedenti legislative del 2002.\nIl centro indipendente \u00e8 rappresentato principalmente da UDF-MoDem-Cap21, e spera di riottenere un buon risultato come alle presidenziali del 2002. Tuttavia, dal momento che molti parlamentari (nel 2007, ma gi\u00e0 dal 2002) erano passati o all'UMP o ad uno dei partiti centristi affiliati all'UMP (in particolare il Nuovo Centro), il MoDem perde enormemente sia in termini di suffragi che di seggi ottenuti.\nPer il Fronte Nazionale queste elezioni rappresentano una svolta: la crescita elettorale si \u00e8 arrestata (alle presidenziali del 2002: 4,8 milioni di voti, nel 2007: 3,8 milioni; alle legislative del 2002: 2,8 milioni di voti, nel 2007: 1,1 milioni) e per la prima volta Jean-Marie Le Pen non si ricandida alle legislative (la campagna elettorale sar\u00e0 guidata dal \"numero due\" Bruno Gollnisch. Nel gennaio 2011, la figlia Marine Le Pen prender\u00e0 la presidenza del partito.\nI \"Regionalisti\" del Movimento Indipendentista Martinicano ottengono 1 seggio: Alfred Marie-Jeanne in Martinica.\nI \"Divers\" ottengono 1 seggio: Abdoulatifou Aly a Mayotte, col sostegno del MoDem.\nC'\u00e8 da dire che molti eletti di partiti etichettabili come \"regionalisti\" o \"diversi\", se non sono \"indipendenti\", sono contati in altri partiti; ad esempio il seggio del Parti progressiste martiniquais \u00e8 contato nei e il seggio di Tahoeraa huiraatira \u00e8 contato nei .\nIl sistema elettorale francese inoltre tende a \"favorire\" o \"sfavorire\" (in termini di seggi ottenuti) le liste a seconda della capacit\u00e0 di queste ultime di creare delle alleanze in vista del ballottaggio tra il primo e il secondo turno. Un caso emblematico \u00e8 il Fronte Nazionale (partito con il quale storicamente gli altri partiti rifiutano di fare alleanze) che con il 4,29% al primo turno alla fine riesce non ottiene alcun seggio; mentre con la stessa percentuale al primo turno, il Partito Comunista Francese \u2013 grazie ad accordi di \"desistenza\" al secondo turno con gli altri partiti di sinistra \u2013 alla fine riesce ad ottenere 15 seggi. Un altro esempio, il MoDem e I Verdi ottengono rispettivamente 3 e 4 seggi, tuttavia il MoDem aveva ottenuto pi\u00f9 del doppio dei voti de I Verdi.\nComposizione dei gruppi.\nAll'inaugurazione della legislatura, i gruppi erano composti come di seguito indicato."}
{"id": "1177708", "revid": "349817", "url": "https://it.wikipedia.org/wiki?curid=1177708", "title": "Storia del Genoa Cricket and Football Club", "text": "Il Genoa Cricket and Football Club, o pi\u00f9 semplicemente Genoa, \u00e8 una societ\u00e0 calcistica di Genova fondata nel 1893. \u00c8 il quarto sodalizio calcistico italiano pi\u00f9 antico per istituzione (dopo il Torino Football &amp; Cricket Club, il Nobili Torino e l'Internazionale Torino), nonch\u00e9 quello in possesso del pi\u00f9 antico documento scritto attestante la data di fondazione e il pi\u00f9 longevo fra quelli in attivit\u00e0.\nIl Genoa ha vinto nove scudetti del campionato italiano di calcio (tra cui il primo in assoluto risalente al 1898), l'ultimo dei quali nella stagione 1923-1924, nonch\u00e9 un'edizione della Coppa Italia. Inoltre, dal 1898 al 1929 (ovvero nella fase dei campionati nazionali antecedenti l'introduzione del cosiddetto girone unico), quella rossobl\u00f9 \u00e8 la squadra che ha ottenuto il maggior numero di punti complessivi, e negli anni 1910 la sezione di pallanuoto del Genoa partecip\u00f2 al campionato italiano di pallanuoto vincendo quattro scudetti (nel 1912, 1913, 1914 e 1919).\nGli eventi che caratterizzarono i primi anni di attivit\u00e0 dei pionieri del calcio del Genoa e delle altre prime societ\u00e0 calcistiche sono documentati nel Museo della Storia del Genoa.\nLe origini: il Genoa Cricket and Athletic Club.\nL'estate del 1893 stava volgendo al termine, era il 7 settembre quando, nelle sale del consolato britannico in via Palestro n.10 interno 4, nel pieno centro cittadino ricco di \"scagni\" di compagnie assicurative e armatoriali, si era dato convegno un folto gruppo di inglesi, Charles De Grave Sells, S. Green, George Blake, W. Rilley, George Fawcus, H.M. Sandys, H. De Thierry, Johnathan Summerhill sr. e Johnathan Summerhill jr., e soprattutto Charles Alfred Payton, baronetto dell'Impero Britannico e Console Generale di S.M. la Regina Vittoria d'Inghilterra a Genova.\nScopo della riunione era l'ufficializzazione di un circolo che da oltre un anno svolgeva attivit\u00e0 sportive.\nNacque, cos\u00ec, il Genoa Cricket and Athletic Club: la societ\u00e0 non si prefiggeva tanto di praticare il gioco del football ma, come era consuetudine, di essere un gruppo sportivo per la pratica di diversi sport di squadra e individuali, soprattutto di tradizione anglosassone, come appunto il cricket (sport ritenuto di origini nobili), la \"waterpolo\" (la moderna pallanuoto) e il football (ritenuto pi\u00f9 \"popolano\").\nGenova, infatti, con l'apertura del Canale di Suez, era diventata un importante porto commerciale attirando compagnie straniere. Gli inglesi erano molto numerosi e amavano praticare qui le loro tradizioni sportive, gareggiando spesso con gli equipaggi connazionali di navi che facevano scalo.\nVisto il notevole interesse locale, capirono per\u00f2 ben presto che anche in Italia lo sport del calcio poteva avere la stessa notoriet\u00e0 e diffusione che gi\u00e0 registrava da tempo in Inghilterra.\nLe prime cariche elettive videro come presidente Charles De Grave Sells, quale vice Summerhill senior e come patrono Sir Charles Alfred Payton. Il terreno di gioco era quello gi\u00e0 usato fino ad allora, la Piazza d'Armi del Campasso, messo a disposizione gi\u00e0 dal 1890 da due industriali scozzesi le cui aziende operavano nel capoluogo ligure - Wilson e McLaren - a Sampierdarena. Le partite venivano giocate al sabato.\nIl documento ufficiale di costituzione nel tempo era passato di mano in mano, in ultimo a Gianni Brera (giornalista e tifoso Genoano); l'originale del documento \u00e8 stato riconsegnato alla morte del giornalista dalla sua famiglia alla societ\u00e0 del , che ora lo espone nel Museo della storia del Genoa, assieme ad altri documenti ufficiali, cimeli, magliette e il pallone originale della finale del primo campionato.\nL'ingresso di Spensley.\nNel 1896, tre anni dopo la fondazione della primitiva societ\u00e0 genoana, si un\u00ec al gruppo James Spensley che fu il vero artefice della nascita del Genoa come club prettamente calcistico. Il 2 gennaio 1899 Spensley, per dare risalto allo sport pi\u00f9 praticato dagli iscritti e che aveva gi\u00e0 portato in bacheca due allori nazionali, propose il cambiamento di denominazione in \"Genoa Cricket and Football Club\". A Spensley si deve anche il fatto che il 10 aprile 1897 il gruppo di britannici inser\u00ec nello statuto del \"club\" la regola che ammetteva l'ingresso di soci italiani.\nCambiava anche il campo di gioco. Veniva lasciato l'insufficiente campo della Piazza d'Armi di Sampierdarena, per uno nuovo a Ponte Carrega, sobborgo situato lungo le rive del torrente Bisagno, in uno spazio utilizzato come pista velocipedistica dalla Societ\u00e0 Ginnastica Ligure Cristoforo Colombo (una delle pi\u00f9 antiche societ\u00e0 sportive liguri, nata a Genova nel 1877).\nLe squadre allora esistenti, oltre al Genoa CFC, erano: la (del Cavalier Bertoni), la (squadra del liceo M. D'Azeglio), l' (o pi\u00f9 semplicemente \"Internazionale\") (capitanato da Savage) e la (del Marchese Ferrero di Ventimiglia), l'Unione Pro Sport Alessandria, il , pi\u00f9 alcune altre squadre non meglio documentate.\nIl 6 gennaio 1898, a Ponte Carrega, davanti a 208 spettatori, i genoani disputano una partita contro una selezione composta da calciatori dell' e della . Il punteggio finale fu di 1-0 per la rappresentativa torinese. La rivincita ci fu il 9 marzo seguente nel capoluogo piemontese e il Genoa pareggi\u00f2 il conto vincendo anch'esso per 1-0.\nLa rivalit\u00e0 tra Genova e Torino continu\u00f2 per parecchio tempo in quanto si giocarono la finale dei primi tre campionati italiani (nel 1900, intanto, la assorb\u00ec l') che comunque videro prevalere sempre la squadra genovese. Motivo di unione delle diverse compagini calcistiche italiane invece ci fu nel maggio del 1899 al Velodromo Umberto I di Torino quando la rappresentativa italiana scese in campo contro quella svizzera. A formare la squadra che indossa la divisa a righe biancoblu del Genoa sono i genoani Spensley, De Galleani, Edoardo Pasteur, Agar e Leaver che si uniscono a Savage della , Herbert Kilpin del neonato e altri 3 giocatori. Tra gli svizzeri Gamper fondatore del . La Svizzera s'impone 2 a 1 nella partita che si pu\u00f2 considerare come l'esordio della Federazione Italiana in campo internazionale.\nIl primo campionato.\nTutto era pronto per il primo campionato ufficiale istituito dalla Federazione Italiana del Football, che nel frattempo in due sedute (15 e 26 marzo dello stesso anno) si era costituita tra i dirigenti del Genoa e quelli di alcune altre compagini torinesi.\nLa fase finale del campionato venne disputata in una sola giornata l'8 maggio, sempre nel 1898, nell'ambito dei festeggiamenti in occasione dell'Esposizione Internazionale per i cinquant'anni dello Statuto Albertino, ed ebbe luogo al Velodromo Umberto I di Torino, nei pressi dell'ospedale Mauriziano. Venne deciso di far giocare solo le squadre che durante l'anno si erano dimostrate imbattibili. Con un girone a 4 squadre si arriv\u00f2 alla finale Genoa-, vinta ai tempi supplementari con il \"golden goal\" dell'ala sinistra genoana Leaver.\nDa registrare inoltre che alcuni giornali, nelle poche righe dedicate all'evento, riportarono come il Genoa fin\u00ec la partita in 10 per l'infortunio del portiere, quindi primo titolo e primo infortunio di un giocatore in campo.\nLa societ\u00e0 vinse la coppa offerta dal duca degli Abruzzi, mentre a ciascun giocatore and\u00f2 una medaglia d'oro stile rococ\u00f2. Furono proprio queste medaglie, chiamate \"targhette\", il simbolo tangibile della vittoria nel campionato. La coppa sarebbe stata assegnata definitivamente a chi avesse vinto il torneo FIF per tre anni, cosa che riusc\u00ec al al termine del campionato del 1900.\nDi scudetto si parl\u00f2 soltanto nel 1924 e fu proprio il Genoa ad appuntarselo per la prima volta sulle maglie.\nIl Genoa schier\u00f2 nella finale del 1898 questa formazione: Baird, Ghigliotti, De Galleani, E. Pasteur, Spensley, Bocciardo, Bertollo, Le Pelley, Dapples, Ghiglione e Leaver.\nLa squadra genovese and\u00f2 a Torino con una sola riserva, Howard Passadoro, che non gioc\u00f2 perch\u00e9 impegnato in una gara di canottaggio. Nelle file dell'Internazionale Torino tra gli altri Herbert Kilpin, che fu tra i fondatori del , Weber e Savage.\nNella prima amichevole contro la squadra mista delle torinesi viene riportata questa formazione: Spensley, De Galleani, Marshall, Reed, Venturini, E.Pasteur, Leaver, Mackintosh, Chalners, Tweddy, Wilkie.\nQuesta la lista dei giocatori che il Genoa schier\u00f2, tra amichevoli e partite, nel primo campionato:\nIl primo \"grande Genoa\".\nInizi\u00f2 cos\u00ec il primo ciclo del Genoa. Nelle stagioni seguenti la formula rest\u00f2 invariata, durante tutto l'anno le squadre che nel frattempo erano cresciute in numero, si incontravano su basi di \"sfide dirette\", disputando poi la fase finale in una sola giornata in casa della squadra detentrice del trofeo.\nI rossobl\u00f9 conquistarono 3 titoli (tra il 1898 ed il 1900) e si aggiudicarono l'ambita Coppa Fawcus messa in palio e destinata alla prima squadra che si fosse aggiudicata, appunto, 3 campionati. Il 25 gennaio del 1901 su proposta del socio Rossi, con 5 voti favorevoli e 4 contrari, le casacche genoane si trasformano in rosso granata e blu notte come la bandiera del Regno Unito Union Jack in onore della morte della regina Vittoria.\nDue settimane dopo la vittoria del secondo scudetto, conquistato battendo in finale l'Internazionale Torino per tre ad uno, cinque giocatori genoani fecero parte della prima selezione nazionale in una sfida contro la rappresentativa svizzera al Velodromo Umberto I di Torino: fin\u00ec 2 a 1 per gli elvetici quello che pu\u00f2 essere considerato a buon diritto l'esordio della Federazione Italiana del Football in campo internazionale.\nDopo aver perso in finale contro il , nel campionato 1901, il conquist\u00f2 altri tre scudetti consecutivi, confermandosi la squadra pi\u00f9 forte d'Italia.\nNel nuovo secolo, specialmente dal 1902, vennero istituiti gironi regionali eliminatori, il torneo cominci\u00f2 a farsi corposo e le squadre molto agguerrite e numerose. Nell'ottobre del 1902 per la prima volta in Italia venne fondato dai \"rossobl\u00f9\" il \"vivaio\" per ragazzi di et\u00e0 inferiore a sedici anni.\nQuesta iniziativa dar\u00e0 i suoi frutti e due anni dopo porter\u00e0 al Grifone un altro primato: vittoria nel primo campionato riserve. Veniva cos\u00ec definito in realt\u00e0 il torneo disputato dalle squadre giovanili delle varie societ\u00e0. Quella del , allenata dall'infaticabile Spensley, era composta da validi elementi molti dei quali avrebbero sostituito i \"fondatori\" al termine della loro carriera.\nNel 1903 il Genoa va ad incontrare - primo club italiano - una societ\u00e0 straniera all'estero. Si tratta del \"Football VeloClub Nizza\" che il 27 aprile viene battuto per 3 a 0 nel suo stadio (anche la partita d'andata a Ponte Carrega aveva visto soccombere la squadra francese per 0 reti a 6). Nello stesso anno e in quello successivo vinse altri due scudetti battendo in entrambe le finali la .\nIn questi anni il Genoa vinse anche la Palla Dapples, messa in palio dal giocatore dello stesso Dapples; il premio consisteva in una sfera d'argento delle stesse dimensioni e delle stesse caratteristiche (con cuciture in rilievo) di un pallone da football.\nQuesto trofeo prevedeva degli scontri diretti, al termine dei quali, ogni volta, il vincitore si portava a casa il trofeo per poi cederlo alla squadra sfidante che lo avesse battuto.\nIl trofeo and\u00f2 avanti per ben sei anni e attraverso quarantasette incontri. Il 20 dicembre 1909 se lo aggiudic\u00f2 definitivamente il Genoa, dopo che la \"Palla Dapples\" aveva decorato le sedi di , , , , , \"Unione Sportiva Milanese\".\n\u00c8 difficile comprendere appieno al giorno d'oggi l'importanza che rivestivano questi piccoli ma agonisticamente combattuti tornei quando il campionato rappresentava solamente il \"clou\" della stagione. Ma molte di queste sfide (spesso con ricche coppe in palio) erano all'epoca considerate altrettanto importanti.\nNel 1906 stava volgendo al crepuscolo la stagione dei cosiddetti \"fondatori\": Spensley aveva quasi 40 anni, Pasteur all'incirca 30, per loro e molti altri si avvicinava il momento del ritiro. Anche per questo quell'anno il Genoa non riusc\u00ec a vincere, piazzandosi terzo alle spalle del e della .\nIl 18 marzo la partita con la , a Torino, venne sospesa a causa della prima invasione di campo della storia del calcio italiano. La partita verr\u00e0 ripetuta il 1\u00ba aprile, a Milano in campo neutro, e da Torino e da Genova vennero organizzati i primi due treni speciali di tifosi.\nNel 1908 la Federazione decise di riservare il massimo torneo italiano alle squadre senza stranieri. Di conseguenza il campione in carica, il e il rifiutarono di partecipare. Al fronte dei contestatori si un\u00ec la dopo la propria eliminazione da parte della Pro Vercelli. Viste le forti ed influenti opposizioni, la Federazione mantenne la linea autarchica solo per un altro campionato, quello del 1909: stavolta il partecip\u00f2 ma venne eliminata in semifinale dalla Pro Vercelli.\nNell'estate 1913 l'italo-scozzese Geo Davidson divent\u00f2 il presidente del club e diede il via ad una faraonica campagna acquisti tra i quali spicc\u00f2 Renzo De Vecchi.\nSempre nel 1913, Davidson contravvenendo alle regole della Federazione ingaggi\u00f2 Aristodemo Santamaria ed Enrico Sardi dall'. I giocatori presentatisi presso una banca per incassare l'assegno furono riconosciuti dal cassiere, tifoso doriano e denunciati, insieme al alla Federazione. Il club genovese venne processato, con il forte rischio di radiazione, ma abilmente difeso da Edoardo Pasteur riusc\u00ec a salvare la societ\u00e0 ed a mitigare la pena per i giocatori coinvolti.\nL'arrivo di Mister Garbutt e la nascita del \"Genoa d'Oro\".\nLo scudetto ormai mancava da anni e la nuova dirigenza \"rossobl\u00f9\" era decisa a riportare a Genova il titolo di campioni d'Italia.\nDecisivo fu l'ingaggio nel 1912 di un allenatore professionista, William Garbutt, inglese ex calciatore, che dovette interrompere anticipatamente la carriera da calciatore a causa di un grave infortunio.\nGarbutt fu il primo allenatore professionistico della storia del calcio italiano ed \u00e8 grazie a lui che oggi usiamo comunemente il termine \"Mister\" per indicare l'allenatore. L'inglese venne inoltre scelto per guidare la nazionale di calcio dell'Italia, ricoprendo questo incarico dal 1\u00ba maggio 1913 al 17 maggio dell'anno seguente, con un bilancio complessivo nella sei gari amichevoli disputate di tre vittorie, due pareggi e una sconfitta.\nMister Garbutt port\u00f2 in Italia tecniche di allenamenti all'avanguardia e, con l'arrivo di due grandi centravanti britannici, Grant, Walsingham e il giovane terzino De Vecchi, il Genoa torn\u00f2 subito a grandi livelli, ma alla fine della stagione arriv\u00f2 solamente 2\u00b0 con due punti in meno del sorprendente .\nFu soltanto nel 1915 che il Genoa conquist\u00f2 il suo settimo scudetto, nonostante il campionato fosse stato sospeso per via dello scoppio della I Guerra Mondiale. La FIGC infatti, con una delibera postbellica, decise di assegnare lo scudetto alla prima classificata del girone finale dell'Italia settentrionale al momento dell'interruzione, cio\u00e8 il Genoa.\nNel 1923 e 1924 il Genoa allenato da Garbutt conquista i suoi ultimi due scudetti battendo in finale rispettivamente , 4-1 all'andata e 2-0 al ritorno e, il 3-1 all'andata e 1-1 al ritorno.\nL'invincibile Genoa degli anni 1920.\nDopo la vittoria del campionato 1914/15, finita la guerra, il Genoa dovette rimboccarsi le maniche e, per sopperire alle perdite di suoi grandi giocatori, la societ\u00e0 dovette tornare al riparo; vennero ingaggiati giovani promesse del calcio ligure, come il grande portiere Giovanni De Pr\u00e0 detto \"il Ragno\", futuro protagonista del grande che stava nascendo e della nazionale italiana di calcio.\nUno dei punti di forza della squadra era la difesa. Durante un incontro olimpico tra Italia-Francia, De Pr\u00e0 si ruppe un braccio con doppia frattura, ma decise di continuare lo stesso a giocare per 70 minuti.\nIl giovane portiere Giovanni De Pr\u00e0 in poco tempo sarebbe diventato il portiere pi\u00f9 importante del Genoa e dell'Italia e, nel 1929, venne premiato come miglior portiere internazionale assieme allo spagnolo Zamora.\nNon si pu\u00f2 parlare della storia del Genoa e del calcio italiano senza nominare il \"Figlio di Dio\", Renzo De Vecchi, capitano del Genoa e della Nazionale, giocatore di grandi qualit\u00e0 tecniche e atletiche.\nA fianco del \"Figlio di Dio\" giocava l'altro terzino, Delfo Bellini, giocatore dell'Italia olimpica che vinse il Bronzo nel 1928.\nLa mediana del centrocampo di allora era preposta sia al gioco difensivo che a quello di costruzione, infatti prima del cambiamento della regola del fuorigioco e dell'avvento del \"Sistema\" si giocava col \"Metodo\", i due mediani andavano avanti e indietro sulle fasce e avevano un ruolo determinante per la difesa e per l'attacco, ma col sistema sarebbero diventati i due laterali della difesa, mentre il centromediano sarebbe arretrato occupandosi solo della manovra difensiva.\nI protagonisti di questo reparto erano Ottavio Barbieri, instancabile faticatore sulla fascia destra, Ettore Leale il suo compagno di sinistra e il centromediano Luigi Burlando.\nIl loro gioco era determinante per tutta la squadra e avevano messo a disposizione le loro qualit\u00e0 anche nella Nazionale italiana, di cui Burlando e Barbieri furono bandiere.\nL'episodio che apr\u00ec le porte alla carriera di Ottavio viene cos\u00ec tramandato:\n\"...nello spogliatoio mister Garbutt, guardando Barbieri, gli rivolse questa domanda:\nmi manca il laterale destro, si sente di giocare un'altra partita con la prima squadra?\nUn tempo lo farei ancora volentieri! gli rispose il giovane Ottavio.\nIn effetti non si limit\u00f2 a giocare solo un tempo, ma tutti i novanta minuti e fu uno dei migliori in campo, conquistandosi cos\u00ec, di fatto, la maglia da titolare nella pi\u00f9 forte squadra italiana di allora...\"\nIl oltre ad essere una delle squadre pi\u00f9 forti, era una delle pi\u00f9 famose e blasonate, aveva numerosi tifosi in tutta Italia e in Argentina dove erano migrati molti genovesi.\nFu proprio il degli anni venti ad essere la prima squadra italiana ad organizzare una tourn\u00e9e in Sud America, in Argentina e Uruguay, dove gioc\u00f2 contro le rispettive selezioni nazionali.\n1922-1923: lo scudetto dei record.\nDopo alcuni anni ad alti livelli, il si era rinforzato con gli acquisti del terzino Delfo Bellini dalla Sestrese e di Ettore Neri dalla Novese a cui si aggiunse il ritorno di Emilio Santamaria sempre dal club piemontese. Cos\u00ec rinforzato il \"Grifone\" ottenne nella stagione 1922-1923 l'ottavo scudetto, ricordato per essere stato conquistato senza perdere nemmeno uno dei ventotto incontri disputati.\nLa stagione termin\u00f2 con 22 vittorie e 6 pareggi in 28 incontri, con 75 reti fatte e 21 subite.\nLa finalissima contro la Lazio.\n\"Genova, 15 luglio 1923\"\n\"Roma, 22 luglio 1923\"\n Genoa Campione d'Italia 1922/23\n1923-24: il 9\u00ba scudetto.\nIl biss\u00f2 il successo anche la stagione seguente.\nGrazie all'attacco formato da Sardi, Santamaria e Catto, il Genoa su 26 incontri segn\u00f2 57 reti, subendone solamente 15, grazie alla difesa formata da De Pr\u00e0, De Vecchi, Bellini e dalla mediana Barbieri Burlando Leale.\n1925: uno scudetto sfumato tra le polemiche.\nIl Genoa avrebbe potuto vincere il suo decimo scudetto nel 1925, ma perse la finale Lega Nord contro il Bologna; la gara d'andata a Bologna la vinse il Genoa che per\u00f2 incredibilmente perse in casa la gara di ritorno. Fu necessario lo spareggio che vedeva il Genoa vincitore per 2-0 fino a quando venne convalidato fra le polemiche un gol fantasma ai felsinei. Poco dopo il Bologna pareggi\u00f2 e la partita fin\u00ec 2-2.\nIl Genoa rifiut\u00f2 di giocare i tempi supplementari, chiedendo la vittoria a tavolino per le intemperenze della tifoseria bolognese, che avrebbero condizionato la decisione dell'arbitro di assegnare il gol fantasma, mentre il Bologna rispose chiedendo la vittoria a tavolino per la mancata disputa dei supplementari. La FIGC non omolog\u00f2 l'incontro e indisse un nuovo spareggio, che fin\u00ec 1-1 e fu caratterizzato da un'aggressione armata dei sostenitori bolognesi contro quelli genoani. Dopo la temporanea sospensione del torneo, la FIGC decise, infine, che la terza gara di spareggio si sarebbe giocata ad agosto alle 7 del mattino a porte chiuse. Il Bologna vinse 2-0 e approd\u00f2 alla finalissima dove conquist\u00f2 il suo primo scudetto battendo l'Alba (4-0 all'andata e 2-0 al ritorno).\nPrimi campionati di Serie A.\nDopo aver sfiorato il titolo nel 1927-28, secondo dietro al , il disput\u00f2 nel 1929-30 il primo campionato a girone unico a livello nazionale cio\u00e8 la neonata Serie A.\nAll'epoca disponeva di un formidabile attacco guidato da Elvio Banchero e Felice Levratto, il famoso sfondatore di reti, e si classific\u00f2 al secondo posto a due soli punti dall'Ambrosiana-Inter di Meazza. Gli scontri diretti furono decisivi per l'assegnazione del titolo: nella gara di andata il portiere Giovanni De Pr\u00e0 dovette lasciare il campo dopo solo 15 minuti per infortunio e, non essendo possibili le sostituzioni, il Genoa continu\u00f2 la partita con in porta il \"jolly\" Daniele Moruzzi. Al ritorno, nella terz'ultima giornata, la gara inizi\u00f2 dopo che una tribuna aveva ceduto al peso del folto pubblico causando molti feriti.\nDopo essersi portati in vantaggio fino al 3 a 1, i \"rossobl\u00f9\" vennero raggiunti sul 3 a 3 dall'ennesima prodezza di Meazza.\nA cinque minuti dalla fine Banchero sbagli\u00f2 un rigore, che Levratto non volle tirare, forse distratto dalla folla minacciosa che si era raggruppata ai lati e dietro la porta milanese.\nL'anno successivo il non riusc\u00ec a ripetersi classificandosi comunque al 4\u00ba posto. L'annata per\u00f2 risult\u00f2 storica poich\u00e9 ad arriv\u00f2 dall'Argentina \"El Filtrador\" Guillermo St\u00e1bile.\nGli anni 1930.\nL'arrivo del \"Filtrador\" Guillermo Stabile.\nIl giocatore giunse a Genova tra il tripudio della folla che si era assiepata al porto per vedere da vicino l'arrivo del capocannoniere dei primi Mondiali, disputati in Uruguay. Neanche il tempo di riposarsi che Stabile la domenica gioc\u00f2 mettendo la firma sulle 3 reti che permisero ai liguri di superare il Bologna.\nAlla terza giornata del girone di ritorno, contro il , un grave infortunio blocca Levratto, che torner\u00e0 a giocare solo l'anno seguente, mentre Stabile totalizzer\u00e0 solo 13 presenze e 6 reti poich\u00e9, tre settimane dopo l'infortunio a Levratto, proprio quando ormai si stava abituando al cambiamento di continente, in una partita amichevole il portiere avversario in uscita gli ruppe una gamba.\nStabile, tornato a giocare dopo un anno, patir\u00e0 nuovamente la frattura di una gamba e, finita la carriera in Francia, si sieder\u00e0 sulla panchina della nazionale Argentina.\nCol presidente Culiolo si punta allo scudetto.\nNel 1933-34 arriva la prima ed inaspettata caduta in Serie B che durer\u00e0 solo un anno. Il tornato in A riprende i panni di protagonista trovando in Culiolo l'ultimo presidente ambizioso con dichiarate pretese di scudetto.\n1936-37: 6\u00ba posto e Coppa Italia.\nClassificatosi al 6\u00ba posto in campionato, il 6 giugno del 1937 a Firenze i \"rossobl\u00f9\" si aggiudicano la Coppa Italia, battendo in finale per uno a zero la .\n1937-38: 3\u00ba posto.\nL'anno seguente i \"Grifoni\" raggiungono la terza posizione, a soli 3 punti di distacco dall'Ambrosiana-Inter.\nVincendo la Coppa Italia l'anno precedente, il aveva acquisito il diritto a partecipare alla Coppa dell'Europa Centrale 1937, che in quell'anno fu l'edizione di maggior successo, vi partecipavano infatti i campioni in carica di ben sette nazioni, in pi\u00f9 gli svizzeri godevano di un secondo posto, mentre le quattro nazioni storiche beneficiavano di una terza presenza, che austriaci e italiani identificavano nei vincitori della Coppa d'Austria e della Coppa Italia.\nIl Genoa super\u00f2 il primo turno vincendo 3-1 e 3-0 contro lo Gradjanski Zagabria. Ai quarti di finale il Genoa incontr\u00f2 l'Admira, risultato 2-2, ma la gara d'andata a Vienna era stata tribolata da dimostrazioni politiche anti-italiane, il Ministro degli Interni italiano rifiut\u00f2 di far disputare il ritorno a Genova adducendo motivi di ordine pubblico, il Comitato Organizzatore decise cos\u00ec di squalificare entrambe le squadre, concedendo per\u00f2 alla superstite compagine italiana, la , il passaggio automatico del turno.\nIl CT Pozzo port\u00f2 con s\u00e9 in Francia, per i Mondiali, tre giocatori genoani: Mario Genta, Mario Perazzolo e Sergio Bertoni, che per\u00f2 non verranno schierati in campo.\nIl Genoa del presidente Culiolo cerc\u00f2 di puntare sempre pi\u00f9 in alto, reingaggiando Mister Garbutt per la panchina e mantenendo Ottavio Barbieri in seconda ed acquistando dal il terzino Marchi che giocher\u00e0 anche in nazionale.\nInoltre, sempre dal , viene prelevato il fuoriclasse Sergio Bertoni, chiamato anche il \"nuovo Meazza\", ma che in Coppa Europa subisce un grave infortunio che gli caus\u00f2 rottura di tibia e perone.\nIl conclude cos\u00ec il decennio con un quarto posto finale nella stagione 1938-39 ed un sei ad uno rifilato nella stagione 1939-40 ad un che da l\u00ec a poco sarebbe diventato una leggenda del calcio italiano.\nIn Coppa dell'Europa Centrale 1938 i \"rossobl\u00f9\" vengono subito messi di fronte ai temibili cecoslovacchi dello Sparta Praga vincendo per quattro a due a Marassi indossando per la prima volta lo stemma della societ\u00e0 sul petto e pareggiando uno ad uno al ritorno. Ai quarti gioc\u00f2 contro il che super\u00f2 trovando in semifinale contro lo .\nLa partita d'andata viene vinta dai Grifoni per 4-2, tra i marcatori anche il mediano oriundo Emanuel Fillola, che segna cos\u00ec il suo ultimo gol in rossobl\u00f9, poco prima di fuggire in Uruguay senza avvisare nessuno a causa dei primi venti di guerra.\nNella gara di ritorno il perde Bertoni e subisce per 4-0, venendo cos\u00ec eliminato da quelli che divennero i campioni d'Europa.\nGli anni 1940 e 1950.\nPrima della guerra la nazionale si tinge di rossobl\u00f9.\nIl Genoa guidato da Garbutt e Barbieri aveva importato dalla Gran Bretagna un nuovo schema di gioco, cio\u00e8 il sistema. In breve un centrocampista veniva arretrato ed usato come libero mentre 2 attaccanti sui 5 del metodo venivano messi a centrocampo.\nPozzo restio al cambiamento viene comunque invitato a provare i nuovi schemi e cos\u00ec il 26 novembre del 1939 sono ben sette i \"rossobl\u00f9\" a giocare a Berlino contro la Germania (Marchi, Sardelli, Genta, Battistoni, Perazzolo, Neri e Scarabello). Il risultato \u00e8 confortante solo fino alla fine del primo tempo e cos\u00ec Pozzo pu\u00f2 ritornare, anche se per poco, ai suoi vecchi schemi.\nDurante campionato 1939-40 i Grifoni incappano in un errore tecnico arbitrale che annuller\u00e0 la vittoria contro il Novara, ottenuta grazie a un goal segnato al 33' da Bertoni. La Federazione decide che la partita non \u00e8 regolare. L'arbitro nonostante gli avvisi dei giocatori genoani aveva fatto battere l'inizio della gara e il secondo tempo dai novaresi. Il Genoa torna due punti sotto ma il Ferraris si presenta come un muro compatto di folla che vuole spingere i loro beniamini alla vittoria che manca da troppo tempo. Il Genoa conduce fino al 60' poi Puricelli pareggia e nei minuti finali beffa i Genoani che perderanno poi anche la ripetizione della partita col Novara.\nL'anno seguente, il 9 febbraio del 1941, alle 8,15 della mattina Genova viene bombardata per un'ora e mezza dalla flotta inglese. Nonostante i danni e le 144 vittime nel pomeriggio \u00e8 numerosissimo il pubblico che assiste al Ferraris al due a zero che il Genoa infligge alla .\nNel 1941-42 arriva un 4\u00ba posto ma i Grifoni infliggono la sconfitta, 2 a 0 in casa e 2 a 1 a Roma, alla squadra giallorossa che con solo 4 sconfitte diventer\u00e0 per la prima volta campione d'Italia. Altri risultati di spicco sono un sei ad uno all'Ambrosiana-Inter ed un sei a zero al .\nLo stesso anno si disputa uno dei pi\u00f9 incredibili derby giocati dal Genoa. Alla fine del primo tempo i \"rossobl\u00f9\" soccombono per tre a uno mentre alla fine della partita la rete di Ispiro messa a segno all'86' fissa il risultato sul quattro a tre per il \"Grifone\".\nL'ultimo campionato anteguerra vede trionfare il Torino mentre il 5\u00ba posto del Genoa viene contornato da tennistici sei ad uno al e sei a cinque alla Lazio.\nIl Genoa degli stranieri Verdeal, Boy\u00e8, Gren e Abbadie.\nIl Genoa dell'immediato dopoguerra, pur giocando stabilmente in A, \u00e8 certamente una squadra ridimensionata rispetto a quello che gli appassionati di calcio erano abituati a vedere. In effetti dopo la fine della seconda guerra mondiale si pu\u00f2 dire che la popolarit\u00e0 del \"Grifone\" (pari a quella della e del Torino almeno fino agli anni sessanta) sia inversamente proporzionale ai risultati che la squadra raggiunse in campo. Nonostante ci\u00f2 alcuni giocatori, tra cui in particolare tre sudamericani, tra il '45 ed il '59 riuscirono a far sognare i tifosi \"rossobl\u00f9\".\nL'argentino Juan Carlos Verdeal, fu grande protagonista tra le file del grifone nel campionato 1948-49 portando il Genoa a chiudere il girone di andata alle spalle del leggendario Torino. Dopo un sette ad uno al Padova ed un quattro ad uno all' il 26 dicembre del 1948 anche la squadra granata (scomparsa poi nella tragedia di Superga) subiva un rotondo tre a zero al Ferraris perdendo cos\u00ec per l'ultima volta una partita in campionato.\nVerdeal in una partita contro il , con il campo ridotto ad un pantano per la copiosa pioggia, palleggiando part\u00ec quasi da centrocampo arrivando senza far toccar palla a terra fino al goal. La squadra comunque non era competitiva per il titolo e nel girone di ritorno non riusc\u00ec a ripetersi. Verdeal, dopo tre anni in \"rossobl\u00f9\", lasci\u00f2 il Genoa a fine stagione ed in seguito, tornato in patria, abbandon\u00f2 definitivamente il mondo calcistico.\nNel 1976, credendosi ormai dimenticato, Verdeal accetter\u00e0 con sorpresa l'invito ad intervenire alla festa della promozione in serie A. In quell'occasione, sfiler\u00e0 sotto la Gradinata Nord e l'affetto ricevuto gli far\u00e0 prendere la decisione di essere sepolto con indosso una cravatta rossobl\u00f9 che gli era stata donata.\nL'anno seguente a Genova giunge un altro argentino Mario Boy\u00e9. Giocatore del Boca e della nazionale arrivato in Italia venne subito paragonato a Levratto. Boy\u00e9, da qualunque distanza, prendeva la mira e scagliava delle vere e proprie sassate contro la porta avversaria.\nDa ricordare una rete segnata quasi da centrocampo contro la e un siluro su punizione messo sotto all'incrocio della porta dell'. Tuttavia, Boy\u00e9 gioc\u00f2 solo 18 partite mettendo a segno 12 reti poich\u00e9, per problemi di ambientamento della moglie, decise di approfittare della trasferta contro la per prendere l'aereo e tornare in patria.\nDoveroso \u00e8 aprire una piccola parentesi per quel che riguarda il campionato 1955-56. Nelle file del Genoa, in cui \u00e8 gi\u00e0 presente Ragnar Nikolai Larsen, arrivano altri due stranieri di cui uno sudamericano che \u00e8, per la precisione, il terzo brasiliano a vestire la maglia \"rossobl\u00f9\" dopo Jos\u00e9 de Rodrigues Martins ed Elisio Gabardo.\nIl \"carioca\" in questione \u00e8 Maurinho Di Pietro che arriva a Genova con la fama di vero goleador e sul quale naturalmente si fa grande affidamento. Per lui, certo pi\u00f9 accostabile ad El\u00f3i che a Gabardo, solo otto presenze e due reti, di cui una in acrobazia, che entrano nella storia perch\u00e9 risultano decisive per la vittoria \"rossobl\u00f9\" nel derby contro la ma che certo non bastano per evitare di essere rispedito al mittente al termine della stagione.\nIl secondo giocatore \u00e8 svedese e si chiama Gunnar Gren. \"Il professore\" giunge dalla Svezia in \"rossobl\u00f9\" visto che la , forse ritenendolo ormai troppo vecchio, aveva deciso di privarsene lasciandolo tornare in patria. Naturalmente Gunnar Gren non \u00e8 d'accordo e vuole dimostrare di poter ancora illuminare gli stadi coi suoi perfetti assist come faceva ai vecchi tempi nel Milan dove formava un famoso terzetto con Liedholm e Nordahl. Il Genoa disputa un discreto campionato piazzandosi a centro classifica ma oltre al derby si toglie diverse soddisfazioni.\nA cadere al Ferraris infatti sono in fila le prime tre classificate , Milan e . Il Milan viene superato tre ad uno, i \"nerazzurri\" quattro a tre con una rete di Riccardo Carapellese segnata all'88' quando fino al 65' i \"rossobl\u00f9\" soccombevano per 1 a 3 ma il capolavoro avviene l'ultima giornata quando a Genova arriva ancora imbattuta la fresca Campione d'Italia. Passati in svantaggio, proprio Gunnar Gren al 76' pareggia la partita e nel finale Attilio Frizzi e Carapellese tolgono la soddisfazione ai \"viola\" di terminare il campionato senza sconfitta.\nJulio Cesar Abbadie, messosi in luce ai mondiali svizzeri, proveniva dall'Uruguay dove aveva vinto tutto con il Pe\u00f1arol sua squadra d'origine. Arrivato in una squadra che poteva contare sull'esperto Becattini e la sorpresa Paolo Barison ma che non poteva che ambire alla zona bassa della classifica trascin\u00f2 nel 1957-58 i suoi compagni ad una miracolosa salvezza. Il Genoa, ribaltando i pronostici e il risultato che si stava verificando sul campo, si aggiudic\u00f2, grazie a tre suoi assist vincenti, il derby per tre ad uno. Seppur non segnando sui giornali venne riportato che l'uruguaiano si era aggiudicato la partita da solo.\nTerminato fanalino di coda con solo 11 punti il Genoa sfoder\u00f2 un girone di ritorno sfavillante riportando vittorie su , , , Udinese con un goal di testa di Abbadie segnato al 90', Verona dove l'uruguaiano sfoder\u00f2 una prestazione pari a quella nel derby, Lazio e che venne superato 5 a 1 a San Siro.\nAbbadie ebbe gravi problemi di salute e la sua avventura a Genova si concluse due anni dopo con la retrocessione dei \"rossobl\u00f9\" in Serie B ma la classe con cui superava gli avversari come fossero birilli non fu mai dimenticata e come Verdeal, nel 2004 fu invitato a sfilare sotto la Gradinata Nord prima della sfida contro l'Empoli.\nGli anni 1960.\nDopo due anni in cadetteria, grazie al primo posto ottenuto nella Serie B 1961-1962 ritorna a giocare in Serie A. Il 29 giugno 1962 il Genoa guidato da Renato Gei si aggiudica il suo primo trofeo internazionale, con la vittoria della Coppa delle Alpi 1962, superando in finale i francesi del per 1-0 grazie alla rete di testa di Pietro Natta su corner di Amleto Frignani.\nL'anno seguente il \"Grifone\", guidato da Angelo Rosso, si aggiudica il suo secondo torneo internazionale vincendo la Coppa dell'Amicizia italo-francese 1963, sconfiggendo in finale il per 2-1 grazie ad una doppietta di Stefano Dal Monte, servito entrambe le volte da Luigi Meroni.\nNella stagione 1963-1964 il Genoa guidato dall'argentino Benjam\u00edn Santos ottiene l'ottavo posto finale in campionato, miglior piazzamento del club genovese dal dopoguerra, primato che rester\u00e0 imbattuto sino al campionato 1990-1991. In estate il Genoa vince anche la sua seconda Coppa delle Alpi, battendo in finale 2-0 il , grazie ad una doppietta di Giampaolo Piaceri.\nLa stagione seguente parte malissimo, poich\u00e9 il 21 luglio 1964 Santos muore in un incidente stradale a La Coru\u00f1a (Spagna). Alla guida del \"Grifone\" subentr\u00f2 dapprima Paulo Amaral, che venne poi sostituto da Roberto Lerici, che non riusc\u00ec ad evitare la retrocessione della squadra in cadetteria.\nNel 1966, su invito della Federcalcio il club viene messo in liquidazione e trasformato in una societ\u00e0 per azioni, cambiando denominazione in Genoa 1893 S.p.a., mantenendo per\u00f2 lo storico nome sino al 18 giugno dell'anno seguente.\nDopo cinque stagioni tra i cadetti, il Genoa conclude il decennio retrocedendo per la prima volta nella sua storia in Serie C, a causa del ventesimo ed ultimo posto nella Serie B 1969-1970.\nGli anni 1970.\nMentre la citt\u00e0, tra le pi\u00f9 importanti ed operose d'Italia, raggiunge il punto di massimo sviluppo toccando quasi il milione di abitanti, la squadra \"rossobl\u00f9\" tocca il fondo retrocedendo per la prima volta in Serie C al termine della stagione 1969-70.\nIn soccorso del Genoa, oltre ai suoi tifosi, arriva sulla panchina Arturo Silvestri e il 13 giugno del 1971 per Genoa- al Ferraris 55.000 \"rossobl\u00f9\" festeggiano il ritorno del Grifone in Serie B grazie alla vittoria della Serie C 1970-1971. La cosa si ripete due anni dopo il 17 giugno del 1973 quando uno stadio stipato all'inverosimile, nella partita contro il Lecco, questa volta saluta il ritorno del glorioso Grifone in Serie A al termine della stagione 1972-73.\nTra i protagonisti di quegli anni vanno ricordati tra gli altri Sidio Corradi, Maurizio Turone detto Ramon, Luigi Simoni, Claudio Maselli e Attilio Perotti che in futuro rientreranno a far parte con diversi ruoli della storia \"genoana\".\nI problemi finanziari impediranno la costruzione di una squadra competitiva e la stagione 1973-74 si conclude con un ritorno in cadetteria.\nPassano due anni e il tre a zero casalingo col sancisce l'ennesimo primo posto in Serie B con conseguente promozione per i \"rossobl\u00f9\" guidati da Luigi Simoni al termine della stagione 1975-76.\nIl campionato 1976-77 inizia male, il Genoa dopo sei giornate \u00e8 ultimo in classifica ma grazie alle reti di Roberto Pruzzo e Oscar Damiani il \"Grifone\" inizia vincere e scalare la classifica. Si arriva alla ventesima, dove \u00e8 in programma il derby, con il Genoa a centro classifica e con la al penultimo posto.\nI \"Grifoni\" sognano di contribuire alla retrocessione dei rivali in Serie B ma dopo solo tre minuti Zecchini porta in vantaggio i \"blucerchiati\". Allo scadere del primo tempo Damiani raccoglie una respinta del portiere doriano e con un tocco sotto la palla lo supera pareggiando l'incontro.\nNel secondo tempo i \"rossobl\u00f9\" si disperano per un calcio di rigore fallito da Pruzzo, ma al 78' lo stesso attaccante si rif\u00e0 quando, per raccogliere un traversone partito dalla sinistra, vola alto e spedisce la palla alle spalle del portiere tra il tripudio della folla.\nL'anno seguente invece inverte i fattori, l'inizio sfolgorante vede i \"rossobl\u00f9\" in testa dopo 5 giornate mentre il finale \u00e8 amaro con il Genoa retrocesso in B per 1 solo gol di svantaggio nella differenza reti con la .\nRetrocessione che poteva essere evitata quando alla penultima giornata di campionato contro l' il Genoa si era fatto raggiungere sul pari a 10 minuti dalla fine e proprio bomber Pruzzo, cinque minuti dopo, sotto una copiosa pioggia si era fatto parare da Bordon un calcio di rigore.\nCeduto Pruzzo alla , nella quale assieme ad altri ex \"genoani\" come Sebastiano Nela e Bruno Conti vincer\u00e0 lo scudetto, gli anni settanta si concludono con una doppietta di Damiani nel derby vinto per due a zero e un 12\u00ba posto finale in Serie B.\nGli anni 1980.\nIl campionato di Serie B 1980-1981 si present\u00f2 in veste fortemente anomala in quanto, in seguito a indagini sul calcioscommesse, il Milan e la Lazio avevano subito la retrocessione d'ufficio.\nSulla panchina del Genoa era intanto tornato Luigi Simoni, fresco di una promozione con il Brescia ottenuta l'anno precedente. Il \"Grifone\" inizi\u00f2 il campionato con grandi difficolt\u00e0 e raccogliendo pochi punti ma riusc\u00ec presto a recuperare il distacco, mantenendosi sulla scia del terzo posto e terminando il girone d'andata a soli due punti da e Sampdoria.\nLa svolta definitiva della stagione giunse dopo la terza giornata di ritorno, quando i \"rossobl\u00f9\" pareggiarono zero a zero col Milan al Ferraris. Nelle restanti 16 giornate il Grifone di Silvano Martina, Claudio Onofri, Claudio Sala e dei giovanissimi Sebastiano Nela, Russo e Boito usc\u00ec sconfitto una sola volta, riuscendo a ottenere punti preziosi nel derby e in una decisiva partita all'Olimpico contro la Lazio.\nDopo le vittorie nello scontro diretto contro il e poi nella penultima giornata a Bergamo, il Genoa riusc\u00ec a sorpassare la Lazio, che aveva terminato la propria gara casalinga pareggiando con il dopo aver sprecato due rigori. Le sirene al porto festeggiarono l'evento e l'insperata promozione fu definitivamente raggiunta allo Stadio Luigi Ferraris la domenica seguente, quando il Grifone concluse la partita con un due a zero sul .\nNella campagna acquisti per la nuova stagione Sebastiano Nela and\u00f2 a fare compagnia a Roberto Pruzzo e Bruno Conti a Roma mentre al Genoa venne ceduto in cambio Vincenzo Romano. Come unico straniero tesserabile venne acquistato Ren\u00e9 Vandereycken, capitano della Nazionale del Belgio.\nIl \"Grifone\" riusc\u00ec comunque a disputare un buon girone d'andata, simboleggiato dal pareggio a Milano con l' e dal 2-1 rifilato al Ferraris alla Juventus. Da ricordare in negativo lo scontro, nel mezzo della partita di Firenze, tra Martina e il nazionale Antognoni, con quest'ultimo che rischi\u00f2 la vita in seguito a un forte trauma.\nProprio il portiere \"rossobl\u00f9\" e Massimo Briaschi risultarono poi decisivi per la salvezza della squadra di Luigi Simoni che, dopo un girone di ritorno ricco di sconfitte, sembrava ormai destinata alla retrocessione. A cinque giornate dal termine il Genoa, meglio posizionato in classifica, dovette affrontare di fila le sue tre dirette concorrenti, perdendo le prime due partite con il Milan e il Cagliari entrambe con un risultato di due ad uno, ma vincendo con il Bologna, condannandolo di fatto alla retrocessione.\nLa domenica seguente i \"Grifoni\" sconfissero con un due a zero grazie alle reti di Russo e Briaschi) il , portando la classifica a un turno dal termine con questi punteggi: Cagliari e Genoa a 24, Bologna a 23, Milan a 22 e ormai gi\u00e0 retrocesso.\nI \"rossoneri\" incontrarono il Cesena mentre i rossobl\u00f9 il Napoli. A fine primo tempo il Genoa concluse in vantaggio con rete di Briaschi mentre il Milan era al momento sconfitto in Romagna. Nel secondo tempo il \"Grifone\" incass\u00f2 due reti ma la situazione non apparve preoccupante poich\u00e9 poco prima era giunto il due a zero per il .\nIn quattordici minuti i milanesi capovolsero il risultato e a fine partita i tifosi poterono entrare in campo festanti. Nello stesso momento Castellini, portiere del Napoli, nel gesto di passare la palla con la mano ad un compagno, gett\u00f2 la stessa all'indietro in angolo. Sulla battuta s'avvent\u00f2 Mario Faccenda che in scivolata segn\u00f2. Gli ultimi cinque minuti trascorsero con falli di mano a ripetizione e palle scagliate in tribuna.\nIl Genoa ottenne nel 1983 un'altra salvezza meno sofferta. I ragazzi di Simoni giocarono un buon calcio e nel girone di ritorno, dopo un quattro ad uno al , si ritrovarono a tre punti dalla quarta posizione. Sopraggiunse per\u00f2 un calo fisico che costrinse i \"rossobl\u00f9\" a centrare il traguardo della salvezza matematica \"solo\" alla penultima giornata, festeggiando in simultanea con lo scudetto della .\nL'anno seguente il \"Grifone\" conobbe nuovamente l'onta della retrocessione, in seguito anche a una sconfitta in uno scontro diretto con la Lazio, finita poi a pari punti al terz'ultimo posto, nel quale il Genoa contest\u00f2 un decisivo rigore concesso agli avversari. Cos\u00ec i \"rossobl\u00f9\", nonostante risultati finali positivi che non riuscirono a compensare i punti persi in precedenza, retrocessero.\nInizi\u00f2 cos\u00ec un nuovo periodo buio per la squadra, un quinquennio tra i cadetti. Cinque anni in B che portarono a una rivoluzione societaria con l'abbandono dell'ormai contestato Fossati e l'arrivo di Spinelli, un continuo cambio di allenatori, dirigenti e giocatori, e una promozione sfiorata e persa all'ultima giornata nel 1987.\nIl Genoa, allenato da mister Perotti, perse a Lecce, in campo neutro, contro il . Un anno dopo venne rischiata la retrocessione in serie C, evitata grazie alla vittoria in trasferta contro il per tre a uno davanti a settemila tifosi \"rossobl\u00f9\".\nGli anni in cadetteria terminarono con il ritorno di Sogliano come direttore generale e con l'approdo di Franco Scoglio in panchina. La solidit\u00e0 della difesa, capitanata da Gianluca Signorini, la rapidit\u00e0 del centrocampo guidato dall'estroso Stefano Eranio e le reti segnate dalla coppia d'attacco Marco Nappi e Davide Fontolan, portarono la promozione in casa \"rossobl\u00f9\", ottenuta anche grazie a un positivo girone di andata.\nL'anno seguente il Genoa riusc\u00ec ad ottenere una meritata salvezza e al termine del campionato Franco Scoglio lasci\u00f2 la squadra, causa attriti con Aldo Spinelli.\nL'abbandono della panchina da parte del tecnico di Lipari avvenne poco prima della finale della Coppa Mitropa 1990, disputata in Puglia, che vide il Genoa affrontare il e conclusasi con una sconfitta dei \"rossobl\u00f9\" per 1-0.\nGli anni 1990: dall'Europa allo spareggio di Firenze.\n1990-91: il Genoa in Europa.\nIl nuovo mister, Bagnoli, sostitu\u00ec il professor Scoglio.\nL'arrivo di Bagnoli non fu per\u00f2 acclamato dalla tifoseria genoana, nonostante un mercato che vide la partenza di Fontolan e l'arrivo del vicebomber dei mondiali, Tom\u00e1\u0161 Skuhrav\u00fd, che comporr\u00e0, dopo un avvio zoppicante, una storica coppia con Aguilera. Il Genoa sal\u00ec, dopo una stagione trionfale, alla vetta pi\u00f9 alta del Dopoguerra, il 4\u00ba posto, ottenendo la qualificazione alla Coppa UEFA.\nQuella formazione che col tempo divenne mitica dovette per\u00f2 passare attraverso una contestazione a inizio campionato, il Genoa non riusciva ad ingranare ed in Coppa Italia fu eliminato dalla Roma per un rigore sbagliato da Mario Bortolazzi, che venne preso di mira dai tifosi \"rossobl\u00f9\". A fine partita Osvaldo Bagnoli, per primo nella storia del Genoa, tir\u00f2 le orecchie alla Gradinata Nord, accusandola di immaturit\u00e0.\nQuell'episodio poteva far pensare a una disfatta dell'ambiente e dello spogliatoio, ma c'era il derby alle porte e nessuno voleva sfigurare contro i temibili \"cugini\".\nNei pronostici il Genoa era dato per spacciato, ma non fu cos\u00ec: il \"Grifone\" entr\u00f2 in campo deciso e determinato, il genovese Eranio dopo una aver dribblato diversi avversari calci\u00f2 un tiro imprendibile sotto al sette della porta difesa da Pagliuca.\nUn rigore concesso alla squadra \"blucerchiata\" e trasformato da Vialli, sembrava togliere le speranze dell'impresa, ma a pochi minuti dalla fine, una magistrale punizione del futuro campione del mondo Claudio Branco permise di battere la squadra allenata da Boskov.\nDa quell'incontro il \"Grifone\" inizi\u00f2 a disputare un campionato di buon livello, permettendo al Genoa, attraverso il 4\u00ba posto in classifica, di approdare alla Coppa UEFA 1991-1992.\n1991-92: la cavalcata in Europa.\nIl Genoa visse cos\u00ec l'anno seguente un campionato di buon livello che chiuder\u00e0, dopo una flessione, con il raggiungimento della salvezza. In Coppa Italia il \"Grifone\" giunse ai quarti di finale mentre in Coppa UEFA, rischiata l'eliminazione al primo turno con il Real Oviedo, i \"rossobl\u00f9\" eliminarono prima la Dinamo Bucarest ai sedicesimi di finale, poi la Steaua Bucarest agli ottavi di finale.\nArrivato ai quarti di finale il \"Grifone\" si trov\u00f2 di fronte il Liverpool.\nNella partita di andata il domin\u00f2 gli avversari ed and\u00f2 in vantaggio con Valeriano Fiorin su passaggio di tacco di Pato Aguilera, e raddoppi\u00f2 con Claudio Branco su punizione, decretando il due a zero conclusivo.\nNella partita di ritorno in Inghilterra i \"Reds\" per 90 minuti misero sotto assedio il di Bagnoli, ma grazie ad un'azione di contropiede nata da Gennaro Ruotolo, Aguilera riusc\u00ec a segnare la rete del vantaggio \"rossobl\u00f9\". Gli inglesi arrivarono al pareggio immediatamente con Rush. Al 72\u00ba minuto di gioco, Eranio triangolando a centrocampo con Skuhravy riesce a portarsi avanti, verso la porta difesa da Hooper, che nel frattempo era uscito dai pali, ed a passarla ad Aguilera, che aveva seguito l'azione e che pot\u00e9 appoggiarla in rete per il definitivo successo per 1-2.\nIl Genoa divent\u00f2 cos\u00ec la prima squadra italiana a vincere all'Anfield Road in una gara ufficiale nelle coppe europee.\nQuesto trionfo chiuder\u00e0 di fatto un altro miniciclo \"rossobl\u00f9\" poich\u00e9 la squadra, alla vigilia della prestigiosa semifinale di Coppa Uefa con l', ruppe con la societ\u00e0 per una questione relativa ai premi, mentre il mister si accord\u00f2 con l'Inter per la stagione successiva e Aguilera venne ceduto dal Presidente Spinelli al Torino. Nelle semifinali di Coppa Uefa all'andata il Genoa al Ferraris perse in casa per 2-3 con l'Ajax, al ritorno all'Amsterdam Arena nei Paesi Bassi Ajax-Genoa fin\u00ec in perfetta parit\u00e0 1-1, l'Ajax si qualific\u00f2 alla finale, mentre la cavalcata del Genoa si concluse alle semifinali.\nSeguirono cos\u00ec due tormentate stagioni che videro Spinelli contestato dalla piazza, l'arrivo di giocatori importanti come Van't Schip e Padovano che non incidono, giovani che esplodono e partono come Panucci e Fortunato, periodi terminati con il ritorno di Scoglio che riusc\u00ec a salvare la squadra nel 1993.\nIl ritorno del Professore e la retrocessione.\nIl Genoa di Claudio Maselli non decolla e si trova pericolosamente al penultimo posto della classifica di serie A.\nA gennaio viene richiamato sulla panchina \"rossobl\u00f9\" il \"Professor\" Franco Scoglio, che riesce a rimettere in sesto la stagione, perdendo solo due partite, pareggiando senza subire reti contro e ed andando persino a vincere tre ad uno a Milano contro l'. I numeri sono da squadra di vertice, infatti contando solo il girone di ritorno, il Genoa sarebbe 5\u00ba in classifica.\nL'anno seguente per\u00f2 nel 1994-1995 il \"Professore\" fu nuovamente esonerato a causa di un battibecco col presidente Spinelli per il poco impiego da parte di Scoglio del nuovo arrivo Kazuyoshi Miura, primo calciatore nipponico ad essere ingaggiagiato da un club italiano che deluse le aspettative, riusc\u00ec infatti a segnare un'unica rete durante il Derby di Genova.\nIl club \"rossobl\u00f9\" retrocedette in cadetteria perdendo a Firenze lo spareggio contro il Padova dopo i calci di rigore, pur avendo ottenuto quaranta punti durante la stagione regolare.\n1995-97: la vittoria del torneo Anglo-Italiano.\nIl Genoa caduto in B viene affidato al tecnico Luigi Radice, dall' arriva il giovane promettente Vincenzo Montella e ritorna Marco Nappi.\nIl girone d'andata \u00e8 impreziosito dal 7-0 contro la , ma nel girone di ritorno vi \u00e8 una flessione nei risultati ed a fine stagione il Genoa arriver\u00e0 solamente settimo. Nota positiva sar\u00e0 la vittoria del torneo anglo-italiano a Wembley, battendo il Port Vale cinque a due, grazie ad una tripletta di Gennarino Ruotolo.\nNel mercato estivo seguente, il nuovo idolo Montella passer\u00e0 alla , scatenando l'ira dei tifosi \"rossobl\u00f9\".\nNella stagione 1996/97, nonostante avesse espresso il miglior attacco e la miglior difesa, il Genoa ottenne con Perotti allenatore il 5\u00ba posto, perdendo la serie A di un soffio a Ravenna alla penultima giornata con un inutile pareggio contro il club \"giallorosso\" davanti a ottomila tifosi al seguito.\nGli anni 2000.\nL'era Scerni e Dalla Costa, il Genoa rischia il fallimento.\nInizia il nuovo millennio, ma le sorti del Genoa non cambiano, anzi peggiorano. Il Genoa passa nelle mani di Gianni Scerni, ma i risultati scarseggiano e le contestazioni arrivano presto, cos\u00ec che prima Massimo Mauro, ex giocatore di e , poi lo stesso azionista di riferimento Scerni lasciano la presidenza.\nScerni passa la mano e cede il pacchetto di maggioranza della societ\u00e0 all'imprenditore veneto Luigi Dalla Costa.\nDalla Costa diventer\u00e0 poi l'unico proprietario, e, dopo alcuni investimenti sbagliati, porter\u00e0 il Genoa ad un passo dal fallimento, comunque non avvenuto grazie all'aiuto della Costa Crociere prima e di Enrico Preziosi dopo.\nNel 2003 Onofri lascia la panchina \"rossobl\u00f9\" nel precampionato a causa del troppo stress dovuto alle grandi pressioni che derivavano dal ruolo di allenatore ed alla recente scomparsa dell'amico ed ex bandiera del Genoa, Fabrizio Gorin.\nLa panchina viene lasciata nelle mani di Vincenzo Torrente, ma non essendo ancora allenatore professionista sar\u00e0 affiancato da Rino Lavezzini.\nLa squadra naviga nelle zone basse della classifica, a gennaio vengono venduti i migliori giocatori e arriva la retrocessione in Serie C.\nDurante l'estate, grazie al \"Caso Catania\" il Genoa verr\u00e0 ripescato in B assieme a Catania e , mentre la , dopo aver vinto il campionato di C2 passer\u00e0 direttamente nel campionato cadetto.\n2003-04: inizia l'era Preziosi.\nLa stagione 2003-2004, iniziata con Roberto Donadoni in panchina e proseguita con l'ingaggio di De Canio, serv\u00ec per porre le basi per la promozione dell'anno seguente, con un Genoa che prima rischi\u00f2 la retrocessione per tutto il girone di andata e poi risal\u00ec, grazie al mercato di gennaio, con l'arrivo di calciatori come Milito, Tedesco e Scarpi.\nIl primo in particolare, un attaccante argentino proveniente dal Racing Avellaneda con cui aveva appena vinto il campionato nazionale, dette un grande apporto alla squadra con i suoi goal.\nNell'estate successiva il nuovo \"patron\" lavor\u00f2 per la promozione, portando altri innesti e ripartendo dalla precedente gestione De Canio.\nA seguito dell'eliminazione dalla Coppa Italia arrivata dopo la sconfitta in casa dal con una tripletta di Davide Sinigaglia, il tecnico fu esonerato e ci fu il successivo arrivo di Serse Cosmi. Il girone di andata si concluse con 46 punti, primo posto e molti record stagionali.\nDopo la vittoria con il alla terz'ultima giornata, il Grifone, quasi matematicamente in A, affront\u00f2 la sfida con il , che port\u00f2 ad un pareggio due a due di fronte a 18.000 tifosi seguito da una rissa e da maxi-squalifiche. All'ultima giornata, di fronte a 40\u00a0000 sostenitori, il Genoa affront\u00f2 il , gi\u00e0 matematicamente retrocesso, ottenendo la vittoria promozione, seppur soffrendo ancora almeno per tre quarti di partita, per tre a due.\nIn seguito per\u00f2, il club venne coinvolto in un caso di illecito sportivo relativo a quest'ultima partita e, al termine del procedimento sportivo, venne declassato all'ultimo posto del campionato di Serie B 2004-2005 con conseguente retrocessione in Serie C1 con 3 punti di penalizzazione da scontare nella stagione 2005-2006. Si \u00e8 trattata della seconda retrocessione in C nella storia rossobl\u00f9 dopo quella avvenuta nel 1970.\nNella stagione 2005-2006, si verifica un ulteriore inasprimento della punizione a carico del Genoa con altri tre punti di penalit\u00e0 ed un ulteriore anno di interdizione al presidente Preziosi, per aver presentato ricorso in appello ad un Tribunale civile di Genova, violando cos\u00ec per la prima volta nella storia del calcio il lodo che attribuisce questo tipo di vertenze al TAR del Lazio. Questa sanzione non \u00e8 stata confermata; pertanto i punti di penalizzazione sono rimasti i tre iniziali.\nRestarono in rossobl\u00f9, nonostante il declassamento, Scarpi, Lamacchi, Tedesco, Rossi e Caccia ma la societ\u00e0 \u00e8 costretta a rinunciare a giocatori come Abbiati, Milito e Lavezzi.\nLa squadra affidata a Giovanni Vavassori, dopo alcune iniziali difficolt\u00e0, inanella una sequenza di vittorie. \nSuccessivamente viene revocata la vittoria contro il per avere schierato un giocatore squalificato ed assegnando i tre punti a tavolino all'avversaria. I giocatori rossobl\u00f9, che accusano una flessione importante, che costa il posto al tecnico bergamasco, sostituito da Perotti, salvo ritornare una volta fallito l'obiettivo della promozione immediata, dato che a poche giornate dalla fine del campionato il Genoa viene raggiunto e superato dallo .\nIl Genoa conquista comunque la promozione in Serie B ai play-off, battendo la (1-2, 2-1, miglior piazzamento in classifica) in una semifinale, e il (2-0, 0-1) in finale.\nFuori dal campo, sono da rimarcare altri due avvenimenti. Il primo \u00e8 drammatico: il 3 ottobre 2005 Franco Scoglio, ospite di una trasmissione televisiva locale in onda su Primocanale, muore a causa di un infarto dopo un vivace confronto telefonico con il presidente del Genoa Enrico Preziosi.\nLa trasmissione viene sospesa per consentire l'intervento dei soccorritori del 118. Tutti i tentativi di rianimazione risultano tuttavia vani. Il conduttore, Giovanni Porcella, e gli ospiti in studio, tra cui Claudio Onofri e il giornalista Nino Pirito, cercano in ogni modo di rianimare Franco Scoglio prima dell'arrivo del 118, ma non riescono nel loro intento.\nAl funerale del tecnico di Lipari, tenutosi a Genova, 8.000 persone gli hanno tributato l'ultimo saluto.\nNel novembre 2005 il presidente e maggiore azionista, Enrico Preziosi, decide di cedere a titolo gratuito il 25% delle proprie azioni alla neo costituita \"Fondazione Genoa 1893\", che si affianca alla Societ\u00e0 Genoa CFC.\nI primi Reggenti della Fondazione sono Sergio Maria Carbone e Andrea D'Angelo, avvocati e professori universitari di diritto internazionale il primo, e di diritto privato il secondo.\nLa Fondazione avr\u00e0 prerogative di promozione, collaborazione e controllo dell'operato dei maggiori azionisti. La Fondazione \u00e8 dotata di un patrimonio iniziale in denaro, e sar\u00e0 affrancata da ogni eventuale perdita per un periodo non inferiore ai 10 anni.\nIn posizione di diritto di prelazione sulla vendita di quote della societ\u00e0, \u00e8 amministrata da un Consiglio di reggenza composto da cinque persone; la tifoseria vi partecipa con la cessione del 7% di un qualsiasi abbonamento annuale, oppure versando una donazione ed acquisendo il diritto di voto in proporzione al proprio apporto economico.\nTra le prime iniziative vi \u00e8 la costituzione di un Museo della Storia del Genoa, articolato intorno alla mostra allestita nell'estate 2008 \"Football. L'et\u00e0 dei Pionieri (1898-1908) - Viaggio nelle origini del calcio\".\n2006-07: il Genoa riconquista la serie A.\nPer affrontare la Serie B 2006-2007 vengono ingaggiati gli esperti De Rosa, Bega, Juric, Milanetto, Adailton, l'argentino Luciano Gabriel Figueroa, il giovane Criscito (il cui cartellino \u00e8 in compropriet\u00e0 con la Juventus), Sculli, che verr\u00e0 squalificato per un presunto caso di calcio-scommesse e l'allenatore Gian Piero Gasperini, reduce dai successi nel settore giovanile della ed a .\nDue promozioni dirette, una ai play-off: il format non cambia, ma \u00e8 il campionato pi\u00f9 duro della storia: con la Juventus retrocessa a causa di Calciopoli, con il , il e altre squadre di buon livello a contendere il ritorno nella massima serie. Il Genoa parte bene e per un certo tempo rimane al comando della classifica; dopo la grande partenza dei primi mesi, per\u00f2, verso novembre-dicembre inizia una flessione, che vedr\u00e0 il Grifone soccombere contro e Bologna.\nGenoa-Juventus si conclude in un pareggio caratterizzato dal rigore sbagliato con Adailton, dalla rete su punizione di Pavel Nedv\u011bd e dal pareggio di Ivan Juric. Dopo tale gara, il Genoa ottiene vari risultati positivi, superando il momento difficile patito a novembre; nel mercato di gennaio arrivano l'attaccante Marco Di Vaio, Julio Cesar Leon, Mirco Gasparetto, Filippo Carobbio e Francesco Galeoto. Di Vaio e Leon, con gli altri arrivi come Gasparetto, saranno determinanti per il girone di ritorno del Genoa: lo stesso Leon realizza un goal nel suo esordio con la maglia del Genoa, il 29 gennaio a Napoli, dopo che il Napoli era passato in vantaggio con un rigore di Emanuele Calai\u00f2.\nI \"Grifoncini\" di mister Torrente si aggiudicano intanto la 59\u00aa edizione del torneo Mondiale di calcio - Coppa Carnevale battendo in finale la Roma per 2-1. Protagonisti del torneo i giovani Matteo Siligato (autore di una doppietta in finale), il mediano Silvano Raggio Garibaldi e Fernando Forestieri, premiato come miglior giocatore.\nA fine campionato il Genoa di Gasperini si ritrova tra le prime tre squadre in classifica, ed essendo la Juventus in testa con largo margine \u00e8 il Napoli l'avversario da battere per ottenere la promozione diretta senza passare dai play-off. L'esito del torneo si decider\u00e0 per l'appunto nell'ultimo incontro stagionale che vedr\u00e0 il \"Gifone\" affrontare per l'appunto i partenopei.\nDopo un acceso incontro in cui Sosa per il Napoli colpisce una traversa ed il Genoa un palo, giunge allo stadio la notizia del pareggio della contro il , unica squadra che avrebbe potuto mantenere il distacco dalla terza classificata (Napoli o Genoa) sotto i dieci punti e far cos\u00ec disputare i play-off, causando la prima invasione di campo dei tifosi napoletani. Con ancora 6 minuti da disputare, i giocatori del Genoa, rimasti senza maglia prese dai tifosi in festa, dovettero correre negli spogliatoi a recuperare quelle di riserva per terminare l'incontro. Terminato l'incontro di Piacenza sul pari, a Marassi entrambe le tifoserie poterono festeggiare la promozione delle loro squadre.\n2007-08: decimo posto.\nLa prima partita che il Genoa ha disputato nel 2007-2008 \u00e8 stata con il . Per motivi d'ordine pubblico \u00e8 stato interdetto l'ingresso allo stadio ai tifosi del Milan, per via dei dissapori fra le due tifoserie, dovuti a fatti legati alla tragica morte di Vincenzo \"Spagna\" Spagnolo, avvenuta il 29 gennaio 1995. Il 7 ottobre, la compagine \"rossobl\u00f9\" batte il al Ferraris per due a zero e salendo cos\u00ec al quarto posto in classifica, piazzamento raggiunto l'ultima volta nei primi anni novanta. Successivamente, dalla vittoria in rimonta per due ad uno sulla di Delio Rossi, il Genoa si assesta al dodicesimo posto a quota 22 punti, e da quel momento in poi tenter\u00e0 a lungo di aggiudicarsi un piazzamento valido per la Coppa UEFA.\nDopo la delusione del derby di ritorno, perso in inferiorit\u00e0 numerica per uno a zero contro la Sampdoria e dopo alcune vittorie, in particolare in casa sull', con rete del due a uno di Luciano Gabriel Figueroa, il 24 febbraio il Genoa vince al Friuli, stadio dell', vincendo per cinque a tre, grazie alla tripletta determinante del suo bomber Marco Borriello, che guider\u00e0 la classifica cannonieri per buona parte dell'ultimo scorcio di campionato, finendo a 19 reti.\nLa compagine \"rossobl\u00f9\", che nel corso della stagione si \u00e8 tolta molte soddisfazioni come la vittoria in casa del ed il pareggio in rimonta con l' in casa, conclude il proprio campionato con quattro sconfitte consecutive, rispettivamente con Empoli, Parma, Lazio e Atalanta attestandosi alla decima posizione.\n2008-09: il quinto posto e il ritorno in Europa.\nLa societ\u00e0 decide di consolidare l'ottima posizione raggiunta, e d'investire in nuovi giocatori, con l'obiettivo di potenziare la squadra. Il mercato del Genoa \u00e8 scoppiettante e punta in particolare su giocatori giovani come Bocchetti e Papastathopoulos o da rivalutare come Ferrari e Thiago Motta.\nA fine luglio 2008 la societ\u00e0 assume Rino Foschi, ds proveniente dal Palermo, che per\u00f2 si dimette da l\u00ec a poco. Nel corso della campagna acquisti, il figlio del presidente Preziosi, Fabrizio, affianca il padre nella gestione operativa della societ\u00e0, diventando famoso per il \"lancio\" del contratto dell'attaccante Diego Milito, al ritorno al Genoa dopo tre anni di assenza, all'ultimo minuto del calciomercato.\nDopo un avvio di campionato positivo il Genoa di Gasperini, Rossi, Milito, Motta e compagni vince il 99\u00ba derby della lanterna con un gol di testa di Milito su assist di Omar Milanetto.\nIl Genoa finisce il girone d'andata al quarto posto in classifica. In seguito la squadra rimane per numerose giornate al quarto posto (che avrebbe garantito la qualificazione ai preliminari di Champions League) ma nelle ultime 5 giornate subisce un calo scalando al quinto posto in favore della Fiorentina. Alla fine riesce a qualificarsi matematicamente alla penultima giornata per la nuova Europa League forte del quinto posto ottenuto con 68 punti: erano 18 anni che il Genoa non tornava in Europa.\nTra le molte soddisfazioni della stagione, da sottolineare anche il derby del ritorno, vinto grazie a una tripletta del \"Principe\" Diego Milito, che consent\u00ec al Genoa di vincere entrambi i Derby della lanterna stagionali, cosa che non avveniva dalla stagione 1964/65. Inoltre Milito \u00e8 autore di tutti i quattro gol che portano il Genoa alle due vittorie di questa stagione, successo individuale senza precedenza nella storia della societ\u00e0 \"rossobl\u00f9\".\nDa ricordare \u00e8 la vittoria casalinga della squadra di Gasperini sulla Juventus (3-2); nell'occasione l'allora commissario tecnico della Nazionale Marcello Lippi definisce il gioco del Genoa come il \"pi\u00f9 spettacolare e aggressivo\" del campionato. Infine, nella penultima partita del campionato, -Genoa si conclude sul due a tre: nonostante le aspettative dovute al \"gemellaggio\" tra le due tifoserie, i \"granata\" si trovano davanti una squadra che combatte per la vittoria, e ci\u00f2 scatena nel finale di partita una rissa in campo che coinvolge gran parte dei giocatori e dei componenti delle due squadre.\nGli anni 2010.\nDopo il quinto posto della stagione 2008-2009 con i 68 punti finali, il Genoa si appresta ad affrontare la stagione successiva, che lo vede impegnato su tre fronti: campionato, Coppa Italia e la nuova Europa League. La stagione per il \"Grifone\" si apre ad agosto, con l'impegno contro i danesi dell'Odense, nel terzo turno preliminare di Europa League: i \"rossobl\u00f9\" si impogono all'andata a Marassi per tre a uno, ottenendo la qualificazione grazie al pareggio per uno ad uno in Danimarca al ritorno. Anche in campionato l'inizio \u00e8 positivo: grazie a tre vittorie nelle prime tre giornate contro (3-2), Atalanta (0-1) e (4-1), il Genoa sale al primo posto in classifica insieme a e . Gli uomini di Gasperini battono subito dopo anche lo per due a zero nella prima giornata di Europa League, incontro nel quale lo spagnolo dei \"rossobl\u00f9\" Zapater segna la prima rete nella fase a gironi della neonata competizione europea.\nNelle partite successive, il Genoa colleziona per\u00f2 risultati altalenanti, offrendo ottime prestazioni, come nel derby di andata, vinto per tre a zero, ma subendo anche vere e proprie disfatte come la sconfitta casalinga per cinque a zero contro l' ed il tre a zero subito contro il Lilla in Europa League.\nIl girone di andata si chiude con 27 punti: il rammarico \u00e8 l'eliminazione dall'Europa League nella fase a gironi, a causa della sconfitta interna contro il Valencia per uno a due nell'ultima partita del girone, dopo lo 0-0 in trasferta con lo Slavia Praga e il successo interno per 3-2 con il Lilla.\nIl girone di ritorno inizia sulla falsariga di come era finito quello di andata, con buone gare disputate in casa e prestazioni sottotono in trasferta. In Coppa Italia, i \"rossobl\u00f9\" vengono eliminati a Marassi dal Catania; nonostante il rendimento sia nettamente inferiore rispetto alla stagione precedente, la squadra lotta fino alle ultime giornate per un piazzamento in zona UEFA, che per\u00f2 sfuma definitivamente a causa delle sconfitte contro Sampdoria nel derby, e . Ultimo acuto la vittoria sul per uno a zero in un Ferraris a porte chiuse per motivi di sicurezza; con la sconfitta a , il Genoa chiude al nono posto.\nNell'estate 2010 vengono acquistati i nazionali portoghesi Eduardo e Miguel Veloso, il laterale destro brasiliano Rafinha e l'attaccante italiano Luca Toni, tanto che la squadra rossobl\u00f9 verr\u00e0 definita la \"regina del mercato\", seriamente candidata a lottare per un posto in Champions League. Le aspettative vengono precocemente deluse: la squadra alterna sconfitte a vittorie sofferte, i nuovi innesti faticano a ingranare. A novembre, dopo la sconfitta per 1 a 0 a Palermo, Gasperini viene esonerato e la squadra viene affidata a Davide Ballardini. La stagione prosegue senza grossi sussulti, la squadra mantiene una centrale posizione in classifica il decimo posto con gli stessi punti della nona classificata, vincendo entrambi i derby contro la .\nLa stagione seguente viene ingaggiato come allenatore Alberto Malesani che verr\u00e0 sostituito da Pasquale Marino, anch'egli esonerato per il richiamato Malesani. L'insoddisfazione della tifoseria si traduce nella clamorosa protesta della quindicesima giornata di ritorno durante la partita casalinga contro il Siena: sul risultato di 0-4 per i toscani, la partita viene interrotta per le intemperanze dei tifosi della Gradinata Nord, che costringono i giocatori a togliersi le maglie e uscire dal campo; la partita verr\u00e0 poi ripresa e terminata, costando per\u00f2 la squalifica dello stadio Ferraris fino alla fine del campionato. Malesani viene nuovamente sollevato dall'incarico per far posto a Luigi De Canio: il Genoa vince due delle ultime tre partite, ottenendo la salvezza matematica solo all'ultima giornata con la vittoria per 2 a 0 sul Palermo.\nAnche la stagione successiva vedr\u00e0 il Genoa lottare per la salvezza. La stagione inizia con la conferma di De Canio. De Canio verr\u00e0 sollevato dall'incarico il 22 ottobre dello stesso anno dopo la partita Genoa-Roma persa dal Genoa 2 a 4, dopo che la Roma ha segnato 4 gol a partire dal ventisettesimo minuto, e sostituito da Luigi Delneri. Dopo la sconfitta casalinga con il Catania per 0-2 il 20 gennaio 2013, Luigi Delneri \u00e8 stato esonerato dal presidente Preziosi e sostituito da Davide Ballardini, gi\u00e0 allenatore del Grifone nel 2010/11. Ballardini conduce i rossobl\u00f9 a una sofferta salvezza.. Ritornato Gasperini sulla panchina del Genoa al posto di Liverani dopo le prime giornate della stagione di Serie A 2013-2014 il Genoa ottiene una salvezza tranquilla con buoni risultati e con 44 punti finali in classifica.\nNella Serie A 2014-2015 il Genoa ottiene il sesto posto con 59 punti in classifica, posizione che consentirebbe l'accesso all'Europa League 2015-2016 che non ottiene a causa del non ottenimento della licenza Uefa.\nLa stagione seguente il Genoa di Gasperini ottiene l'undicesimo posto finale con 46 punti in classifica.\nLa stagione seguente il Genoa di Juri\u0107, con la parentesi di Mandorlini, ottiene il sedicesimo posto finale con 36 punti in classifica."}
{"id": "1177709", "revid": "108678", "url": "https://it.wikipedia.org/wiki?curid=1177709", "title": "Champaner-Pavagadh", "text": ""}
{"id": "1177713", "revid": "287204", "url": "https://it.wikipedia.org/wiki?curid=1177713", "title": "Charles Percier", "text": "Collabor\u00f2 con il collega Pierre-Fran\u00e7ois-L\u00e9onard Fontaine a partire dal 1794, continuando uno sviluppo stilistico che avrebbe portato i due architetti a una notevole somiglianza formale, sfociata nello Stile Impero.\nIntervenne nella costruzione di strutture di prestigio come il Museo del Louvre, il Palazzo delle Tuileries e all'Arc de Triomphe du Carrousel."}
{"id": "1177717", "revid": "6923", "url": "https://it.wikipedia.org/wiki?curid=1177717", "title": "Eternit\u00e0 (personaggio)", "text": "Eternit\u00e0 (\"Eternity\") \u00e8 un personaggio dei fumetti creato da Stan Lee e Steve Ditko, pubblicato dalla Marvel Comics. \u00c8 apparso la prima volta in \"Strange Tales\" (vol. 1) n. 138 (novembre 1965).\nBiografia del personaggio.\nEternit\u00e0 \u00e8 l'avatar universale che rappresenta lo scorrere del tempo Marvel classico o meglio Terra 616, fa parte dell'insieme di un gruppo di avatar che rappresentano le forze dell'universo Marvel assieme a Infinit\u00e0, Morte, Oblio, Galactus, Lord Caos ed altri.\nLui ed Infinit\u00e0 sono le manifestazioni di due concetti gemelli: lui rappresenta il Tempo, mentre lei lo Spazio. Eternit\u00e0 rappresenta anche tutte le forme di vita dell'Universo, ed \u00e8 quindi la controparte positiva di Morte, che rappresenta invece la fine di ogni vita.\nIl primo essere umano a venire a conoscenza della sua esistenza fu il Mago Supremo della Terra, il Dottor Strange. Il demone extradimensionale Incubo tent\u00f2 di prendere controllo del potere di Eternit\u00e0 forzandolo a dormire. Nonostante il suo successo, che port\u00f2 alla distruzione della Terra, il Dottor Strange costrinse Incubo a far tornare tutto come prima.\nEternit\u00e0 una volta si manifest\u00f2 durante un processo a Reed Richards per spiegare agli alieni perch\u00e9 Galactus era fondamentale per l'equilibrio dell'universo.\nEternit\u00e0 incontr\u00f2 Galactus dopo il fallimento del piano degli Antichi dell'Universo di ucciderlo; all'incontro assistettero Silver Surfer e Nova II.\nTempo dopo, Thanos prese possesso delle Gemme dell'Infinito, divenendo superiore ad Eternit\u00e0. Dopo la sua sconfitta ad opera di Thanos, che per\u00f2 si sconfisse da solo, Eternit\u00e0 chiese al Tribunale Vivente di disperdere le Gemme dell'Infinito.\nIl Magus us\u00f2 il potere di cinque Cubi Cosmici per rendere catatonica la rappresentazione di Eternit\u00e0, che fu salvato da Adam Warlock.\nRecentemente, Eternit\u00e0 \u00e8 stato contattato dal Dottor Strange per custodire il cosiddetto Franklin-verso.\nAiut\u00f2 il Dottor Strange quando Dormammu per poco non distrusse l'universo.\nCompare alla fine del crossover Civil War II, offrendo all'Inumano Ulysses Cain un posto nel pantheon delle entit\u00e0 cosmiche.\nPoteri e abilit\u00e0.\nEternit\u00e0 \u00e8 il pi\u00f9 potente degli avatar universali di Terra 616, nonch\u00e9 una delle quattro pi\u00f9 potenti entit\u00e0 nell'universo Marvel, le Entit\u00e0 Cosmiche, ed \u00e8 un essere quasi assolutamente onnipotente ed onnisciente. Gli unici che hanno un potere pari al suo sono le altre Entit\u00e0: Morte, Infinit\u00e0 ed Oblio, solo Lord Chaos fa eccezione essendo l'entit\u00e0 pi\u00f9 potente.\nEternit\u00e0 \u00e8 inferiore solo a: Galactus portatore di vita, Lord Caos, Tribunale Vivente, Molecola ed il Supremo. Inoltre pu\u00f2 essere sconfitto dal possessore delle Sei Gemme dell'Infinito o dal possessore del Cuore dell'Universo, essendo artefatti che derivano direttamente dall'insuperabile potere del Supremo.\nLa forma che possiamo percepire di Eternit\u00e0 \u00e8 solo una rappresentazione usata per comunicare con gli esseri inferiori e ne possiede tutti i poteri. Teoricamente sarebbe possibile distruggere la sua rappresentazione, ma ci\u00f2 non ferirebbe minimamente l'essenza del vero Eternit\u00e0."}
{"id": "1177718", "revid": "1940293", "url": "https://it.wikipedia.org/wiki?curid=1177718", "title": "Aldo Bini", "text": "Professionista dal 1934 al 1955, considerato specialista delle corse di un giorno, fu medaglia d'argento ai Campionati del mondo di ciclismo su strada 1936, vinse cinque tappe al Giro d'Italia, due Giri di Lombardia e un Giro dell'Emilia.\nCarriera.\nNacque a Montemurlo il 30 luglio 1915. Nelle categorie giovanili si impose contro il rivale toscano Gino Bartali. A livello dilettantistico continuarono le sfide con Bartali, ma fu Bini a vincere la maggior parte delle volte. Nel 1936 vinse il Giro del Piemonte e al Giro d'Italia vinse la tappa Torino-Genova e mantenne per cinque giorni la maglia rosa. Ai mondiali di Berna, nello stesso anno, arriv\u00f2 secondo dietro il francese Antonin Magne e imponendosi sullo sprinter favorito, l'olandese Theo Middelkamp.\nNel 1937 vinse il Giro di Lombardia battendo Gino Bartali. Nello stesso anno vinse tre tappe del Giro d'Italia, ma fu squalificato e il successo assegnato a Cimatti. Sempre a Milano, nello stesso anno vinse con il ciclista francese Maurice Archambaud, il \"Giro della Provincia\". Ai mondiali di Copenaghen, Bini si ritir\u00f2.\nNel 1941 vinse la Gran Fondo, conosciuta come \"La Seicento\". Nel 1948 fu maglia nera al Giro d'Italia. Nella sua carriera si contano 61 vittorie.\nCuriosit\u00e0.\nNel 2006, la RAI ha prodotto una fiction in due puntate sulla vita di Gino Bartali, intitolata \"Gino Bartali - L'intramontabile\", dove Aldo Bini \u00e8 stato interpretato dall'attore Christian Ginepro.\nHa un figlio, Leonardo Bini, il quale si \u00e8 specializzato in tutt'altri sport: egli, infatti, \u00e8 Cintura nera di Karate ed inoltre \u00e8 stato tra i primi a praticare la Muay thai in Italia, Arte marziale che tutt'ora insegna in Toscana."}
{"id": "1177726", "revid": "599013", "url": "https://it.wikipedia.org/wiki?curid=1177726", "title": "Societ\u00e0 per le missioni estere degli Stati Uniti d'America", "text": "La Societ\u00e0 per le missioni estere degli Stati Uniti d'America, o di Maryknoll (in latino \"Societas de Maryknoll pro missionibus exteris\", in inglese \"The Catholic Foreign Mission Society of America\"), \u00e8 una societ\u00e0 clericale di vita apostolica di diritto pontificio: i sodali della compagnia pospongono al loro nome la sigla M.M.\nStoria.\nLa congregazione sorse a opera di James Anthony Walsh (1867-1936), direttore della societ\u00e0 di \"propaganda fide\" dell'arcidiocesi di Boston e direttore della rivista missionaria \"The field afar\", e di Thomas Frederick Price (1860-1919), che aveva svolto opera di apostolato missionario presso i protestanti della Carolina del Nord: i due si conobbero nel 1904 a Washington e si incontrarono nuovamente nel 1910, in occasione del congresso eucaristico internazionale di Montr\u00e9al, quando iniziarono a pensare alla fondazione di una societ\u00e0 missionara statunitense.\nWalsh e Price avanzarono la loro proposta all'arcivescovo di Boston William Henry O'Connell che nel 1911 present\u00f2 il progetto all'assemblea annuale dei vescovi statunitensi. I vescovi inviarono i due sacerdoti a Roma per ottenere la benedizione papale dell'iniziativa: il cardinale Girolamo Maria Gotti, prefetto della congregazione di Propaganda Fide, concesse il \"nihil obstat\" per l'erezione della societ\u00e0 il 29 giugno 1911.\nIl primo seminario della societ\u00e0 venne aperto a Hawthorne: in seguito la sede venne trasferita a Ossining (New York), nella tenuta di \"Sunset Hill\", ribattezzata \"Maryknoll\" (ovvero \"collina di Maria\"). La loro prima missione fu creata da Francis Xavier Ford a Jiangmen, presso Canton.\nLa societ\u00e0 di Maryknoll ricevette il pontificio decreto di lode il 15 luglio 1915 e le sue costituzioni vennero approvate definitivamente dalla Santa Sede il 7 maggio 1930.\nAttivit\u00e0 e diffusione.\nGiuridicamente la societ\u00e0 dipende dalla Congregazione per l'evangelizzazione dei popoli; il suo scopo \u00e8 quello di reclutare e formare missionari statunitensi e supportarli nel loro apostolato.\nSono presenti in Africa (Egitto, Kenya, Mozambico, Tanzania), nelle Americhe (Bolivia, Brasile, Cile, El Salvador, Guatemala, Honduras, Messico, Nicaragua, Per\u00f9, Stati Uniti d'America), in Asia (Bangladesh, Cambogia, Corea del Sud, Filippine, Giappone, Indonesia, Nepal, Russia, Taiwan, Thailandia, Vietnam) e a Roma; la sede generalizia \u00e8 a Maryknoll, presso New York.\nAlla fine del 2005 la Societ\u00e0 di Maryknoll contava 30 case e 497 membri, 429 dei quali sacerdoti."}
{"id": "1177727", "revid": "228587", "url": "https://it.wikipedia.org/wiki?curid=1177727", "title": "AutoCAD DXF", "text": "AutoCAD DXF (Drawing Interchange Format, o Drawing Exchange Format) \u00e8 un formato per i file di tipo CAD, sviluppato da Autodesk come soluzione per scambiare dati tra il programma AutoCAD e altri programmi.\nIl DXF fu introdotto originariamente nel dicembre 1982 insieme ad AutoCAD 1.0, e consentiva una rappresentazione esatta dei dati del formato originale di AutoCAD, DWG, per il quale Autodesk non ha mai rilasciato le specifiche. Oggi Autodesk pubblica le specifiche del formato DXF sul suo sito per le versioni di AutoCAD dalla 13 (novembre 1994) in poi.\nLe versioni di AutoCAD dalla Release 10 (ottobre 1988) e successive supportano sia la versione ASCII che quella binaria del formato DXF. Le versioni iniziali supportavano solo il formato ASCII. Mentre AutoCAD diventava pi\u00f9 potente, supportando oggetti sempre pi\u00f9 complessi, il DXF diventava meno utile. Certi tipi di oggetti, come i solidi ACIS e le regioni, non sono documentate. Altri tipi di oggetti, come i blocchi dinamici di AutoCAD 2006, e tutti gli oggetti per le versioni di fascia alta di AutoCAD, sono parzialmente documentate, ma non ad un livello sufficiente per consentire ad altri sviluppatori di utilizzarle.\nLa maggior parte degli sviluppatori di software commerciale, come i concorrenti della Autodesk, scelsero di supportare il DWG come il loro formato principale come scambio di dati con AutoCAD, usando le librerie della Open Design Alliance - un consorzio no-profit che si \u00e8 occupata del reverse engineering del formato DWG.\nStruttura del file.\nLa versione ASCII del formato DXF pu\u00f2 essere visualizzata con un editor di testi. La struttura di base \u00e8 la seguente:"}
{"id": "1177728", "revid": "38120", "url": "https://it.wikipedia.org/wiki?curid=1177728", "title": "Shadow of the beast III", "text": ""}
{"id": "1177731", "revid": "256896", "url": "https://it.wikipedia.org/wiki?curid=1177731", "title": "Missionari di Maryknoll", "text": ""}
{"id": "1177732", "revid": "125444750", "url": "https://it.wikipedia.org/wiki?curid=1177732", "title": "17\u00ba Stormo incursori", "text": "Il 17\u00ba Stormo incursori, gi\u00e0 Reparto incursori dell'Aeronautica Militare (RIAM) fino all'8 aprile 2008, trae le proprie origini dagli Arditi distruttori della Regia Aeronautica (ADRA), reparto operante nella seconda guerra mondiale, soprattutto in Africa settentrionale, da cui ha ereditato anche il \"basco color sabbia\".\nL'attuale denominazione del reparto deriva invece dal disciolto \"17\u00ba stormo intercettori teleguidati\" e il proprio motto dal 17\u00ba Gruppo caccia.\nIl 17\u00ba Stormo incursori, inquadrato nella 1\u00aa Brigata aerea \"operazioni speciali\", fa parte delle forze speciali italiane (TIER 1), sotto il comando operativo del Comando interforze per le operazioni delle forze speciali (COFS).\nStoria.\nGli Arditi della Regia Aeronautica.\nDurante la seconda guerra mondiale era necessario disporre di unit\u00e0 altamente specializzate, addirittura per una sola operazione per volta.\nGli ADRA (Arditi Distruttori della Regia Aeronautica), precursori dell'odierno 17\u00ba Stormo, rispondevano all'ultima necessit\u00e0 e pertanto il reparto fu dispiegato in Nord Africa.\nQuando il colonnello pilota paracadutista Giuseppe Baudoin era diventato il padre spirituale di tutti i paracadutisti italiani, dalla scuola militare di Tarquinia uscivano, pronti alle prime operazioni, i paracadutisti della Folgore, del \"Battaglione P\" e del Battaglione ADRA.\nIl primo obiettivo dell'ADRA doveva essere:\nNel 1942 nacque il 1\u00ba Reggimento d\u2019assalto della R.A. \"Amedeo d'Aosta\", destinato a rendere famosi i reparti d'assalto dell'Aeronautica.\nPrima dell'armistizio presso Gebel Abiod, infatti, questo gruppo combatt\u00e9 a lungo contro le forze alleate, senza abbandonare mai la posizione.\nDopo essersi paracadutati presso Philippeville (Algeria) e dopo una marcia forzata, il ponte di Beni Mansur, dal quale dovevano passare alcune truppe anglo-americane, \u00e8 fatto saltare e distruggere da altri par\u00e0 R.A.\nSuccessivamente si infiltrarono nel vicino campo d'aviazione ed innescarono cariche esplosive italiane e tedesche.\nDovevano recarsi nei pressi di El Carruba, ma nessuno arriv\u00f2 per imbarcarsi e tornare in Italia.\nCos\u00ec riport\u00f2 allora il comando, che li imprigion\u00f2, allo stato maggiore della Royal Air Force:\nInoltre due pattuglie di Arditi Distruttori, che avevano come obiettivo l'aeroporto di Bengasi, riuscirono, con forti perdite, a distruggere 25 quadrimotori B-24 Liberator il 18 giugno 1943.\nIl 1\u00ba luglio 1943 il 1\u00ba Reggimento d'assalto \"Amedeo d'Aosta\" venne posto in posizione quadro.\nLa tradizione del \"Diciassettesimo\".\nIl 17\u00ba Gruppo caccia, formato dalla 75\u00aa Squadriglia caccia e dalla 83\u00aa Squadriglia equipaggiate con aerei Nieuport 29, nacque a Lonate Pozzolo nel maggio 1924 all'interno del 1\u00ba Stormo caccia. \nIl 3 giugno 1940, il Gruppo con la 71\u00aa Squadriglia caccia, 72\u00aa Squadriglia caccia ed 80\u00aa Squadriglia caccia passa alle dipendenze del Comando Aeronautica della Sicilia ricevendo gradualmente i Fiat C.R.42 ed i Macchi M.C.200.\nA fine giugno 1941, il Gruppo fece ritorno a Campoformido dove prese in carico i nuovi Macchi M.C.202. \nA fine ottobre 1941 il Gruppo si trasfer\u00ec prima a Ciampino Sud, poi a Comiso ed infine in Africa Settentrionale. \nIl 25 novembre dello stesso anno i suoi C.202 giunsero in Libia, inizialmente schierati a Martuba. \nNell'ottobre 1942 fu nuovamente trasferito a Ciampino ed il 7 novembre il Gruppo invi\u00f2 i suoi velivoli in Sardegna per partecipare nei giorni successivi alle operazioni aeree sulla costa africana. \nDa qui e da Pantelleria il Gruppo con i nuovi Macchi M.C.205 si impegna ancora in missioni di scorta a convogli navali ed aerei diretti in Tunisia.\nNel maggio 1943 la superiorit\u00e0 delle forze alleate impose lo spostamento del Gruppo a Catania; nel luglio dello stesso anno, esaurita la capacit\u00e0 bellica per contrastare lo sbarco alleato in Sicilia, rientr\u00f2 a Ronchi dei Legionari dove giunse l\u2019armistizio ed il Gruppo fu considerato sciolto alla data dell\u20198 settembre 1943.\nTrascorsi i primi anni del secondo dopoguerra, costituitasi l'Aeronautica Militare, il 17\u00ba Gruppo fu assegnato al 1\u00ba Stormo caccia Ogni Tempo, costituito il 1\u00ba maggio 1956 all'interno della 51\u00aa Aerobrigata (ex 51\u00ba Stormo) di Istrana con velivoli North American F-86K, con alle dipendenze la 72\u00aa e la 80\u00aa Squadriglia.\nIl gruppo fu soppresso il 1\u00ba maggio 1959, e il 3\u00ba Gruppo di Padova assunse il numero ordinativo di 17\u00ba Gruppo I.T., (intercettori teleguidati). Le Squadriglie dipendenti dal 17\u00ba Gruppo IT cambiarono la numerazione in 72^ (ex 1^), 79^ (ex 2^), 80^ (ex 3^) ed 81^ (ex 4^). \nA far data dal 1\u00ba ottobre 1964 il 17\u00ba Gruppo IT si trasform\u00f2 in 17\u00ba Reparto IT.\nIl 17\u00ba Stormo IT.\nDal 1\u00ba novembre 1985, per effetto delle disposizioni emanate dallo Stato Maggiore dell\u2019AM, assunse la nuova denominazione di \"17\u00ba Stormo IT\", mantenendo la stessa sede e le stesse dipendenze organiche, alle dipendenze dalla 1\u00aa Aerobrigata intercettori teleguidati.\nDal 1999 la configurazione dello Stormo fu effettuata su tre Gruppi (58\u00b0, 72\u00b0 ed 80\u00b0).\nLo stormo \u00e8 stato soppresso in data 1\u00ba luglio 2007.\nGli incursori del 17\u00b0.\nNel 1970 si ebbe un tentativo di costituire un Gruppo di formazione Reggimento A.M., che doveva incorporare un battaglione aviotrasportato di specialisti in missioni di sabotaggio. Nasceva cos\u00ec il \u201cBattaglione Azzurro\u201d, i cui primi volontari iniziarono ben presto un intenso addestramento presso l\u2019aeroporto di Guidonia. L'iniziativa non ebbe seguito e personale brevettato fu assegnato, sempre a Guidonia, alla nuova \u201cSezione Paracadutisti dell\u2019Aeronautica Militare\u201d, dove diede vita alla pattuglia dei \"Falchi Blu\", un team dimostrativo di paracadutismo acrobatico. Alla fine degli anni '90 si pens\u00f2 a personale Aereosoccorritore, addestrato per le missioni SAR e Combat SAR..\nIl 1\u00ba marzo 2003 viene costituito il \"Reparto incursori A.M.\" che eredita le tradizioni delle analoghe specialit\u00e0 della Regia Aeronautica.\nIl 2 aprile 2008 il reparto assume l'odierna denominazione di 17\u00ba Stormo incursori, con sede all'aeroporto di Furbara..\nAttivit\u00e0.\nGli incursori del 17\u00ba Stormo dell'AM operano in un contesto interforze nazionale o, secondo le specifiche direttive politico-militari, in ambito NATO, UE o di coalizioni multinazionali, l'esecuzione di operazioni speciali, principalmente a forte connotazione aeronautica.\nSono in grado di operare, insieme con le altre forze speciali nazionali, in tempi ridottissimi e con procedure non convenzionali, a tutela degli interessi nazionali e per il contenimento dei rischi di natura politica generati dal terrorismo internazionale. Compiono quindi azioni dirette, ossia operazioni offensive contro obiettivi di rilevanza strategica o eventualmente operativa, con incursioni, colpi di mano e guida terminale di munizionamento di precisione; ricognizioni speciali per l'acquisizione di informazioni di interesse strategico ed operativo; concorso alle operazioni di controterrorismo all'estero; operazioni di assistenza militare nei confronti di forze alleate; liberazione o ripristino delle condizioni di sicurezza di ambasciate nazionali o altre infrastrutture soggette alla nostra sovranit\u00e0, inclusi navi ed aeromobili.\nLe missioni principali affidate agli incursori del 17\u00ba Stormo comprendono il Combat Controller ed il Combat SAR.\nCombat controller.\nLa funzione di \"Combat Controller\" rappresenta il cuore della specialit\u00e0, che ne esalta la specificit\u00e0 e colma una lacuna nelle professionalit\u00e0 esistenti tra le forze speciali italiane. Scaturisce dalla necessit\u00e0, gi\u00e0 avvertita in passato, di disporre di elementi in grado di conquistare, preparare, attrezzare e difendere piste di atterraggio o comunque superfici idonee ad operazioni aeree, in aree remote ed in ambiente non permissivo, quindi di dirigere da terra (da queste piste improvvisate) il traffico aereo nelle fasi di atterraggio e partenza, nonch\u00e9 di assistenza. A tale scopo gli incursori necessitano di una completa abilitazione al combattimento, dell'idoneit\u00e0 al maneggio di esplosivi ed al loro disinnesco, della capacit\u00e0 di posizionare ed attivare sistemi di comunicazione, sistemi meteo e di ausilio alla navigazione aerea per fornire assistenza terminale, diurna e notturna, al traffico aereo militare nell'area di interesse.\nI Combat Controller sono inoltre in grado di effettuare ricognizioni speciali, da attuarsi in profondit\u00e0 in territorio ostile, per la raccolta di informazioni su obiettivi ed installazioni aeronautiche di particolare interesse e di procedere alla loro distruzione, anche mediante la guida terminale sul bersaglio di armamento a guida laser.\nQuest'ultima capacit\u00e0, resa di interesse strategico dall'assoluta necessit\u00e0 politico/militare di ridurre al minimo i danni collaterali, si affianca, potenziandola, a quella da tempo posta in essere dagli incursori di Esercito e Marina e dagli operatori FS del 4\u00b0 Ranger e 185\u00ba RAO.\nCombat SAR.\nGli aerosoccorritori del 17\u00ba Stormo incursori svolgono le missioni di \"Combat SAR\", ovvero alla ricerca e al soccorso dei militari italiani in missione all'estero.\nIl C-SAR include la ricerca e soccorso, con l'individuazione e il recupero di personale isolato in area ostile; esso non rientra di norma nel novero delle operazioni speciali, ricadendo tra le attribuzioni degli aerosoccorritori pi\u00f9 qualificati del 15\u00ba Stormo. In molte situazioni, tuttavia, la valenza strategica del recupero di personale abbattuto oltre le linee risulta innegabile, cos\u00ec come l'opportunit\u00e0 di affidare tali missioni al personale pi\u00f9 qualificato, specie in assenza di complete informazioni operative ed in presenza di una esfiltrazione suscettibile di richiedere uno scontro a fuoco, se non addirittura un'irruzione in ambienti ristretti.\nOrganigramma e struttura.\nLo Stormo \u00e8 organizzato secondo la seguente struttura:\nFormazione degli operatori.\nL'accesso alla specialit\u00e0 incursori avviene per concorso interno all'Aeronautica Militare \nDopo la preselezione all'idoneit\u00e0 fisica si accede al tirocinio di selezione della durata di due settimane.\nCorso operatore basico.\nQuindi si viene ammessi alla frequenza del corso operatore basico incursori aeronautica militare BIAM dalla durata di circa un anno (dal 2010 l'addestramento basico degli incursori \u00e8 interamente curato dal gruppo addestramento del 17\u00ba Stormo incursori).\nIl corso ricalca la formazione degli incursori dell'E.I.\nGli istruttori che curano tale fase, in servizio al GA (Gruppo Addestramento) provengono:\nSi effettuano una serie di corsi: di paracadutismo; formazione teorico pratica sulla topografia, sulle trasmissioni, sul Basic Life Support, approfondimenti su armi e tiro (diurno e notturno) e pianificazioni delle operazioni militari, Sopravvivenza, evasione e fuga, resistenza agli interrogatori, Operatore Radio e Trasmissioni per Forze Speciali, maneggio esplosivi, Procedure tecnico tattiche per Forze speciali, aerocooperazione per FS, tecniche di mobilit\u00e0 e combattimento in montagna, della ricognizione speciale e delle procedure Humint (Human Intelligence) di raccolta informazioni.\nAbilitazione incursore A.M..\nI candidati, quindi iniziano quella di perfezionamento per la qualifica di incursore paracadutista, della durata di 40 settimane dal 2011, che ha lo scopo di completare la formazione degli allievi e specializzare il personale e renderlo in grado di operare nei diversi ambienti e scenari di impiego peculiari delle forze speciali. Il perfezionamento include una serie di corsi di durata variabile svolti presso istituti dell'Aeronautica Militare e al RAFOS del 9\u00b0 Col Moschin.\nCorsi di perfezionamento e specialit\u00e0.\nSi possono effettuare quindi anche corsi di perfezionamento e quelli della specialit\u00e0 prescelta.\nUn Distaccamento operativo infatti ha al suo interno: un Combat Medic, un Breacher: disattivatore EOD-IEDD, un SFJTAC\u00a0\u2013 \"Special Forces Joint Terminal Attack Controller\", e uno o due tiratori scelti."}
{"id": "1177734", "revid": "38120", "url": "https://it.wikipedia.org/wiki?curid=1177734", "title": "Diego Alberto Milito", "text": ""}
{"id": "1177736", "revid": "109651", "url": "https://it.wikipedia.org/wiki?curid=1177736", "title": "Big Read", "text": "The Big Read \u00e8 un sondaggio d'opinione e relativo \"show\" televisivo della BBC del 2003.\nScopo dei due eventi era quello di scoprire quale fosse \"Il libro pi\u00f9 amato della nazione\" (\"Nation's Best-loved Book\"). Le votazioni avveniva via web, oppure con telefonate o invio di messaggi SMS.\nAllo \"show\" \u00e8 stata mossa la critica di un approccio troppo sensazionalistico alla letteratura, ma i sostenitori hanno controbattuto adducendo il fatto che lo spettacolo era comunque un mezzo per far crescere l'interesse del pubblico per l'arte letteraria.\nSegue la lista dei migliori quindici libri emersi dal sondaggio:"}
{"id": "1177737", "revid": "751106", "url": "https://it.wikipedia.org/wiki?curid=1177737", "title": "Tatuaggio all'henn\u00e9", "text": ""}
{"id": "1177740", "revid": "133260", "url": "https://it.wikipedia.org/wiki?curid=1177740", "title": "Sulle fiabe", "text": ""}
{"id": "1177741", "revid": "767487", "url": "https://it.wikipedia.org/wiki?curid=1177741", "title": "Rogier Molhoek", "text": ""}
{"id": "1177749", "revid": "1850745", "url": "https://it.wikipedia.org/wiki?curid=1177749", "title": "Judith O'Dea", "text": "Biografia.\nNota soprattutto per aver interpretato Barbara nel film di George A. Romero \"La notte dei morti viventi\" (1968), \u00e8 apparsa in un film per la TV, \"The Pirate\" (1978) e in alcuni film pi\u00f9 recenti di scarso rilievo."}
{"id": "1177751", "revid": "1573940", "url": "https://it.wikipedia.org/wiki?curid=1177751", "title": "Bulla (zoologia)", "text": "Bulla \u00e8 un genere di molluschi gasteropodi marini, unico genere vivente della famiglia Bullidae.\nDescrizione.\nSono caratterizzati da una conchiglia liscia macchiettata e colorata di bruno-rossastro, di forma ovoidale e di tipo calcareo, con un'apertura ampia quanto la lunghezza.\nDistribuzione e habitat.\nComprende specie diffuse nell'Oceano Indiano, nel Mar Mediterraneo e in Oceania.\nTassonomia.\nLa famiglia comprende le seguenti specie:\nCuriosit\u00e0.\nData la somiglianza, questo tipo di conchiglia ha dato il nome anche ad una sorta di capsula contenente un amuleto, usata dagli etruschi e dagli antichi romani, portata anche come ornamento. Poteva essere di cuoio, di metallo, d'oro, liscia o lavorata.\nPresso i Romani era anche un ornamento che contraddistingueva i ragazzi nobili. Il termine \u00e8 inoltre un'antica variante di \"bolla\".\nQuesta medaglia raccoglieva amuleti contro gli spiriti cattivi. Bambini e bambine la ricevevano dopo otto giorni dalla nascita, d'oro per i patrizi, di cuoio per i plebei. Era il segno che erano nati liberi. I maschi deponevano la \"bulla\" a sedici anni, quando avevano raggiunto l'et\u00e0 adulta: le femmine attorno ai dodici anni con il matrimonio."}
{"id": "1177752", "revid": "110157", "url": "https://it.wikipedia.org/wiki?curid=1177752", "title": "Everything Must Go (Manic Street Preachers)", "text": "Everything Must Go \u00e8 un album dei Manic Street Preachers pubblicato nel 1996."}
{"id": "1177755", "revid": "287204", "url": "https://it.wikipedia.org/wiki?curid=1177755", "title": "Chiesa armena di San Gregorio Illuminatore", "text": "La chiesa armena di San Gregorio Illuminatore era la chiesa cattolica della nazione armena di Livorno.\nDistrutta dopo la seconda guerra mondiale, i resti della sola facciata, ancora propriet\u00e0 del Patriarcato di Cilicia, si possono ammirare in via della Madonna, non distante dal tempio dei Greci Uniti e dalla chiesa della Madonna. Dal 27 settembre 2008 \u00e8 sede di un centro interculturale.\nLa chiesa.\nStoria.\nGli armeni, presenti a Livorno per le loro attivit\u00e0 commerciali sin dal Seicento, ottennero il permesso di costruire una chiesa nazionale solo nel Settecento, dopo aver vinto le resistenze della Santa Sede. Quest'ultima infatti guardava con sospetto la concessione elargita alla comunit\u00e0 armena, temendo un radicamento delle posizioni gregoriane.\nProbabilmente grazie al forte interessamento di Ferdinando, figlio di Cosimo III de' Medici e spesso erroneamente indicato come l'architetto della chiesa, il disegno esecutivo fu realizzato da Giovan Battista Foggini e affidato al provveditore della Fabbrica di Livorno Giovanni del Fantasia.\nLa scelta di Foggini, uno dei pi\u00f9 importanti artisti dell'epoca, rivela non solo le ambizioni della committenza, ma anche la volont\u00e0, da parte del \"gran principe\" Ferdinando, di trasformare la via della Madonna in uno scenografico asse barocco rivolto verso il quartiere della Venezia Nuova; ci\u00f2 trova conferma nel coevo rifacimento della facciata della chiesa della Santissima Annunziata, il cui disegno \u00e8 stato attribuito dalla critica ancora alla mano di Foggini.\nI lavori di San Gregorio cominciarono nel 1701 e furono conclusi pochi anni dopo. Tuttavia, a causa di un contenzioso tra la comunit\u00e0 e gli eredi del benefattore che aveva finanziato la costruzione, il tempio pot\u00e9 essere aperto solo all'inizio del 1714.\nImportanti lavori di restauro si tennero comunque negli anni quaranta dell'Ottocento, quando l'interno della chiesa fu dotato di un apparato decorativo di gusto neoclassico.\nColpita duramente dai bombardamenti aerei della seconda guerra mondiale, la chiesa fu oggetto di furti, razzie e atti vandalici. Nel dopoguerra, venuta meno la comunit\u00e0 armena di Livorno, prevalse l'idea di ridurre il complesso ad una sorta di piccolo oratorio, demolendo gran parte dell'edificio, nonostante i danni riportati non fossero tali da decretarne l'abbattimento.\nDescrizione.\nDel luogo di culto a croce latina, con cupola all'intersezione del transetto con la navata, non restano altro che la facciata e alcuni marmi dell'interno, nel 2008 in parte ricollocati in ci\u00f2 che rimane della chiesa e in parte ancora abbandonati nel parco di Villa Fabbricotti.\nIn realt\u00e0 della facciata resta solo il portico d'ingresso, nel quale erano ospitate alcune sepolture e che precedeva l'ingresso vero e proprio: il portico, schermato da una maestosa cancellata (l'originale, sottratta intorno al 1945, \u00e8 stata ricostruita nel 2008), \u00e8 costituito da una serliana sormontata dalle sculture, opera di Andrea Vacc\u00e0, della \"Fede\" e della \"Carit\u00e0\" che affiancano \"San Gregorio\".\nAll'interno, ridotto solo ad un piccolo locale provvisto di appartamento al piano superiore, si trovavano opere del citato Vacc\u00e0 e di Giovanni Baratta, oltre a dipinti che furono trafugati durante l'ultima guerra, come una tela di Alessandro Gherardini raffigurante l\"Assunta\".\nDue statue di Paolo Emilio Demi, realizzate in occasione dei restauri ottocenteschi e sopravvissute ai saccheggi, furono trasferite nella chiesa di Santa Maria del Soccorso, assieme ad altre opere scultoree.\nIl cimitero degli Armeni.\nOggi scomparso, fu edificato nella seconda met\u00e0 del Settecento lungo l'attuale via Provinciale Pisana, quando furono interdette le sepolture nella chiesa di San Gregorio; fu chiuso nel 1875 a seguito dell'espansione urbana dei sobborghi di Livorno. Qui si trovava ad esempio la tomba di Gregorio Sceriman, artista e letterato, alla cui famiglia \u00e8 legato il nome della villa omonima (poi Rodocanacchi) sulle colline intorno alla citt\u00e0. Il cimitero fu venduto, smantellato e lottizzato dopo la prima guerra mondiale, a seguito del declino della comunit\u00e0."}
{"id": "1177758", "revid": "6923", "url": "https://it.wikipedia.org/wiki?curid=1177758", "title": "Sarehole", "text": "Sarehole \u00e8 un'area nell'Hall Green, Birmingham, Inghilterra (amministrativamente nel Worcestershire, annessa alla citt\u00e0 nel 1911). Sarehole, un nome non pi\u00f9 utilizzato negli indirizzi, era un villaggio che ha dato il suo nome ad una fattoria (ora distrutta) e ad un mulino. Si estende dal confine con Green Lane il fiume Cole fino ai Dingles.\nCaratteristiche.\nJ. R. R. Tolkien visse qui quando era bambino negli anni 1890, e l'area influenz\u00f2 la verde e pacifica descrizione de La Contea nei suoi lavori. Il vicino \"Moseley Bog\" (ora una riserva naturale) fu probabilmente ispirazione per la Vecchia Foresta - e la collina dove c'\u00e8 lo Spring Hill College che \u00e8, in accordo alla leggenda locale, piena di cunicoli e passaggi segreti, potrebbe essere stata facilmente ispirazione per Casa Baggins.\nIl mulino di Sarehole, che ha influenzato anch'esso il giovane Tolkien, \u00e8 ora un museo, nel parco naturale della contea."}
{"id": "1177759", "revid": "110157", "url": "https://it.wikipedia.org/wiki?curid=1177759", "title": "Know Your Enemy (Manic Street Preachers)", "text": "Know Your Enemy \u00e8 un album dei Manic Street Preachers pubblicato nel 2001.\nIl 16\u00b0 brano contiene in realt\u00e0 anche una traccia nascosta, una cover di \"We are all bourgeois now\" dei McCarthy."}
{"id": "1177760", "revid": "287204", "url": "https://it.wikipedia.org/wiki?curid=1177760", "title": "Cugia", "text": "Cugia di Sant'Orsola \u00e8 una famiglia della nobilt\u00e0 italiana, originaria della Sardegna, e precisamente di Sassari, dove \u00e8 documentata dal XVI secolo, mentre l'omonimo palazzo \"ivi\" presente \u00e8 del XVIII secolo, che si \u00e8 segnalata soprattutto, attraverso l'opera e le iniziative di diversi suoi esponenti, i quali hanno rivestito ruoli di primo piano a livello sia militare, sia politico, nell'ambito della storia del Regno di Sardegna prima e del Regno d'Italia poi. L'arma di questa schiatta \u00e8 blasonata come segue: \u00ab\"Troncato al 1\u00b0 d'azzurro al cane rampante, posto a sinistra ed in alto a destra un'aquila, il tutto d'argento; l'aquila volante verso un sole d'oro orizzontale a destra; al 2\u00b0 doro all'olmo nodrido sulla campagna erbosa, il tutto di verde, sinistrato da un leone di rosso tenente una spada d'argento\"\u00bb.\nIl primo esponente di spicco \u00e8 stato Giovanni Battista Cugia, un giurista e uomo politico, che nel 1716 ricevette, con diploma dell'imperatore Carlo VI datato 17 luglio, il titolo di marchese, unitamente al predicato d'uso \"di Sant'Orsola\", da cui il toponimo di un quartiere di Sassari. Governatore provvisorio della stessa citt\u00e0 dal 1709 al 1711, Giovanni Battista fu successivamente a Madrid come reggente del Supremo Consiglio e dal 1714, con lo stesso ufficio, presso la Corte arciducale d'Austria, a Vienna, dove mor\u00ec nel 1725.\nIncarichi simili ha avuto anche Carlo Cugia, che nel primo decennio del XIX secolo \u00e8 stato governatore di Alghero. La sua documentazione, per lo pi\u00f9 manoscritta e conservata in un apposito fondo archivistico allo stesso intestato presso la Biblioteca comunale di Sassari, ha permesso di ricostruire importanti vicende storico-politiche della Sardegna in generale e di Alghero in particolare.\nParticolare rilevanza ha ottenuto Efisio Cugia, nato a Cagliari nel 1818 e morto a Roma nel 1872, che \u00e8 stato deputato prima del Regno di Sardegna (dalla V alla VII e ultima legislatura, tra il 1853 e il 1860) e poi del Regno d'Italia (dall'VIII all'XI, tra il 1861 e il 1874), generale dell'esercito sabaudo con incarichi di primo piano durante le fasi a ridosso dell'Unit\u00e0, nonch\u00e9 ministro della marina nel primo governo Minghetti (1863-1864) e ministro della guerra nel secondo governo Ricasoli (1866-1867).\nFratello di Efisio \u00e8, della medesima famiglia, il colonnello Francesco Cugia (1829-1885), eletto deputato del Regno d'Italia dal 1871 al 1881 per il collegio di Macomer, che ha intrapreso la carriera militare nel corpo d'artiglieria e, al comando di essa, si \u00e8 segnalato durante la breccia di Porta Pia. Pronipote di questi \u00e8 lo scrittore, regista e autore radiotelevisivo Diego Cugia (nato nel 1953)."}
{"id": "1177761", "revid": "599013", "url": "https://it.wikipedia.org/wiki?curid=1177761", "title": "Poveri servi della Divina Provvidenza", "text": "I Poveri Servi della Divina Provvidenza, o Opera Don Calabria (in latino \"Congregatio Pauperum Servorum Divinae Providentiae\"), sono un istituto religioso maschile di diritto pontificio: i membri di questa congregazione clericale pospongono al loro nome la sigla P.S.D.P.\nStoria.\nLa congregazione trae origine dalla Casa Buoni Fanciulli, fondata a Verona, in vicolo Case Rotte, il 26 novembre 1907 dal presbitero italiano Giovanni Calabria (1873-1954), per l'assistenza all'infanzia povera e abbandonata: l'11 febbraio 1932 Girolamo Cardinale, vescovo di Verona, approv\u00f2 la fraternit\u00e0 di sacerdoti che gestiva l'opera come congregazione di diritto diocesano con il nome di Poveri Servi della Divina Provvidenza.\nL'istituto ottenne il pontificio decreto di lode il 25 aprile 1949 e venne approvato definitivamente dalla Santa Sede il 15 dicembre 1956.\nEsiste anche il ramo femminile delle Povere Serve della Divina Provvidenza, fondate nel 1910 ed approvate nel 1981.\nIl fondatore, beatificato nel 1988, \u00e8 stato proclamato santo il 18 aprile 1999 da papa Giovanni Paolo II.\nAttivit\u00e0 e diffusione.\nI religiosi dell'Opera Don Calabria si dedicano alla cura e all'accoglienza dei bambini e degli anziani bisognosi e abbandonati; tra i loro fini c'\u00e8 anche quello di coltivare e sostenere le vocazioni al sacerdozio o alla vita religiosa.\nOltre che in Italia, sono presenti in Africa (Angola, Kenya), nelle Americhe (Argentina, Brasile, Cile, Colombia, Paraguay, Uruguay), in Asia (Filippine, India), in Romania e in Russia: la sede generalizia \u00e8 a Verona.\nAl 31 dicembre 2005, l'istituto contava 74 case e 283 religiosi, 157 dei quali presbiteri."}
{"id": "1177764", "revid": "287204", "url": "https://it.wikipedia.org/wiki?curid=1177764", "title": "Suddivisioni della Lituania", "text": "Questo articolo tratta la suddivisione amministrativa della Lituania nelle diverse epoche della storia della nazione.\nL'attuale divisione amministrativa \u00e8 stata creata nel 1994 ed \u00e8 stata modificata nel 2000.\nLa Lituania \u00e8 divisa in:\nIl governo di ogni comune viene eletto con elezioni democratiche che avvengono ogni quattro anni (nel passato ogni tre). Il sindaco viene eletto dal consiglio comuni, anche se attualmente \u00e8 in vaglio la proposta di elezione diretta da parte dei cittadini.\nLe contee sono governate da \"apskrities vir\u0161ininkas\" (tradotto ufficialmente con \"governatore\") nominato dal governo centrale di Vilnius. Il loro compito principale \u00e8 di assicurare che i comuni obbediscano alle leggi e alla Costituzione della Lituania. I governatori non detengono grandi poteri, pertanto si pensa che 10 contee per la Lituania siano troppe (la pi\u00f9 piccola comprende infatti solo 4 comuni). C'\u00e8 la proposta di sostituire le contee con 4 o 5 \"terre\", una nuova unit\u00e0 amministrativa simile alle regioni etnografiche della Lituania e basata sulle cinque maggiori citt\u00e0.\nIl periodo sovietico (1945-1994).\nLa RSS Lituana era divisa in 4 \"sritys\" (singolare: \"sritis\"; la traduzione locale dell'\"oblast\" russo). Ogni sritis comprendeva alcuni distretti:\nSia i distretti che i sritys prendevano il nome dalla citt\u00e0 principale. Le uniche eccezioni erano:\nInoltre, \u0160iauliai, Panev\u0117\u017eys, Vilnius, Kaunas, Klaip\u0117da, Naujoji Vilnia e Druskininkai erano \"citt\u00e0 amministrate sritis\" (\"Srities pavaldumo miestai\", singolare \"Srities pavaldumo miestas\").\nQuesta divisione fu modificata nel 1953, lasciando solo la divisione in distretti senza suddivisione in oblast. I distretti creati successivamente erano pi\u00f9 grandi di quelli creati all'inizio dell'occupazione sovietica (c'erano 44 distretti verso la fine dell'occupazione, mentre all'inizio erano 87), perci\u00f2 i distretti, anche se con lo stesso nome, non devono essere confusi se confrontati in periodi diversi.\nLa Lituania (e prima la RSS Lituana) era divisa in 44 distretti (\"rajonai\", singolare \"rajonas\") e 11 \"citt\u00e0 repubblicane amministrate\"(\"Valstybinio pavaldumo miestai\", singolare \"Valstybinio pavaldumo miestas\"), in cui due di queste citt\u00e0 erano in realt\u00e0 l'unione di pi\u00f9 citt\u00e0. Dopo il 1994, tutti questi distretti vennero uniti nei comuni dei distretti, alcune delle zone delle citt\u00e0 repubblicane amministrate vennero allargate e formarono nuovi comuni e alcune nuovi comuni uscirono dai distretti maggiori per formare comuni urbani.\nI distretti erano chiamati come il loro capoluogo, eccetto:\nPeriodo interbellico (1918-1945).\nAll'inizio, la Lituania consisteva di 20 apskritys. L'Apskritis di Joni\u0161kis fu stabilito poco dopo e divenne il 21\u00ba. Dopo che la Regione di Klaip\u0117da fu acquisita, fu divisa in 3 apskritys (Apskritis di Klaip\u0117da, Apskritis di \u0160ilut\u0117 e Apskritis di Pag\u0117giai), cosicch\u00e9 la Lituania all'epoca contava 24 apskritys. Gli apskritys furono suddivisi in vals\u010diai (singolare: vals\u010dius).\n\u00c8 da notare che la Lituania reclamava il possesso di pi\u00f9 apskritys, in quanto alcuni di essi erano contesi anche dalla Polonia, cos\u00ec i 24 includevano solo quegli apskritys che almeno in parte erano sotto il controllo lituano. Dopo che la Lituano acquis\u00ec il controllo di un quinto della regione di Vilnius, si riprese 2 apskritys (Vilnius e \u0160ven\u010dioniai), ma a quel tempo la Lituania perse la regione di Klaip\u0117da, in modo tale che gli apskritys sotto controllo lituano erano solo 23.\nC'erano anche 5 apskritys che non furono mai riconquistati, pertanto, in tutto, nelle terre reclamate dalla Lituania vi erano 31 apskritis, tra i quali 7 erano completamente nella regione di Vilnius o nella regione di Suvalkai, e nella regione di Klaip\u0117da, 2 avevano il capoluogo nella regione di Vilnius (dovettero essere istituite delle capitali temporanee) e pochi altri avevano aree nella regione di Vilnius.\nQuesto \u00e8 l'elenco degli apskritis nella Lituania indipendente interbellica (le capitali tra parentesi):\nDominio tedesco (1914-1918).\nLe suddivisioni cambiarono rapidamente a causa dei cambiamenti che avvenivano in battaglia. Nel 1915 la maggior parte dei territori lituani (eccetto la Lituania minore e Palanga) divennero parte dell'Ober Ost. Nel luglio 1918 fu stabilita la provincia lituana, che consisteva di tre governi(\"Vald\u017eios nuovada\", plurale \"Vald\u017eios nuovados\"):\nI governi erano suddivisi in apskritys.\nNell'Impero russo (1795-1914).\nDurante l'occupazione dell'Impero russo, all'inizio fu creato il Governatorato di Vil'na. Nel giro di due anni fu unito al Governatorato di Slonim per formare il Governatorato della Lituania. Nel 1801 fu diviso nel Governatorato di Lituania-Vil'na (che consisteva di 11 powiat) e nel Governatorato di Lituania-Grodno, pertanto in quel periodo non vi fu alcuna unit\u00e0 che rappresent\u00f2 tutta la Lituania.\nNel 1843 avvenne un'altra riforma amministrativa. In modo non ufficiale furono creati tre governatorati: quello di Vilnius, quello di Kovno e quelli di Suvalki. Inoltre, alcune parti del Governatorato di Curlandia e di Grodno potevano essere considerati lituani. Ogni governatorato era diviso in contee.\nA causa del numero simile di contee contenute, potrebbe sembrare che i tre governatorati fossero simili in grandezza. Questo non \u00e8 vero, in quanto quello di Suvalki era il pi\u00f9 piccolo e il suo territorio era circa un terzo di quello di Kovno e di quello di Vilnius; nel Governatorato di Suvalki le contee erano anche pi\u00f9 piccole.\nGranducato di Lituania.\nInizi.\nNei primi anni della formazione dello stato lituano, c'erano diverse terre, governate da duchi come la Terra di Nal\u0161ia, quella di Deltuva e di Lietuva.\nMedio Granducato.\nIl Granducato all'epoca consisteva di vari tipi di unit\u00e0 amministrative, come voivodati, ducati, volost e sritys. Alcune terre non erano attribuite a nessuna di queste entit\u00e0. Tutte le unit\u00e0 amministrative godevano di un diverso livello di indipendenza, secondo la tradizione.\nTardo Granducato.\nNei suoi ultimi anni, il Granducato di Lituania fu diviso in otto voivodati (in lituano: \"vaivadijos\"). Prima dell'Unione di Lublino c'erano 13 voivodati (quattro voivodati meridionali e uno occidentale furono ceduti poi alla Polonia). Queste unit\u00e0 amministrative erano ulteriormente suddivise in pavietai.\nDivisione (i voivodati erano chiamati come il capoluogo, a meno che non sia specificato diversamente):\nVoivodati persi a favore del Regno di Polonia prima dell'Unione di Lublino:\nStato vassallo, acquisito dopo la Guerra di Livonia:\nEsisteva anche il Ducato di Livonia (poi conosciuto come Voivodato di Livonia, con capitale Daugavpils e in seguito come Livonia con capitale Riga): queste terre furono della Lituania e della Polonia a seguito dell'Unione di Lublino. Il Voivodato di Smole\u0144sk, il maggiore di tutti, fu anche governato dalla Lituania per alcuni anni, ma fu poi conquistato dalla Russia."}
{"id": "1177768", "revid": "465036", "url": "https://it.wikipedia.org/wiki?curid=1177768", "title": "Congregazione Poveri Servi della Divina Provvidenza", "text": ""}
{"id": "1177776", "revid": "465036", "url": "https://it.wikipedia.org/wiki?curid=1177776", "title": "Opera Don Calabria", "text": ""}
{"id": "1177781", "revid": "697352", "url": "https://it.wikipedia.org/wiki?curid=1177781", "title": "Edward Winter (politico)", "text": "L'incarico.\nDurante il suo incarico ottenne un accordo permanente riguardante i diritti britannici su Madras. Winter fu un uomo baldanzoso, il quale arrest\u00f2 il suo successore George Foxcraft perch\u00e9 accusato di essere puritano e anti-monarchico. Questo era il periodo in cui ebbe luogo la guerra civile inglese e gli Stuarts erano stati appena reintegrati sul trono d'Inghilterra. Comunque, Edward Winter fu presto e sostituito da Foxcraft, che fu il primo che ottenne il titolo di \"Governatore di Fort St.George\". Inoltre, Winter rifiut\u00f2 di abbandonare il seggio e rimase rappresentante fino al 1668, quando venne rimpiazzato da Foxcraft."}
{"id": "1177782", "revid": "121154456", "url": "https://it.wikipedia.org/wiki?curid=1177782", "title": "Cellula mucipara caliciforme", "text": "Le cellule caliciformi mucipare si trovano intercalate in alcuni epiteli di rivestimento, in particolare delle vie respiratorie e digerenti, sono cellule a secrezione esocrina. \nSono dette mucipare perch\u00e9 producono muco, che viene secreto per esocitosi. \nSi riconoscono per la caratteristica forma a calice (in realt\u00e0 dovuta alla preparazione dei campioni per l'osservazione al microscopio, che le porta a gonfiarsi di acqua e ad assumere la caratteristica forma a calice; sarebbero altrimenti di per s\u00e9 cellule di forma cilindrica), con una parte apicale dilatata, che si restringe in prossimit\u00e0 del lume, chiamata \"corpo\" o \"teca\": il plasmalemma apicale presenta numerosi microvilli adibiti ad aumentare la superficie secretoria, al di sotto, nel corpo si concentrano i granuli di mucinogeno.\nIl nucleo e la maggior parte degli organuli citoplasmatici si trovano nella zona basale della cellula, chiamata \"stelo\", che si restringe incuneandosi nel tessuto epiteliale circostante.\nLe cellule mucipare dello stomaco secernono anche bicarbonato."}
{"id": "1177786", "revid": "119051", "url": "https://it.wikipedia.org/wiki?curid=1177786", "title": "Cellula caliciforme", "text": ""}
{"id": "1177787", "revid": "123905646", "url": "https://it.wikipedia.org/wiki?curid=1177787", "title": "Giovanni da Verrazzano (cacciatorpediniere)", "text": "Il Giovanni da Verrazzano \u00e8 stato un esploratore e successivamente un cacciatorpediniere della Regia Marina.\nStoria.\nNome e motto.\nIl \"Giovanni da Verrazzano\" prese nome dal grande navigatore italiano Giovanni da Verrazzano, vissuto a cavallo tra il XV e il XVI secolo, che per primo esplor\u00f2 estesamente la costa orientale del Nord America, dalla Florida a Terranova.\nIl motto della nave, \"Ultra terminos ausus\" (\"audace oltre i limiti\") \u00e8 tratto dal monumento dedicato al navigatore nel paese di Greve in Chianti, sua terra natale.\nGli anni Trenta.\nFin dai suoi esordi, il \"Giovanni da Verrazzano\" ebbe vita difficile. Infatti entr\u00f2 in servizio con ritardo il 25 settembre 1930 a causa di rilevanti problemi all'apparato di propulsione e subito dopo dovette rientrare in cantiere per subire le prime modifiche per il miglioramento della stabilit\u00e0 (alleggerimento e abbassamento delle sovrastrutture), nonch\u00e9 la sostituzione di timone (1932) e tubi lanciasiluri.\nLa sua reale vita operativa quindi inizi\u00f2 solo parecchi mesi dopo, nel maggio 1931. \nNel 1933-1934 era comandata dal Capitano di Fregata Carlo Daviso di Charvensod.\nNel periodo pre-bellico svolse la normale attivit\u00e0 di squadra, partecipando anche alle operazioni di appoggio navale durante la guerra civile spagnola.\nAll'inizio del 1940 fu sottoposto ad altri lavori di modifica, quali l'allargamento dello scafo, la ricostruzione della prua e l'incremento dell'armamento.\nLa seconda guerra mondiale.\nAll'ingresso dell'Italia nel secondo conflitto mondiale si trovava ancora in cantiere per le modifiche; terminati i lavori, fu assegnato alla XV Squadriglia Cacciatorpediniere, di cui facevano parte i gemelli \"Pigafetta\", \"da Mosto\" e \"Zeno\". Fino a met\u00e0 1941 fu impiegato prevalentemente nel Basso Adriatico, poi fu destinato alle scorte sulle rotte per il Nordafrica ed a missioni di posa di mine.\nDal 19 al 23 aprile 1941, insieme alla VII Divisione incrociatori (\"Eugenio di Savoia\", \"Duca d\u2019Aosta\", \"Attendolo\" e \"Montecuccoli\") ed ai gemelli \"Da Recco\", \"Da Mosto\", \"Pessagno\", \"Pigafetta\" e \"Zeno\", effettu\u00f2 la posa dei campi minati \u00abS 11\u00bb, \u00abS 12\u00bb ed \u00abS 13\u00bb (con l'impiego in tutto di 321 mine e 492 galleggianti esplosivi) ad est di Capo Bon.\nTra il 23 ed il 24 aprile le unit\u00e0 ripeterono l'operazione posando altre 740 mine.\nIl 1\u00ba maggio pos\u00f2 nuovamente mine a nordest di Tripoli, insieme ai gemelli \"Pigafetta\", \"Da Mosto\", \"Da Recco\", \"Zeno\" e \"Pessagno\" ed agli incrociatori \"Eugenio di Savoia\", \"Duca d'Aosta\" ed \"Attendolo\".\nIl 3 giugno effettu\u00f2 la posa di due campi minati a nordest di Tripoli, insieme ai cacciatorpediniere \"Pigafetta\", \"Da Mosto\", \"Da Recco\", \"Gioberti\", \"Scirocco\" ed \"Usodimare\" ed alle Divisioni IV (incrociatori leggeri \"Bande Nere\" e \"Di Giussano\") e VII (incrociatori leggeri \"Eugenio di Savoia\", \"Duca d'Aosta\" ed \"Attendolo\").\nIl 28 giugno pos\u00f2 il campo minato \u00abS 2\u00bb nel Canale di Sicilia insieme agli incrociatori \"Attendolo\" e \"Duca d'Aosta\" ed ai cacciatorpediniere \"Pigafetta\", \"Da Mosto\", \"Da Recco\" e \"Pessagno\".\nIl 7 luglio, insieme alle Divisioni incrociatori IV (\"Bande Nere\" e \"Di Giussano\") e VII (\"Attendolo\" e \"Duca d'Aosta\") ed ai cacciatorpediniere \"Pigafetta\", \"Da Mosto\", \"Da Recco\", \"Pessagno\", \"Maestrale\", \"Grecale\" e \"Scirocco\", effettu\u00f2 una missione di posa mine nel Canale di Sicilia.\nNella notte del 12-13 ottobre avrebbe dovuto effettuare la posa di un altro campo minato, insieme ai cacciatorpediniere \"Vivaldi\", \"Malocello\", \"Pigafetta\", \"Camicia Nera\" ed \"Aviere\" ed agli incrociatori leggeri \"Eugenio di Savoia\", \"Montecuccoli\" e \"Duca d'Aosta\", ma l'operazione fu annullata in seguito all'uscita in mare della Mediterranean Fleet.\nDal 14 al 16 novembre scort\u00f2 da Taranto a Bengasi, insieme al \"Pigafetta\", i trasporti \"Citt\u00e0 di Genova\" e \"Citt\u00e0 di Napoli\".\nIl 1\u00ba dicembre recuper\u00f2 66 sopravvissuti dell'incrociatore ausiliario \"Adriatico\", affondato dalla Forza K britannica nella mattinata di quel giorno.\nDal gennaio al maggio 1942 fu sottoposto a lavori di modifica: il complesso lanciasiluri di poppa e le mitragliere da 13,2\u00a0mm furono sostituiti rispettivamente da 2 mitragliere da 37\u00a0mm e 7 da 20\u00a0mm, e fu imbarcato anche un ecogoniometro\nAd inizio agosto 1942, al comando del capitano di fregata Carlo Rossi, effettu\u00f2 \u2013 insieme al gemello \"Da Recco\" \u2013 una missione di trasporto di viveri a Navarino e quindi prosegu\u00ec per Bengasi, dove trasport\u00f2 delle truppe (il \"Da Recco\" effettu\u00f2 analoga missione verso Tobruch); durante la navigazione di ritorno assistette il \"Da Recco\", che era stato colto da avaria ai motori.\nIl 27 settembre stava scortando da Brindisi a Bengasi un convoglio quando, alle 16.40, il sommergibile HMS \"Umbra\" silur\u00f2 la grande e moderna motonave \"Francesco Barbaro\": incendiato, il mercantile, nonostante i tentativi di rimorchio, affond\u00f2, in seguito a un'esplosione, alle 4.41 del 28 settembre, in posizione 37\u00b015' N e 19\u00b055' E.\nIl 17 ottobre salp\u00f2 da Napoli, insieme ad altri cinque cacciatorpediniere e tre torpediniere, per scortare a Tripoli un convoglio di quattro mercantili. Poco prima dell'una del 19 ottobre il convoglio fu attaccato dal sommergibile britannico \"Unbending\" tra l'isola di Lampedusa e Pantelleria: alle 12.58 fu colpito il piroscafo \"Beppe\" (che affond\u00f2 alle 13.45 in posizione 35\u00b052' N e 12\u00b005' E), e poco pi\u00f9 tardi il \"Da Verrazzano\", dopo aver evitato con la manovra un primo siluro, fu a sua volta colpito da una seconda arma: lo scoppio provoc\u00f2 l'asportazione della poppa. L'equipaggio tent\u00f2 di tenere a galla la nave, ma fu tutto inutile: il cacciatorpediniere dovette essere abbandonato e s'inabiss\u00f2 alle 14.50, in posizione 35\u00b052' N e 12\u00b002' E. Si ebbero 20 morti su un equipaggio di 275 uomini.\nIl \"Da Verrazzano\" aveva effettuato 148 missioni di guerra, percorrendo complessivamente pi\u00f9 di 42.000 miglia.\nComandanti.\nCapitano di fregata Remo Polacchini \"(nato a Spezia il 20 novembre 1900)\" (10 giugno - settembre 1940)\nCapitano di fregata Ugo Avelardi \"(nato a Livorno il 4 aprile 1901)\" (settembre 1940 - 20 giugno 1942)\nCapitano di fregata Carlo Rossi \"(nato a Campo Ligure il 21 luglio 1901)\" (21 giugno - 19 ottobre 1942)"}
{"id": "1177789", "revid": "767487", "url": "https://it.wikipedia.org/wiki?curid=1177789", "title": "Il ritorno di Ringo", "text": "Il ritorno di Ringo \u00e8 un film del genere western all'italiana del 1965 e diretto da Duccio Tessari.\nAll'inizio della lavorazione la scheda del film ebbe un altro titolo che fu pensato per rendere pi\u00f9 esplicito il richiamo all'Odissea e la titolazione provvisoria con la quale si inizia a girare \u00e8 \"L'Odissea dei lunghi fucili\". Ma dopo il successo di \"Una pistola per Ringo\" il regista ed i produttori decisero di cambiarlo in \"Il ritorno di Ringo\", anche se le storie non hanno elementi in comune.\nTrama.\nDue mesi dopo il termine della Guerra di Secessione, Montgomery Brown detto \"Ringo\", torna a casa dopo aver combattuto per l'esercito unionista nella guerra. Subito si accorge per\u00f2 che le cose non sono pi\u00f9 quelle di una volta: banditi messicani capitanati dal violento Esteban Fuentes, tiranneggiano da tempo sulla citt\u00e0. Tutti coloro che in passato si erano opposti alla loro prepotenza sono stati uccisi, compreso il padre di Ringo, funzionario governativo; inoltre, il fratello di Esteban, il feroce Francisco Fuentes, detto \"Paco\", ricatta la moglie di Ringo, Hally, per tenerla vicino a s\u00e9, minacciandone costantemente la figlia piccola.\nPer non farsi riconoscere e poter cos\u00ec studiare il da farsi, Ringo si fa crescere la barba e la tinge di nero, assieme ai capelli, fingendosi un messicano al servizio di Miosotis, l'esile tuttofare cittadino, brontolone ma di buon cuore. Paco vorrebbe sposare Hally, che tuttavia temporeggia, dicendo che non potr\u00e0 risposarsi fino a che suo marito, disperso, non torner\u00e0 dalla guerra, o non si avranno prove certe della sua morte. Esteban, per aiutare il fratello, paga un militare per fingere la morte di Ringo in guerra, obbligando cos\u00ec la sua vedova a cedere ed acconsentire a risposarsi con il fratello Paco. Ringo non ha pi\u00f9 tempo ed \u00e8 costretto ad agire, ma a causa di una ferita alla mano destra (infertagli da Paco, che lo aveva scambiato per un ladro) si fa aiutare da Miosotis, che lo allena a sparare con la mano sinistra e dall'indiano Mimbreno; a loro si unir\u00e0 anche lo sceriffo, un uomo di indole pacifica, innamorato di Rosita, ballerina del Saloon e donna di Esteban; quest'ultimo, arrestato con i suoi uomini dallo sceriffo, verr\u00e0 liberato da Rosita e, dopo aver ucciso lo sceriffo, correr\u00e0 ad aiutare Paco, caduto in un agguato di Ringo nel giorno del matrimonio. Dopo aver scoperto che lo sceriffo \u00e8 morto e che i banditi si sono rifugiati in una villa, Ringo chiama a raccolta tutti i cittadini, organizzando una vera sommossa popolare; l'ex militare guider\u00e0 un attacco in forze alla villa, salvando la figlia e liberando il paese dai banditi.\nProduzione.\nIl film venne girato interamente in Spagna: sia le scene della villa della famiglia Brown (la Can F\u00e0bregas) che quelle del villaggio dove arriva Ringo vennero realizzate presso Esplugues de Llobregat (nella provincia di Barcellona). Le scene interne vennero invece girate ai PC Balcazar Studios di Madrid.\nDistribuzione.\nIl film venne distribuito nelle sale cinematografiche italiane dalla Cineriz l'8 dicembre 1965.\nEstero.\nIl film \u00e8 uscito all'estero come:\nColonna sonora.\nCome per il precedente film, le canzoni sono state realizzate da Ennio Morricone e cantate da Maurizio Graf."}
{"id": "1177791", "revid": "71155", "url": "https://it.wikipedia.org/wiki?curid=1177791", "title": "This Is My Truth Tell Me Yours", "text": "This Is My Truth Tell Me Yours \u00e8 un album dei Manic Street Preachers pubblicato nel 1998."}
{"id": "1177795", "revid": "93556", "url": "https://it.wikipedia.org/wiki?curid=1177795", "title": "Sara Paxton", "text": "Nominata agli Emmy Awards nel 2006 nella categoria miglior attrice e cantante. I suoi successi sono stati: \"Aquamarine\", \"Sleepover\" e \"Ritorno ad Halloweentown\".\nBiografia.\nSuo padre, Steve Paxton, \u00e8 un uomo di affari di origini europee, mentre sua madre \u00e8 una dentista, ed \u00e8 nata a Monterrey, in Messico, perci\u00f2 Sara parla anche spagnolo. Figlia unica, \u00e8 cresciuta a San Fernando Valley. Inizia a recitare fin da piccola, e il primo ruolo che ha \u00e8 nel 1997, in \"Bugiardo bugiardo\" dove recita al fianco di Jim Carrey. Nel periodo che segue dal 1999 al 2000 partecipa a diverse serie tv, fra cui anche \"Lizzie McGuire\", su Disney Channel. Nel 2003 Sara interpreta un piccolo ruolo in un film in 3D andato in onda negli Stati Uniti. Successivamente partecipa anche ad un episodio di \"\", dove interpreta Lana.\nIl primo ruolo importante che la Paxton interpreta \u00e8 nel film \"Sleepover\", girato nel 2004. Ottiene anche un ruolo nel telefilm \"Summerland\" dove recita al fianco di Jesse McCartney interpretando la sua ragazza Sarah Borden. Nell'anno 2006 riceve il premio Emmy. Prima di ricevere questa nomination, Sara interpreta una sirena nel film \"Aquamarine\", e recita con Emma Roberts e JoJo.\nSuccessivamente, nel 2006, prende il posto di Kimberly J. Brown nella saga di film \"Halloweentown\". La ragazza recita insieme a Lucas Grabeel nel seguito \"Ritorno ad Halloweentown\". Nel 2007 la Paxton partecipa al film con Amanda Bynes e Matt Long, \"Sydney White - Biancaneve al college\". Sara interpreta anche Jill Johnson nel film \"Superhero - Il pi\u00f9 dotato fra i supereroi\" al fianco di Drake Bell. Successivamente interpreta Mari nel film \"L'ultima casa a sinistra\", remake dell'omonimo film diretto da Wes Craven nel 1972. Ha avuto inoltre ruoli da guest star in \"Malcolm\", \"Jonas L.A.\" e \"Will &amp; Grace\". Nel 2011 esce \"The Innkeepers\", un film horror, in cui ha il ruolo della protagonista.\nIl suo primo CD musicale si intitola \"The Ups and Downs\", ed \u00e8 un misto fra rock e pop.\nDoppiatrici italiane.\nNelle versioni in italiano dei suoi lavori, Sara Paxton \u00e8 stata doppiata da:"}
{"id": "1177799", "revid": "547034", "url": "https://it.wikipedia.org/wiki?curid=1177799", "title": "Serie A 1970-1971 (pallacanestro maschile)", "text": "Il campionato di Serie A di pallacanestro maschile 1970-1971 \u00e8 stato il quarantanovesimo organizzato in Italia.\nLa formula rimane invariata: le 12 squadre si affrontano in partite di andata e ritorno, lo scudetto viene assegnato alla prima in classifica e le ultime due retrocedono in Serie B; si rendono necessari gli spareggi per decidere sia lo scudetto che le due retrocessioni. L'Ignis Varese vince il suo terzo scudetto consecutivo e quinto in totale battendo la Simmenthal Milano nello spareggio di Roma."}
{"id": "1177800", "revid": "44638", "url": "https://it.wikipedia.org/wiki?curid=1177800", "title": "Cecchi Biella", "text": ""}
{"id": "1177802", "revid": "339392", "url": "https://it.wikipedia.org/wiki?curid=1177802", "title": "Tropicali Pesaro", "text": ""}
{"id": "1177803", "revid": "1318658", "url": "https://it.wikipedia.org/wiki?curid=1177803", "title": "Stazione di Mumbai Chhatrapati Shivaji", "text": "La stazione di Mumbai Chhatrapati Shivaji (in marathi: \u091b\u0924\u094d\u0930\u092a\u0924\u0940 \u0936\u093f\u0935\u093e\u091c\u0940 \u091f\u0930\u094d\u092e\u093f\u0928\u0938, in inglese: \"Chhatrapati Shivaji Terminus\" o \"Chhatrapati Shivaji Maharaj Terminus\", da cui le sigle CST o CSMT), originariamente chiamata \"Victoria Terminus\" (VT), \u00e8 una stazione ferroviaria di Mumbai, in India.\n\u00c8 un edificio storico della citt\u00e0, una delle stazioni ferroviarie pi\u00f9 trafficate dell'intera nazione, punto d'accesso principale alla rete suburbana cittadina e capolinea anche di treni a lunga percorrenza e, dal 2004, \u00e8 stata dichiara patrimonio dell'umanit\u00e0 dell'UNESCO.\nLa struttura.\nL'edificio, costruito nel 1888, \u00e8 stato progettato in stile cosiddetto neogotico-vittoriano. La costruzione presenterebbe marmo pregiato toscano mentre il resto \u00e9 Gothic Revival. Moltissimi elementi decorativi dell'interno della stazione sono il frutto del lavoro degli studenti della locale scuola d'arte, fra i quali: legni intagliati, tegole, ringhiere in ferro battuto e ottone, le griglie per le biglietterie e le balaustre della grande scalinata. Per l'epoca in cui venne costruita la stazione venne inoltre dotata di tutti gli accorgimenti tecnologici e strutturali pi\u00f9 moderni nel campo dell'ingegneria ferroviaria.\nStoria.\nLa stazione venne progettata dall'architetto Frederick William Stevens fra il 1887 e il 1888. Dopo aver ottenuto l'incarico di costruire la stazione grazie ad uno schizzo del disegnatore Axel Herman, Stevens and\u00f2 per un periodo di 10 mesi in Europa per studiare approfonditamente le stazioni ferroviarie che si trovavano in quel continente. Come risultato si pu\u00f2 notare una certa somiglianza fra la stazione di Chhatrapati Shivaji e quella di St Pancras a Londra.\nDopo dieci anni di lavori il progetto venne ultimato nel 1897 e intitolato in onore della regina Vittoria, allora regnante. Nel 1996, in risposta alle richieste del partito nazionalista Shiv Sena ed in accordo con la recente politica di rinominare i luoghi indiani con toponimi indiani, alla stazione venne cambiato nome in quello di Chhatrapati Shivaji, in onore di un sovrano marathi del XVII secolo. Poich\u00e9 per\u00f2 il nome di Victoria Terminus, o VT, \u00e8 stato in uso per circa un secolo, esso \u00e8 ancora ampiamente diffuso fra la popolazione della citt\u00e0 di Mumbai."}
{"id": "1177804", "revid": "78273", "url": "https://it.wikipedia.org/wiki?curid=1177804", "title": "Spl\u00fcgen Venezia", "text": ""}
{"id": "1177805", "revid": "1573940", "url": "https://it.wikipedia.org/wiki?curid=1177805", "title": "Triophinae", "text": "Triophinae \u00e8 una sottofamiglia di molluschi nudibranchi della famiglia Polyceridae.\nTassonomia.\nLa sottofamiglia comprende i seguenti generi:"}
{"id": "1177806", "revid": "767487", "url": "https://it.wikipedia.org/wiki?curid=1177806", "title": "Il Signore degli Anelli (film 1978)", "text": "Il Signore degli Anelli (\"The Lord of the Rings\") \u00e8 un film d'animazione del 1978, tratto dall'omonimo romanzo di John Ronald Reuel Tolkien, e diretto dal regista e animatore Ralph Bakshi.\nIl film segue le vicende del primo romanzo, \"La Compagnia dell'Anello\", e della met\u00e0 del secondo, \"Le due torri\", poich\u00e9 in origine il film doveva essere la prima parte di un'opera divisa in due pellicole. Nonostante l'idea, il film non fu concluso, dal momento che non ottenne il successo sperato e la casa di produzione si rifiut\u00f2 di finanziare il sequel: pertanto la pellicola s'interrompe dopo la battaglia del Fosso di Helm.\nFu il primo adattamento cinematografico del romanzo \"Il Signore degli Anelli\" e il secondo film animato tratto dalle opere di Tolkien dopo \"The Hobbit\". La tecnica utilizzata \u00e8 quella del rotoscoping.\nTrama.\nLa storia inizia con la forgiatura dei diciannove anelli magici: sette grandi anelli vennero dati ai nani, tre agli elfi e nove ai re degli uomini. Tuttavia il malvagio Sauron, l'Oscuro Signore di Mordor, cre\u00f2 l'Unico Anello, e con esso inizi\u00f2 a dominare gli altri anelli, e con essi i popoli liberi della Terra di Mezzo. Nonostante il suo potere, egli venne sconfitto da Isildur, il quale si impossess\u00f2 dell'anello. Ma poich\u00e9 Isildur non lo distrusse, il cattivo riusc\u00ec a sopravvivere alla sconfitta. Dopo la morte di Isildur, l'Unico Anello cadde nel Grande Fiume e l\u00ec fu ritrovato in seguito dalla misteriosa creatura Gollum (pronunciato erroneamente \u201cGollam\u201d nel doppiaggio italiano) che se ne impossess\u00f2 dopo aver ucciso il suo amico D\u00e9agol. L'anello port\u00f2 Gollum ben presto alla pazzia. Tuttavia, anche quest'ultimo arriv\u00f2 a perdere l'anello che venne ritrovato da Bilbo Baggins, uno Hobbit della Contea.\nPassati diversi anni, Bilbo sta festeggiando il suo compleanno. Indossato l'anello, che ha il potere di rendere invisibili, Bilbo spaventa gli invitati e ritorna nella sua dimora per prepararsi ad un viaggio lontano dalla Contea. Il potente e saggio stregone Gandalf il Grigio, grande amico di Bilbo, esorta e convince quest'ultimo a lasciare il suo anello magico al giovane nipote Frodo. Dopo 17 anni, Gandalf ritorna nella Contea e si reca da Frodo. Spiega a quest'ultimo che l'anello che ha ereditato da Bilbo \u00e8 l'Unico Anello forgiato da Sauron e che tale oggetto \u00e8 continuamente cercato dai \"Cavalieri Neri\" (\"Nazg\u00fbl\"), servi del redivivo Signore Oscuro, e lo esorta a lasciare la Contea. Mentre Frodo si mette in viaggio, Gandalf raggiunge Saruman il Bianco, capo dell'Ordine degli Stregoni, in cerca di consigli. Saruman per\u00f2 ha tradito l'ordine e ha deciso di allearsi con Sauron, e quando Gandalf si rifiuta di unirsi a lui e dargli informazioni sull'anello, lo imprigiona sulla sua torre.\nFrodo, intanto, insieme Sam, Merry e Pipino raggiunge la locanda del \"Puledro impennato\" a Brea, e l\u00ec attende, invano, l'arrivo di Gandalf. Nella locanda incontrano il \"ramingo\" Strider che si rivela amico di Gandalf e si offre nell'accompagnarli nel loro viaggio. Quella stessa notte I Cavalieri Neri raggiungono Brea e tentano di uccidere gli Hobbit nella loro camera, ma grazie a uno stratagemma falliscono.\nRipreso il loro viaggio per Rivendell, la terra degli elfi, Frodo e la sua compagnia vengono trovati dai Cavalieri Neri durante la notte, mentre si riposavano a Colle Vento. Frodo, cedendo al terrore si infila l'anello, e viene scoperto dal signore dei Nazg\u00fbl che lo accoltella con un pugnale di Morgul, e solo l'intervento di Strider, che li respinge con il fuoco, evita conseguenze ancor pi\u00f9 gravi. Ad aiutare Frodo, che sta male dopo la pugnalata ricevuta (un pezzo della lama \u00e8 infatti rimasto nel suo corpo e si sta facendo strada fino al cuore) arriva Legolas. L'elfo, amico di Strider, si offre di accompagnarli fino a Rivendell, dove Elrond, il re elfico, potr\u00e0 guarire Frodo dalla ferita ricevuta. Dopo un giorno di cammino, i Cavalieri li raggiungono nuovamente e Frodo si ritrova separato dai suoi amici e costretto a fuggire a cavallo, inseguito dai nove spettri al completo che poi tentano persino di convincerlo a seguirli fino a Mordor. Dopo aver oltrepassato il fiume di Rivendell, Frodo perde le forze, mentre i Cavalieri Neri vengono spazzati via dal fiume stesso nel tentativo di catturarlo. \nElrond, signore di Rivendell, cura Frodo, che al suo risveglio incontra Gandalf, riuscito a fuggire da Saruman grazie alla grande aquila Gwhair, vecchia amica dello stregone, i suoi amici Hobbit, e suo zio Bilbo.\nA Rivendell, Frodo partecipa al Consiglio di Elrond per decidere il destino dell'Anello. Frodo si offre di portarlo a Mordor e ad affiancarlo vengono scelti otto compagni, la \"Compagnia dell'Anello\": Gandalf, Strider (che nel frattempo si \u00e8 rivelato come Aragorn, erede di Isildur e del trono di Gondor), Legolas, Gimli, Boromir, Sam, Pipino e Merry. Partiti da Rivendell, Gandalf consiglia di passare attraverso le miniere di Moria, ma Aragorn non \u00e8 convinto di questa scelta. Solo quando Gandalf chiede a Frodo di scegliere per tutti in quanto Portatore dell'Anello e lo Hobbit sceglie Moria, il gruppo entra nelle miniere. Qui vengono attaccati dagli Orchi ed infine da un Balrog, il quale affronta Gandalf; durante lo scontro sul ponte di Khazad-d\u00fbm, lo stregone lo fa crollare e il Balrog precipita, ma con la sua frusta fa in tempo a trascinare Gandalf con s\u00e9 nell'abisso sottostante.\nLa Compagnia, afflitta per la perdita, si dirige a Lothl\u00f3rien, regno della dama della luce Galadriel, dove Frodo cerca di offrire alla dama il prezioso anello non reputandosi all'altezza della missione. Galadriel tuttavia rifiuta, facendogli capire che solo lui pu\u00f2 compiere quel cammino insidioso. Lasciato il reame, la compagnia deve decidere dove proseguire il proprio viaggio. Frodo, allontanatosi per decidere, viene raggiunto da Boromir il quale, preoccupato per le sorti della sua citt\u00e0 e del suo popolo, \u00e8 convinto che solo usando l'anello contro il nemico potranno evitare la rovina. Il guerriero infuriato dal rifiuto dello Hobbit di prestargli l'anello, tenta di sottrarglielo. Frodo, spaventato dal compagno di viaggio si infila l'anello per rendersi invisibile e fugge, raggiunge il fiume e parte alla volta di Mordor da solo con il fido Sam.\nBoromir, pentitosi di quello che ha fatto, avvisa il resto della compagnia, che si divide per trovare Frodo.\nMerry e Pipino si imbattono durante la ricerca in un manipolo di orchi e Boromir viene ucciso nel tentativo vano di salvarli dalla cattura. \nAragorn, Legolas e Gimli, trovato il loro compagno ormai morente, gli promettono di andare a Minas Tirith e salvarla dalla distruzione. Dopo aver seppellito Boromir, i tre compagni decidono di lasciare Frodo al suo destino e di inseguire gli orchi per liberare i compagni catturati.\nDurante la marcia verso Mordor, Frodo e Sam si accorgono di essere seguiti da Gollum e, tendendo a quest'ultimo un'imboscata, riescono a catturarlo. Gollum, in cambio della libert\u00e0, decide di condurre i due a Mordor. Intanto gli orchi che avevano catturato Merry e Pipino per portarli da Saruman, vengono uccisi durante il loro viaggio dal gruppo guidato da \u00c9omer, nipote di Th\u00e9oden, signore di Rohan. I due Hobbit, approfittando della battaglia, si rifugiano a Fangorn dove vengono presi in custodia da un Ent, Barbalbero.\nAragorn, Legolas e Gimli, entrati anche loro a Fangorn, incontrano Gandalf, creduto morto e ora risorto sotto le sembianze di Gandalf il Bianco. Gandalf conduce i tre nel reame di Rohan dove Th\u00e9oden \u00e8 ormai consumato dall'influsso malefico di Saruman e del suo consigliere Grima Vermilinguo. Gandalf riesce a liberare il re e lo esorta ad organizzare il suo esercito in vista dello scontro con le truppe di Saruman. Intanto il viaggio di Frodo, Sam e Gollum prosegue e, quest'ultimo, trama alle spalle dei suoi compagni di viaggio per impadronirsi dell'Anello.\nMentre Gandalf si reca alla ricerca di \u00c9omer e del suo esercito, Th\u00e9oden conduce il suo popolo al fosso di Helm, dove comincia a barricarsi per l'imminente scontro con le forze di Saruman. Gli orchi, maggiori nel numero, riescono ad entrare nella fortezza e a nulla servono gli sforzi di Aragorn e degli altri guerrieri per fermare l'avanzata. Ormai sul punto di essere sconfitti, Th\u00e9oden e i soldati rimasti affrontano a cavallo i nemici finch\u00e9 sopraggiunge Gandalf con \u00c9omer e tantissimi soldati di Rohan, i quali distruggono gli orchi di Saruman e vincono la battaglia.\nProduzione.\nLa controversa sceneggiatura di John Boorman.\nNel 1969, i diritti del romanzo \"Il Signore degli Anelli\" furono acquistati dalla United Artists per poco pi\u00f9 di \u00a3 104.000. La casa di produzione cominci\u00f2, subito, a pensare ad un possibile adattamento cinematografico live-action dell'opera di Tolkien affidandolo al regista britannico John Boorman. Boorman, incaricato di scrivere una sceneggiatura, decise di adattare il romanzo di Tolkien in un unico film. Per aiutare Boorman nello sviluppo della sceneggiatura, fu assunto Rospo Pallenberg. La sceneggiatura, conclusa in seguito da Boorman, contava circa 700 pagine, per le quali il regista e sceneggiatore fu pagato 3 milioni di dollari. Boorman scrisse una storia molto diversa da quella del romanzo e si prese molte libert\u00e0 artistiche. Inser\u00ec nuove parti non presenti nel libro e ne modific\u00f2 alcune. Il risultato fu bocciato subito dai produttori e Boorman venne licenziato.\nNella sceneggiatura di Boorman, la storia della Terra di Mezzo veniva narrata in maniera interessante durante il Consiglio di Elrond:\nTra le varie parti modificate da Boorman, una delle pi\u00f9 controverse \u00e8 quella della scena in cui Frodo, per guardare nello specchio di Galadriel, deve avere un rapporto sessuale con lei (proprio per questo, il marito Celeborn fu tagliato dalla sceneggiatura). Altre parti furono aggiunte o modificate da Boorman, come la scena in cui Frodo giunge a Gran Burrone e viene guarito dalla tredicenne Arwen, la quale gli rimuove chirurgicamente il pugnale Morgul con un bisturi rovente minacciata da Gimli, mentre Gandalf sfida Boromir a prendere l'Anello. Nel film di Boorman, Arwen non ha una relazione con Aragorn ed \u00e8 uno spirito guida della compagnia dell'anello. Galadriel, invece, viene trattata come un oggetto sessuale in quanto, nel corso del film, molti dei protagonisti cercano di sedurla in ogni modo. Boorman invent\u00f2 apposta per Gimli una scena ambientata nelle miniere di Moria in cui il nano veniva sepolto in un buco, con un cappuccio in testa, e veniva preso a bastonate dai suoi compagni per fargli ricordare la parola chiave per entrare nelle miniere.\nPer problemi di budget, Boorman fu costretto ad eliminare tutte le creature volanti. Per questo, nella battaglia a Minas Tirith, invece delle Bestie Alate, i Nazg\u00fbl cavalcano dei cavalli senza pelle, con i muscoli esposti. La sceneggiatura di Boorman terminava con Gandalf, Frodo, Bilbo, Galadriel, Arwen ed Elrond che partivano per le Terre Immortali. Nel corso del viaggio il gruppo intravedeva un arcobaleno sull'acqua e Legolas, mentre osservava lo spettacolo sulla costa con Gimli, esclama: \"Guarda, solo sette colori! Il mondo \u00e8 in rovina! Viviamo in un mondo diminuito!\" Dopo il licenziamento, Boorman lavor\u00f2 al film \"Excalibur\", usando alcune idee avute durante la produzione de \"Il Signore degli Anelli\".\nIl film di Ralph Bakshi.\nRalph Bakshi si interess\u00f2 al progetto all'inizio del 1974 mentre stava lavorando come animatore per lo studio di animazione \"Terrytoons\". Rispetto alle idee proposte da Boorman, Bakshi voleva realizzare un adattamento animato de \"Il Signore degli Anelli\" che fosse molto pi\u00f9 fedele al romanzo di Tolkien. Dopo il licenziamento di Boorman, Bakshi contatt\u00f2 Saul Zaentz (che aveva finanziato \"Fritz il gatto\") e lo convinse a produrre il film su \"Il Signore degli Anelli\". Prima dell'inizio della produzione, Bakshi negozi\u00f2 con la United Artists per ottenere il via libera e convinse la casa di produzione a girare l'adattamento in due parti invece che in un unico film come voleva Boorman. Bakshi, inoltre, incontr\u00f2 anche la figlia di Tolkien, Priscilla, alla quale promise che avrebbe girato i due film in maniera molto fedele al romanzo originale.\nPer le ambientazioni da dare al film, Bakshi si ispir\u00f2 alle illustrazioni classiche di Howard Pyle e N.C. Wyeth. Inoltre, il regista ha dichiarato che nessun illustratore contemporaneo lo ha ispirato nel corso della produzione della pellicola.\nLa storia.\nSotto la guida di Bakshi, la sceneggiatura venne affidata a Chris Conkling. Conkling decise di focalizzare le vicende del romanzo dal punto di vista di Merry Brandybuck, che nel film era una sorta di narratore della storia. Dopo aver letto la sceneggiatura di Conkling, Bakshi ingaggi\u00f2 Peter S. Beagle per riscriverla. Beagle scrisse diverse sceneggiature e fu pagato solo $5,000 per il primo film. Egli, infatti, sperava di ricevere una somma pi\u00f9 fruttuosa dopo l'uscita del secondo film, ma sfortunatamente il seguito non fu mai prodotto e Beagle si dovette accontentare del misero pagamento che aveva ricevuto all'inizio dalla produzione.\nIl film presenta alcune differenze con il romanzo, ma rimane comunque molto fedele all'opera di Tolkien. Bakshi afferma che alcuni elementi della storia sono stati eliminati, ma nonostante ci\u00f2 nessuna vicenda nel film \u00e8 stata alterata. Il film riassume molto il viaggio di Frodo e compagni verso Brea e tralascia completamente il personaggio di Tom Bombadil. Quest'ultimo personaggio non comparve nel film per volere dello stesso regista, poich\u00e9 la sua figura non si lega quasi per niente al filo narrativo della vicenda, e riportarlo sullo schermo sarebbe stato oltremodo dispersivo.\nIl film presenta anche delle modifiche riguardo all'aspetto di molti personaggi. Ad esempio Saruman indossa delle vesti rosse invece che multicolori, mentre Legolas indossa abiti d'argento e grigie anzich\u00e9 un vestito verde e marrone. Aragorn indossa un vestito tra il verde e il marrone, mentre nel libro indossa un vestito da diverse tonalit\u00e0 di marrone. Boromir \u00e8 simile ad un vichingo stereotipato, mentre Aragorn assomiglia quasi ad un nativo americano. Quest'ultimo aspetto \u00e8 stato molto contestato dai fan del romanzo.\nLa raffigurazione della battaglia al fosso di Helm differisce profondamente da quella raccontata nel libro. Nel film la stessa fortezza si chiama \"Fosso di Helm\" (un errore perpetuato da Peter Jackson nel film Il Signore degli Anelli - Le due torri), mentre nel libro il nome \u00e8 quello della valle dove si trova la fortezza o, pi\u00f9 precisamente, il burrone all'interno di essa. Nel film \u00e8 \u00c9omer il capitano dell'esercito dato per disperso, che giunge infine a determinare le sorti della battaglia (idem in Jackson). Nel romanzo invece questi non \u00e8 mai stato bandito ma solo imprigionato, quando Re Th\u00e9oden guarisce lo libera ed \u00c9omer partecipa alla battaglia del Fosso di Helm da dentro le mura. Colui che arriva alla fine \u00e8 Erkenbrand, un altro valoroso Rohirrim.\nNella versione originale, il personaggio di Saruman viene pi\u00f9 volte chiamato Aruman, perch\u00e9 dopo un sondaggio, la maggior parte degli spettatori faticava a distinguere Saruman da Sauron. Gimli non \u00e8 un esponente della razza nanica ma un \"Silvano\". Questo per\u00f2 ha creato confusione in alcuni spettatori poich\u00e9 il termine \"Silvano\" servir\u00e0 negli adattamenti successivi a definire il popolo elfico di Thranduil, padre di Legolas. L'utilizzo del termine \"silvano\" per indicare i nani potrebbe derivare dalla figura del Salvano di molte leggende alpine (confrontare ad esempio http://www.ilregnodeifanes.it/italiano/temi3.htm)\nDa notare come questa confusione terminologica \u00e8 presente soltanto nel doppiaggio italiano, forse a causa di poca familiarit\u00e0 degli addetti con l'opera tolkieniana (alcune battute sembrano quasi inventate di sana pianta, rispetto allo script inglese).\nAnimazione.\nBakshi ha definito il film \u00abil primo esempio di pittura realistica in movimento\u00bb e, riferendosi al realismo contenuto nel film, lo defin\u00ec anche \u00abmoving paintings\u00bb (dipinto animato). Per l'epoca, infatti, era impossibile girare colossali battaglie, perch\u00e9 sarebbero servite moltissime comparse con costume, e ci\u00f2 avrebbe avuto dei costi altissimi, ed anche le ambientazioni fantastiche erano difficili da ricreare. Bakshi allora ricalc\u00f2 i movimenti dei personaggi reali ripresi dal vivo cercando di creare una specie di illustrazione tolkieniana che rendesse l'espressivit\u00e0 dei fotogrammi delle scene. Nell'animazione risaltano notevolmente i caratteri delle molteplici razze presenti nel racconto e soprattutto il male viene interpretato con maschere dalle rappresentazioni pi\u00f9 svariate ed inerenti alla trama. Gli animatori del film sono stati moltissimi, tanto che durante un'intervista Bakshi afferm\u00f2 \"\u00abAssegnai ad ogni personaggio un artista, come si fa quando si affida un ruolo ad un attore\u00bb\", e uno dei tanti \u00e8 un giovane e ancora sconosciuto Tim Burton.\nMusica.\nLa colonna sonora venne composta da Leonard Rosenman. Bakshi voleva, inizialmente, il gruppo dei \"Led Zeppelin\" per la musica della pellicola, ma il produttore Saul Zaentz insistette per l'ingaggio di Rosenman. Bakshi ha sempre dichiarato di non aver amato la colonna sonora di Rosenman e di non essere mai stato d'accordo con i produttori. La musica di Rosenman fu contestata molto dai critici (in particolare da Ernest Mathijs in \"Lord of the Rings: Popular Culture in Global Context\"), in quanto era semplice, tradizionale, ma soprattutto perch\u00e9 non coincideva con le atmosfere del romanzo di Tolkien. La colonna sonora usc\u00ec nel 1978 con quattro tracce: \"The Hobbits leaving\" \"Hobbiton\", \"The Ringwraiths at Bree\", \"Gandalf and the Balrog\", \"Journey with the Orcs\". La colonna sonora \u00e8 stata distribuita nuovamente nel 2001, stavolta con nuovi contenuti speciali e molte altre novit\u00e0.\nDi seguito vengono riportate le tracce per intero:\nSequel.\nIl primo film doveva essere originariamente distribuito con il titolo \"The Lord of the Rings Part One\" per far capire allo spettatore che l'opera non fosse completa, ma nonostante la sua richiesta la United Artists lo ignor\u00f2, togliendo dal titolo \"Part One\". Tuttavia, i produttori decisero di distribuire il titolo con il semplice titolo \"The Lord of the Rings\", poich\u00e9 sentivano che il pubblico non avrebbe pagato il biglietto per vedere solo la met\u00e0 di un film. Per questo motivo, sempre secondo Bakshi, lo spettatore alla fine della pellicola si sentiva confuso e probabilmente preso in giro. Il secondo film doveva cominciare dove il primo finiva, cio\u00e8 alla battaglia del Fosso di Helm, e doveva raccontare gli eventi mancanti de \"Le due torri\" e tutto \"Il ritorno del re\". Il sequel fu abbandonato dopo il supposto insuccesso ottenuto dal primo film (a detta della casa produttrice, nonostante avesse pressoch\u00e9 ottuplicato l'investimento: 30 milioni di dollari di botteghino contro i 4 di produzione), lasciando quindi il progetto di Bakshi incompleto.\nIl film d'animazione \"Il Ritorno del Re\", del 1980, pi\u00f9 che di questa pellicola viene considerato il seguito spirituale di \"The Hobbit\" del 1970; con quest'ultimo infatti condivide lo stile d'animazione, ben lontano dal Rotoscope de \"Il Signore degli Anelli\".\nDistribuzione.\nEdizione italiana.\nIl doppiaggio italiano del film \u00e8 stato eseguito presso la International Recording con la partecipazione della S.A.S. e diretto da Mario Colli su dialoghi di Alberto Vecchietti. Rispetto alla traduzione italiana del romanzo, alcuni nomi e terminologie sono stati modificati: la famiglia Baggins viene chiamata Bagghin, la famiglia Brandibuck viene chiamata Brandeback, mentre Gollum \u00e8 pronunciato \"Gollam\". Inoltre Gimli da nano diventa silvano.\nEdizioni home video.\nLa Warner Bros., che acquist\u00f2 i diritti de \"Il Signore degli Anelli\", distribu\u00ec il film in VHS e in DVD insieme a \"The Hobbit\" e \"Il ritorno del re\", entrambi prodotti da Rankin-Bass. Nella versione VHS, il narratore conclude il film dicendo: \"qui finisce la prima parte della storia della Guerra dell'Anello.\", mentre la versione in DVD presenta una nuova conclusione: \"Le forze dell'oscurit\u00e0 vennero ricacciate per sempre dalla faccia della Terra di Mezzo ad'opera dei valorosi amici di Frodo e con la fine della loro vittoriosa battaglia, finisce anche il primo favoloso racconto de \"Il Signore degli Anelli\"\".\nIl film \u00e8 stato pubblicato in versione Blu-ray il 6 aprile 2010.\nAccoglienza.\nIncassi e riconoscimenti.\nIl film fu un discreto successo al botteghino a fronte del budget stanziato per produrlo. Il film incass\u00f2 dollari mentre per produrlo ne erano stati spesi 4 milioni. Ricevette le nomination sia per l'Hugo che per il Saturn Award, inoltre la colonna sonora venne nominata ai Golden Globe e Bakshi vinse il Grifone D'oro al Giffoni Film Festival\nCritica.\nIl film ottenne critiche miste da parte della critica cinematografica. Il sito \"Rotten Tomatoes\" ha riportato il 50% delle recensioni positive riguardanti il film. Joseph Gelmis di \"Newsday\" lod\u00f2 l'animazione innovativa della pellicola, mentre Roger Ebert si compliment\u00f2 con Bakshi per l'ottimo lavoro svolto. Vincent Canby di \"New York Times\" ha affermato come il film sia \"paralizzante e impressionante\" allo stesso tempo. David Denby di \"New York\" ritenne che il film non poteva avere senso per gli spettatori che non conoscevano il libro. Denby, inoltre, scrisse che il film era troppo buio e mancava di umorismo. Michael Barrier, storico animatore, critic\u00f2 pesantemente la regia di Bakshi definendola del tutto priva di autodisciplina e senza arte.\nIl film si \u00e8 classificato al 36\u00ba posto nella lista dei pi\u00f9 grandi film d'animazione stilata dalla rivista \"Time Out\", mentre su \"Online Film Critics Society\", societ\u00e0 di critici cinematografici, si \u00e8 classificato al 90\u00ba.\nIl film di Bakshi nella trilogia di Jackson.\nIl film \u00e8 stato fonte di ispirazione per la trilogia cinematografica diretta da Peter Jackson. Jackson fu un grande fan del film di Bakshi e lo defin\u00ec un \"tentativo coraggioso e ambizioso\"."}
{"id": "1177807", "revid": "110157", "url": "https://it.wikipedia.org/wiki?curid=1177807", "title": "Lifeblood", "text": "Lifeblood \u00e8 un album dei Manic Street Preachers pubblicato nel 2004."}
{"id": "1177808", "revid": "44638", "url": "https://it.wikipedia.org/wiki?curid=1177808", "title": "Spareggi", "text": ""}
{"id": "1177809", "revid": "248219", "url": "https://it.wikipedia.org/wiki?curid=1177809", "title": "Kalinginae", "text": ""}
{"id": "1177812", "revid": "547992", "url": "https://it.wikipedia.org/wiki?curid=1177812", "title": "Enrichetta d'Inghilterra", "text": "Fuggendo dall'Inghilterra con la sua governante all'et\u00e0 di tre anni, si trasfer\u00ec alla corte del suo cugino di primo grado Luigi XIV di Francia, dove fu nota come \"Minette\". In seguito spos\u00f2 Filippo di Francia, noto a corte come \"Monsieur\", e divent\u00f2 nota come \"Madame\".\nMolto popolare a corte, in gran parte a causa della sua natura civettuola, il suo matrimonio fu segnato da frequenti tensioni. Enrichetta fu determinante nei negoziati del trattato segreto di Dover, prima della sua prematura morte nel giugno 1670. I pretendenti giacobiti al trono di Gran Bretagna, in seguito alla morte di Enrico Benedetto Stuart, discendono da lei attraverso sua figlia Anna Maria, regina di Sardegna.\nBiografia.\nInfanzia in Inghilterra.\nLa principessa Enrichetta nacque a Bedford House, nell'Exeter, il 16 giugno 1644, alla vigilia della seconda battaglia di Newbury durante la guerra civile inglese. Suo padre era Carlo I d'Inghilterra, sua madre la figlia minore di Enrico IV di Francia e Maria de' Medici. Per tutta la vita Enrichetta avrebbe goduto di uno stretto legame con sua madre, la regina Enrichetta Maria. I suoi legami con la corte di Francia, come nipote di re Luigi XIII e cugina di primo grado di Luigi XIV, si sarebbero rivelati molto utili nel corso della vita.\nPoco prima della nascita di Enrichetta, sua madre fu obbligata a partire da Oxford per Exeter, dove arriv\u00f2 il 1\u00ba maggio 1644. Molti pensarono che non sarebbe sopravvissuta al parto, a causa delle sue condizioni di salute in quel periodo. Dopo un parto particolarmente difficile, la principessa fu affidata alle cure di Anne Villiers, contessa di Morton, nota a quel tempo come Lady Dalkeith. Per la sicurezza della neonata principessa, la regina decise di andare verso Falmouth e poi ritornare in Francia per chiedere a Luigi XIV di aiutare gli sforzi bellici di suo marito. Arrivando a Falmouth a met\u00e0 luglio, la regina fu informata che la principessina si era ammalata di convulsioni, da cui si riprese.\nIl 26 luglio Enrichetta incontr\u00f2 suo padre, Carlo I d'Inghilterra, per la prima volta. Prima del suo arrivo, il re aveva dato ordine che la principessa fosse battezzata secondo i riti della Chiesa anglicana; venne battezzata con il nome Enrichetta nella cattedrale di Exeter il 21 luglio. Un baldacchino di Stato fu eretto in onore della sua dignit\u00e0 di \"principessa d'Inghilterra\". Venne fatta trasferire a Oatlands Palace, fuori Londra, dove la principessa e la sua tutrice vissero per circa tre anni prima di fuggire in segreto nel giugno 1647: Lady Dalkeith assicur\u00f2 il felice arrivo di Enrichetta in Francia, dove si riun\u00ec alla madre.\nVita e matrimonio in Francia.\nDurante il suo soggiorno alla corte di Francia, alla principessa fu dato il nome di Anna in onore di sua zia Anna d'Austria. Al suo primo arrivo in Francia, era nota come \"Henriette d'Angleterre\" o la \"princesse d'Angleterre\". A lei e a sua madre furono dati degli appartamenti al Louvre, una pensione mensile di 30\u00a0000 livres e l'utilizzo del castello di Saint-Germain-en-Laye. Questa situazione sontuosa presto diminu\u00ec, poich\u00e9 tutto il denaro che la regina Enrichetta Maria riceveva era dato a suo marito in Inghilterra o ai cavalieri esiliati che erano fuggiti in Francia. Durante la Fronda, la guerra civile che infuri\u00f2 in Francia tra il 1648 e il 1653, Enrichetta e sua madre rimasero al Louvre.\nNel febbraio 1649 la madre di Enrichetta fu informata dell'esecuzione di suo marito Carlo I, che era stato decapitato il 30 gennaio. Alla fine della Fronda, Enrichetta Maria e sua figlia si trasferirono al Palais Royal con il giovane Luigi XIV, sua madre e suo fratello Filippo. Allo stesso tempo, la regina Enrichetta Maria decise che sua figlia, che era stata battezzata nella chiesa anglicana, fosse allevata da cattolica romana. Con l'arrivo del fratello di Enrichetta, Enrico Stuart, duca di Gloucester, nel 1652, la loro piccola corte crebbe.\nDopo che la Fronda termin\u00f2, la corte francese pose una priorit\u00e0 sulla ricerca di una sposa per il giovane re di Francia. La regina Enrichetta Maria sugger\u00ec l'idea di una unione tra Enrichetta e Luigi, ma la regina Anna respinse l'idea, preferendo invece sua nipote, Maria Teresa d'Austria. Luigi e Maria Teresa si sposarono nel giugno 1660, e a quel punto la regina Anna rivolse le sue attenzioni al figlio celibe Filippo. Mentre risiedevano al castello di Colombes, la residenza personale di Enrichetta Maria fuori Parigi, madre e figlia appresero della restaurazione della monarchia in Inghilterra sotto il fratello di Enrichetta Carlo II, e ritornarono a Parigi. Questo cambiamento indusse Filippo, un omosessuale che era stato parte in causa in una serie di scandali sessuali, a chiedere ad Enrichetta di sposarlo. Prima di ci\u00f2, voci a corte affermarono che Enrichetta aveva ricevuto varie proposte da Carlo Emanuele II di Savoia e dal Gran Principe di Toscana, ma nulla si concretizz\u00f2 a causa del suo status di esule.\nUn impaziente Filippo era ansioso di assicurarsi di poter sposare Enrichetta il pi\u00f9 presto possibile, ma la regina Enrichetta Maria era intenzionata ad andare in Inghilterra per estinguere i suoi debiti, assicurare una dote per Enrichetta ed impedire le annunciate nozze del Duca di York con Anne Hyde, una ex damigella d'onore della Princess Royal. Durante questo periodo, Enrichetta rimase turbata quando suo fratello, il Duca di Gloucester, mor\u00ec di vaiolo nel settembre 1660. In ottobre, Enrichetta Anna e sua madre si imbarcarono a Calais per Dover, dove soggiornarono al castello. La corte francese chiese ufficialmente la mano di Enrichetta il 22 novembre e la sua dote fu organizzata. Carlo II acconsent\u00ec a dare a sua sorella una dote di 840\u00a0000 livres e ulteriori 20\u00a0000 per altre spese. Inoltre le fu dato, come dono personale, un appannaggio di 40\u00a0000 livres l'anno e il castello di Montargis come residenza privata.\nIl ritorno di Enrichetta in Francia fu ritardato dalla morte per vaiolo della principessa d'Orange. Lasci\u00f2 infine l'Inghilterra nel gennaio 1661. Ritornata in Francia, lei e Filippo firmarono il loro contratto di matrimonio al Palais Royal il 30 marzo 1661; la cerimonia ebbe luogo il giorno successivo. Il matrimonio fu fastosamente celebrato e lei e il marito si trasferirono al Palazzo delle Tuileries. Poich\u00e9 aveva sposato \"Monsieur\", Enrichetta fu definita \"Madame, la duchesse d'Orl\u00e9ans\".\nIl matrimonio cominci\u00f2 bene e Filippo sembrava essere un marito affettuoso. L'anno dopo il matrimonio, Enrichetta diede alla luce una bambina, poi battezzata Maria Luisa. La paternit\u00e0 della piccola fu messa in dubbio dalla corte, che riteneva Luigi XIV o il conte di Guiche come il vero padre. Enrichetta e Guiche avevano cominciato una relazione all'inizio del matrimonio di lei, nonostante che lui fosse stato un ex amante di Filippo. Questi flirt fecero s\u00ec che Filippo, un tempo adorante, diventasse fortemente geloso, tanto da lamentarsi con la regina Anna, che rimprover\u00f2 sia Luigi che Enrichetta.\nPoco dopo, Luigi cominci\u00f2 una relazione con Louise de La Valli\u00e8re, una delle dame di compagnia di Enrichetta, che era entrata nella sua casa alla fine del 1661 e aveva protetto Enrichetta per quel che concerne la sua relazione con Guiche. Il successivo figlio della coppia fu un maschio e nacque nel luglio 1664; gli fu dato il titolo di Duca di Valois. Il bambino, tuttavia, mor\u00ec nel 1666 di convulsioni, dopo essere stato battezzato Filippo Carlo alcune ore prima della morte. La perdita del piccolo duca di Valois afflisse Enrichetta profondamente. Diede poi alla luce una figlia, nata morta nel luglio 1665, e un'altra femmina, nata nel 1669, che fu battezzata Anna Maria nel 1670.\nNel 1666 l'amante pi\u00f9 importante di suo marito, lo Chevalier de Lorraine, si leg\u00f2 alla famiglia Orl\u00e9ans- Lorraine, che avrebbe spesso gareggiato per il potere all'interno della casa di Filippo, una disposizione insolita per il tempo.\nEnrichetta \u00e8 stata spesso elogiata come una principessa colta e per la sua corrispondenza con Moli\u00e8re, Racine, La Fontaine, Bussy-Rabutin ed altri di rilievo. Era anche un amante del giardinaggio e fu lei che cre\u00f2 un giardino d'acqua al Palais Royal. Enrichetta accumul\u00f2 anche una collezione di dipinti di grandi dimensioni e di prestigio, che comprendeva dipinti di Van Dyck e Correggio. La sua personalit\u00e0 attiva ha indotto gli storici a pensare che mostrasse segni di anoressia nervosa.\nVerso la fine del 1669, Enrichetta perse sua madre, che mor\u00ec dopo aver assunto una quantit\u00e0 eccessiva di oppiacei come antidolorifici. Enrichetta fu devastata e non le fu certo di sostegno l'immediata fretta di Filippo nel rivendicare tutti i suoi averi prima ancora che ella fossa stata sepolta.\nIl trattato segreto di Dover.\nEnrichetta fu determinante nelle trattative diplomatiche tra la nativa Inghilterra e l'adottiva Francia. Suo fratello Carlo II, con il quale aveva sempre avuto un forte legame, stava tentando di stabilire una relazione pi\u00f9 stretta con la Francia fin dal 1663. Tuttavia, Carlo II solamente nel 1669 ammise pubblicamente di voler diventare cattolico romano e di volere convertire l'intera nazione. Desiderosa di visitare la sua patria, Enrichetta fu incoraggiata al viaggio da Luigi XIV, che teneva alla stipulazione del contratto. Il marito Filippo, seccato dal comportamento libertino di Enrichetta nei confronti dei suoi stessi amanti, volle impedire l'incontro con il sovrano inglese e le intim\u00f2 di rimanergli accanto in Francia. Enrichetta, appellandosi al re francese, riusc\u00ec comunque ad organizzare il viaggio in Inghilterra ed arriv\u00f2 a Dover il 26 maggio 1670, rimanendovi fino al 1\u00ba giugno, giorno della firma del trattato.\nCarlo II scisse la Triplice alleanza dell'Inghilterra con la Svezia e le Province Unite in favore di Luigi XIV. Al sovrano francese offr\u00ec supporto per la conquista delle Province Unite, che egli rivendicava per sua moglie, la regina Maria Teresa, come parte della sua dote non riscossa in precedenza. A condizione che la conquista fosse completata con successo, all'Inghilterra furono promessi diversi porti molto redditizi lungo uno dei fiumi pi\u00f9 importanti che attraversavano la repubblica olandese. Il trattato non fu reso pubblico fino al 1830. Dopo il periodo trascorso in Inghilterra, Enrichetta fece ritorno in Francia il 18 giugno.\nMorte controversa.\nNel 1667 Enrichetta cominci\u00f2 a lamentare un dolore intenso al fianco. Stando alle cronache, i dolori cominciarono nell'aprile 1670, quando Enrichetta avvert\u00ec dolori cos\u00ec persistenti al tratto digestivo da consentirle di consumare solo latte. Al suo ritorno in Francia dopo la firma del trattato, Enrichetta si trasfer\u00ec a Saint Cloud con suo marito il 26 giugno. Il 29 giugno, alle cinque, Enrichetta bevve un bicchiere d'acqua fredda di cicoria.\nStando alle cronache, subito dopo aver bevuto l'acqua sent\u00ec un dolore al fianco e grid\u00f2, \u00abAh! Che dolore! Che cosa devo fare? Devo essere stata avvelenata!\u00bb Temendo di essere stata avvelenata, Enrichetta fece richiesta di un antidoto e fece analizzare l'acqua che aveva bevuto. Le furono somministrati gli usuali trattamenti per le coliche e antidoti per veleno. La famiglia reale arriv\u00f2 a Saint Cloud poche ore dopo aver appreso la notizia. Il vescovo Bossuet fu chiamato e le somministr\u00f2 i Sacramenti. Alle due del mattino del 30 giugno 1670 la principessa Enrichetta mor\u00ec.\nSi rumoreggiava che lo chevalier de Lorraine ed il marchese d'Effiat avessero ordito il tremendo piano di avvelenare Enrichetta. La sua autopsia fu eseguita alla presenza di diciassette francesi e due medici inglesi, l'ambasciatore britannico e circa cento altri spettatori. Bench\u00e9 il rapporto ufficiale dichiarasse: \"morte per colera morbus (gastroenterite) causata da bile riscaldata\", molti osservatori furono in disaccordo.\nEnrichetta fu sepolta nella Basilica Reale di Saint Denis il 4 luglio e un'altra funzione fu tenuta il 21 luglio. Tutti i principali enti pubblici, tra cui il Parlamento, tribunali di legge, l'Assemblea del Clero e le corporazioni della citt\u00e0 erano rappresentati, come pure i membri della nobilt\u00e0 e il pubblico in generale. La regina Maria Teresa era presente con il re di Polonia, Giovanni II Casimiro, l'ambasciatore inglese, duca di Buckingham. I principi del sangue francesi erano presenti, nonch\u00e9 tutti gli esponenti della nobilt\u00e0.\nUltimi fra tutti vennero i membri della casa di Monsieur e Madame, portando torce nelle loro mani. Un mausoleo, circondato da altari e urne d'argento e ornato con una folla a lutto di statue allegoriche, tra cui si distinguevano la Giovent\u00f9, la Poesia e la Musica, fu eretto al centro del coro. L\u00ec fu alloggiata la bara, coperta da un panno d'oro bordato di ermellino e ricamato con gli stemmi di Francia e Inghilterra in oro e argento. Dopo che ognuno ebbe preso il proprio posto, centinaia di candele scoppiarono in fiamme, dando una nuvola d'incenso; l'arcivescovo di Reims, assistito da altri vescovi, inizi\u00f2 la funzione, cantata dai musicisti del re diretti da Lully. Monsieur si spos\u00f2 nuovamente nel 1671 con Elisabetta Carlotta del Palatinato che, come Enrichetta, era discendente di Maria Stuarda, condividendo Giacomo I d'Inghilterra come antenato comune. Monsieur e la \"nuova Madame\" ebbero altri due figli sopravvissuti.\nFigli.\nMonsieur stesso sarebbe morto nel 1701. \nI suoi discendenti includono Enrico, conte di Parigi, pretendente orleanista al trono francese, il re di Spagna, il re dei Belgi, il granduca dei Lussemburgo ed il contestato pretendente al trono italiano Vittorio Emanuele di Savoia."}
{"id": "1177814", "revid": "287204", "url": "https://it.wikipedia.org/wiki?curid=1177814", "title": "Glires", "text": "Glires \u00e8 un clade, gi\u00e0 individuato da Linneo nel 1740 ma per alcuni versi ancora controverso, che raggruppa gli ordini dei Lagomorpha e dei Rodentia.\nLa ipotesi che Lagomorpha e Rodentia formassero un gruppo monofiletico ha poggiato a lungo solo sulle evidenti somiglianze morfologiche. Dati basati sulle analisi sequenza del DNA consentono di inquadrare i Glires come \"sister group\" degli Euarchonta, all'interno del superordine Euarchontoglires, ma alcuni dati genetici derivati sia da DNA nucleare che da DNA mitocondriale sono risultati meno convincenti. Analisi di dati di presenza/assenza di retrotrasposoni avvalorano senza ambiguit\u00e0 l\"ipotesi Glires\"."}
{"id": "1177817", "revid": "56620", "url": "https://it.wikipedia.org/wiki?curid=1177817", "title": "Michelangelo Simonetti", "text": "Architetto camerale e dei Sacri Palazzi Apostolici dal 1772, nello stesso anno, succedendo ad Alessandro Dori, realizz\u00f2 l'ottagono portico ionico del Cortile del Belvedere, e dal 1776 la sequenza di ambienti di astratta classicit\u00e0 del museo Pio-Clementino: Gabinetto delle Maschere, Sala degli Animali, Sala delle Muse, Sala Rotonda, Sala a Croce Greca, Galleria dei Candelabri, scalone monumentale."}
{"id": "1177819", "revid": "228587", "url": "https://it.wikipedia.org/wiki?curid=1177819", "title": "Ordine degli agostiniani recolletti", "text": "L'Ordine degli agostiniani recolletti (in latino \"Ordo Augustinianorum Recollectorum\") \u00e8 un istituto religioso maschile di diritto pontificio: i frati di questo ordine mendicante pospongono al loro nome la sigla O.A.R.\nSorto nel 1588 come movimento di riforma in seno alla provincia castigliana degli eremitani di Sant'Agostino, ottenne una sempre maggiore libert\u00e0 fino a diventare una congregazione autonoma all'interno dell'ordine agostiniano (5 giugno 1621) e, pi\u00f9 tardi, un ordine indipendente (16 settembre 1912).\nStoria.\nLa recollezione agostiniana in Spagna.\nIl 5 dicembre 1588 il capitolo provinciale degli eremitani di Castiglia riunito a Toledo, per venire incontro alle esigenze di maggiore osservanza e perfezione espresse da numerosi frati, decret\u00f2 la fondazione di alcune case di recollezione.\nIl primo convento recolletto fu quello di Talavera de la Reina (istituito il 19 ottobre 1589), seguito da quelli di Portillo, La Nava e Madrid: con decreto firmato dai cardinali Cesare Baronio e Roberto Bellarmino in nome di papa Clemente VIII ai recolletti venne permesso di eleggersi un superiore che li rappresentasse in seno al definitorio della provincia di Castiglia e, soprattutto, la facolt\u00e0 di fondare nuove case di recollezione in tutta la Spagna e nei suoi possedimenti.\nI conventi recolletti passarono rapidamente da quattro a otto e Clemente VIII li riun\u00ec in una provincia autonoma (eretta l'11 febbraio 1602) posta alle dirette dipendenze del priore generale dell'ordine.\nGli agostiniani recolletti si diffusero rapidamente in altre regioni della Spagna e, nel loro capitolo del 1605, decisero di dedicarsi alle missioni nelle Filippine e nel 1606 penetrarono in Luzon, Bataan, Pampanga e Zambales.\nEssendo cresciuti di numero ed essendosi notevolmente ampliato il loro ambito territoriale d'azione (i loro conventi erano ormai 28 ed erano diffusi in varie regioni della Spagna e delle Filippine), con breve \"Militantis Ecclesiae\" del 6 giugno 1621 papa Gregorio XV eresse gli agostiniani recolletti in congregazione e concesse loro il diritto di eleggersi un vicario generale e celebrare capitoli, i cui decreti dovevano essere confermati dal priore generale dell'ordine agostiniano. Con lo stesso breve il pontefice divise la congregazione in quattro province: castigliana, betica, aragonese e filippina.\nLa recollezione agostiniana in Colombia.\nContemporaneamente alla recollezione spagnola ma in maniera autonoma, un simile movimento di riforma era sorto all'interno della provincia agostiniana di Nostra Signora della Grazia, nel Nuovo Regno di Granada (Colombia): la recollezione americana fu fondata il 12 agosto 1604 dal mistico Matteo Delgado, all'epoca quasi ottantenne, nel convento della Candelaria.\nDopo l'elevazione dei recolletti spagnoli a congregazione autonoma all'interno dell'ordine, quelli di Colombia conformarono i loro statuti a quelli dei confratelli del vecchio continente e il 16 luglio 1629 papa Urbano VIII ne decret\u00f2 l'annessione alla recollezione spagnola.\nAlessandro VII (1661) e Clemente IX (1668) fecero dei recolletti di Colombia la quinta provincia della congregazione.\nDecadenza e rinascita.\nIl Settecento fu per l'ordine un secolo di decadenza: nel 1770 Carlo III, con il pretesto di una riforma sollecitata dai religiosi stessi, proib\u00ec ai recolletti di Spagna di ricevere nuovi novizi per i conventi con oltre quattordici frati e soppresse quelli con un numero minore di religiosi; proib\u00ec, inoltre, di dare l'abito religioso ai minori di diciotto anni. Tutti questi provvedimenti portarono a una grande diminuzione del numero dei conventi e dei frati recolletti proprio in Spagna, il paese dove erano pi\u00f9 numerosi.\nL'invasione napoleonica della Spagna e la guerra d'indipendenza in Colombia causarono agli agostiniani recolletti altre difficolt\u00e0, culminate con la soppressione degli ordini religiosi in Spagna (1835) e in Colombia (1861); sopravvissero solo i conventi nelle Filippine, ma nel 1897, a causa della rivoluzione, molti recolletti lasciarono l'arcipelago.\nI recolletti filippini in esilio, per\u00f2, fondarono comunit\u00e0 in numerose zone dell'America meridionale; agli inizi del Novecento, riaprirono un noviziato in Spagna e delle missioni in Cina.\nGli sconvolgimenti dell'Ottocento attenuarono i residui vincoli tra recolletti e agostiniani e, con breve \"Religiosas familias\" del 16 settembre 1912, papa Pio X concesse loro la piena indipendenza.\nAttivit\u00e0.\nPur conservando l'indirizzo contemplativo delle origini, gli agostiniani recolletti assunsero presto un orientamento missionario e apostolico e i frati non escludono nessuna forma di apostolato.\nL'attivit\u00e0 missionaria.\nDai conventi recolletti della provincia delle Filippine partirono missionari per numerose spedizioni in varie regioni d'Oriente.\nA partire dal 1623 i recolletti svolsero il loro apostolato in Giappone, dove Francesco di Ges\u00f9 riusc\u00ec a battezzare oltre 7.000 individui: le persecuzioni contro i cristiani del 1632 (durante le quali vennero arsi vivi quattro recolletti) misero fine alla loro attivit\u00e0.\nRodrigo di San Michele nel 1622 inizi\u00f2 un viaggio attraverso numerosi paesi del Medio Oriente e convert\u00ec al cattolicesimo numerosi caldei della regione di Bassora.\nAi recolletti vennero affidate anche le missioni cattoliche nelle Marianne abbandonate dai gesuiti, espulsi nel 1767: i religiosi vi rimasero fino al 1909, quando l'arcipelago pass\u00f2 alla Germania.\nI recolletti di Colombia ebbero un ruolo notevole nell'evangelizzazione degli indigeni della regione del golfo di Urab\u00e1 e, in seguito, del Dari\u00e9n, del Choc\u00f3 e dell'isola di Santa Catalina. Dopo l'espulsione dei gesuiti i recolletti intensificarono il loro apostolato tra le popolazioni dei piani di Casanare, dove erano attivi gi\u00e0 dal 1665 circa.\nNel corso del XX secolo le giurisdizioni ecclesiastiche affidate dalla Congregazione \"de propaganda fide\" ai missionari agostiniani recolletti furono otto: la diocesi di Shangqiu (in Cina, abbandonata nel 1952), le prelature di L\u00e1brea e di Maraj\u00f3 (in Brasile), di Bocas del Toro (a Panama), di Chota (in Per\u00f9), di Madera (in Messico), i vicariati apostolici di Casanare (in Colombia) e di Palawan (nelle Filippine).\nAttivit\u00e0 intellettuali.\nL'apostolato dell'insegnamento \u00e8 contemplato nelle costituzioni dell'ordine sin dal 1927: nel 1941 gli agostiniani recolletti fondarono un'universit\u00e0 a Bacolod e poi altri numerosi centri di educazione.\nPer lo studio e la diffusione del pensiero di sant'Agostino i recolletti gestiscono a Madrid un istituto di agostinologia che, dal 1956, pubblica la rivista \"Augustinus\".\nDiffusione.\nLe comunit\u00e0 di agostiniani recolletti sono presenti in Spagna, Brasile, Colombia, Messico, Stati Uniti d'America, Filippine, Venezuela, Per\u00f9, Panama, Argentina, Costa Rica, Regno Unito, Repubblica Dominicana, Guatemala, Italia, Taiwan, Cile, Cina, Sierra Leone; la sede generalizia \u00e8 in viale dell'Astronomia a Roma.\nAlla fine del 2008 l'ordine contava 198 conventi e 1.227 frati, 900 dei quali sacerdoti."}
{"id": "1177826", "revid": "180559", "url": "https://it.wikipedia.org/wiki?curid=1177826", "title": "Serie A 1970-1971 (pallacanestro femminile)", "text": "Il campionato di Serie A di pallacanestro femminile 1970-1971 \u00e8 stato il quarantesimo organizzato in Italia.\nLe dieci squadre di Serie A si affrontano in partite di andata e ritorno; la prima classificata vince lo scudetto e quest'anno solo l'ultima retrocede in Serie B. Il Geas Sesto San Giovanni vince il secondo scudetto consecutivo precedendo l'A.S. Vicenza e la Doris Tricot Treviso."}
{"id": "1177828", "revid": "44638", "url": "https://it.wikipedia.org/wiki?curid=1177828", "title": "Doris Tricot Treviso", "text": ""}
{"id": "1177829", "revid": "88311004", "url": "https://it.wikipedia.org/wiki?curid=1177829", "title": "Peugeot Type 183", "text": "La Type 183 era un'autovettura di fascia alta prodotta dal 1928 al 1932 dalla Casa automobilistica francese Peugeot.\nProfilo.\nLa Type 183 fu presentata nell'autunno 1927 al Salone di Parigi, ma la sua commercializzazione part\u00ec nel 1928. Tale modello segn\u00f2 il ritorno della Peugeot a modelli intorno ai due litri di cilindrata dopo ben 15 anni di assenza. L'ultimo modello \u00e8 stato infatti la Type 143 del 1913, che montava proprio un propulsore da 2 litri.\nLa Type 183 era una vettura di fascia alta, pur non essendo un'ammiraglia di lusso, ed era caratterizzata da ingombri di 4.58 m in lunghezza, con un interasse di 2.99 m, che permetteva un'abitabilit\u00e0 ai massimi livelli per l'epoca, a tal punto da divenire una delle auto preferite all'epoca come taxi di Parigi.\nMotori e meccanica.\nLa Type 183 era spinta dall'unit\u00e0 RA2, un motore a 6 cilindri da 1991 cm\u00b3 (alesaggio e corsa: 65x100 mm) con distribuzione a valvole laterali. Si trattava anche in questo caso di un ritorno dopo quattro anni di assenza dalla produzione Peugeot, in quanto l'ultimo motore a 6 cilindri risaliva al 1923. Per questo motivo la vettura era nota anche con il soprannome di 12-Six, dove \"12\" era il numero dei cavalli fiscali secondo la legislazione francese e \"six\" (che in francese significa \"6\") indicava il frazionamento del motore (6 cilindri, appunto). Tale motore era in grado di erogare inizialmente una potenza massima di 38 CV e di spingere la vettura fino ad una velocit\u00e0 massima di 90 km/h. La vettura era proposta in due versioni, denominate 183 e 183 A, le quali differivano tra loro per il tipo di cambio montato, a 3 marce nella versione base e a 4 marce nella \"A\".\nEvoluzione.\nAl suo debutto, la \"Type 183\" fu proposta in quattro varianti di carrozzeria: berlina trasformabile, limousine, limousine trasformabile e landaulet. I prezzi erano compresi tra 38.800 e 51.000 franchi. &lt;br&gt;\nIn breve la \"12-Six\" divenne nel corso del 1928 la pi\u00f9 apprezzata tra le vetture di fascia alta con marchio Peugeot. Innanzitutto era confortevole, inoltre era caratterizzata da prestazioni brillanti ed infine era la pi\u00f9 economicamente abbordabile tra le Peugeot di fascia alta. L'unica pecca era data dal fatto che non sempre il motore si dimostrava affidabile e a volte si verificavano casi di cedimento delle bielle. Per questo motivo, per il 1929 la \"Type 183\" si present\u00f2 rinnovata e rivista nella meccanica. Il motore fu infatti aggiornato in modo da risultare pi\u00f9 affidabile e nello stesso tempo anche pi\u00f9 potente, visto che l'erogazione massima pass\u00f2 da 38 a 42 CV. In questa sua nuova configurazione il motore prese la sigla RA3, mentre la vettura divenne nota come Type 183 C. &lt;br&gt;\nL'avvento della crisi economica alla fine del 1929 spinse la Casa del Leone Rampante a rivedere nuovamente la gamma: all'inizio del 1930 fu introdotta la Type 183 D che sostitu\u00ec il modello precedente. In questa nuova versione il motore venne ulteriormente potenziato fino a raggiungere 47 CV di potenza massima. La gamma fu aggiornata con l'introduzione della versione a telaio nudo da carrozzare a discrezione dell'acquirente. Anche il resto della gamma venne rinnovato e quel punto constava pure di una limousine e di una torpedo. Vi furono anche novit\u00e0 sul piano stilistico, grazie all'arrivo di una nuova calandra pi\u00f9 moderna e dal disegno simile a quello della piccola 201, lanciata da pochi mesi. Tutte le versioni componenti la gamma ebbero prezzi ribassati.&lt;br&gt;\nAltre novit\u00e0 si ebbero nel 1931, quando la gamma venne ulteriormente rivista: stavolta la \"Type 183 D\" poteva essere ordinata in versione limousine (a 5 o a 7 posti), torpedo, berlina, cabriolet, coup\u00e9 e cabriolet con hard-top (denominata in francese \"faux cabriolet\", cio\u00e8 \"falsa cabriolet\"). Alla fine dello stesso anno, per\u00f2, la \"Type 183 D\" usc\u00ec di produzione.&lt;br&gt;\nLa Type 183 fu prodotta fino al 1931 in 12.626 esemplari. La sua eredit\u00e0 fu raccolta da due modelli: pi\u00f9 in basso, la 401 con motore da 1.7 litri e pi\u00f9 in alto la 601 con motore da 2.2 litri."}
{"id": "1177830", "revid": "731511", "url": "https://it.wikipedia.org/wiki?curid=1177830", "title": "Eammon Loughran", "text": "Fu campione mondiale WBO dei welter.\nDa dilettante \u00e8 stato medaglia d'argento ai campionati mondiali giovanili di pugilato 1987, tenutisi a L'Avana nella categoria welter. Pi\u00f9 tardi nello stesso anno debutta fra i professionisti battendo a Belfast per squalifica Adam Muir, nel sottoclou di Dave McAuley e Andy Holligan.\nDeve aspettare cinque anni per combattere per la sua prima cintura. In mezzo subisce una sconfitta per squalifica, nel 1992 contro Tony Ekubia. Il 24 novembre 1992 sale sul ring contro Donovan Boucher per il titolo del Commonwealth dei welter, che conquista per ko al 3\u00ba round. Difende la cintura vittoriosamente contro Michael Benjamin (ko6).\nLascia il titolo per giocarsi una chance mondiale; diventa infatti campione WBO dei welter il 16 ottobre 1993 battendo ai punti Lorenzo Smith. Si conferma negli incontri successivi: ai punti su Alessandro Duran, per intervento medico dopo una testata accidentale con Manning Galloway, un no contest con Angel Beltre, ko6 con Tony Gannarelli, ai punti nel rematch con Beltre.\nIl 13 aprile 1996 perde la cintura, sconfitto per ko al primo round da Jos\u00e9 Luis L\u00f3pez, in un breve ma drammatico incontro in cui Loughran viene atterrato tre volte. Dopo questa sconfitta ha annunciato il ritiro a soli 26 anni.\nHa chiuso la carriera con 26 vittorie (13 ko), 2 sconfitte e un pareggio."}
{"id": "1177832", "revid": "767487", "url": "https://it.wikipedia.org/wiki?curid=1177832", "title": "Pietro Bianchi (architetto)", "text": "Biografia.\nDi origini luganesi, e artisticamente italiano, divenne allievo di Luigi Cagnola all'Accademia di Milano, e la sua opera pi\u00f9 celebre \u00e8 la chiesa di San Francesco di Paola, a Napoli; ispirata alle forme del Pantheon di Roma, la basilica fu costruita tra il 1817 e il 1846 a coronamento della Piazza del Plebiscito e ha anche disegnato un palazzo a Varese."}
{"id": "1177833", "revid": "110764015", "url": "https://it.wikipedia.org/wiki?curid=1177833", "title": "Pierre-Fran\u00e7ois-L\u00e9onard Fontaine", "text": "Biografia.\nDopo gli studi, complet\u00f2 la sua educazione a Roma dal 1785 ad aprile 1790, dove pot\u00e9 osservare e studiale dal vero gli elementi architettonici sui quali si bas\u00f2 quello che verr\u00e0 poi definito stile neoclassico. Tornato in Francia, inizi\u00f2 a collaborare con Charles Percier, suo collega di studi, progettando inizialmente mobili e arredi.\nCome architetto ufficiale di Napoleone, fu esponente di prima linea nell'architettura neoclassica e, insieme al collega Percier, contribu\u00ec in maniera essenziale agli sviluppi dello Stile Impero, lavorando, tra l'altro, alla realizzazione della Rue de Rivoli e dell'Arc de Triomphe du Carrousel. I due strinsero un'amicizia di lunga durata; in seguito sarebbero stati sepolti al medesimo luogo.\nFontaine fu l'ideatore del progetto per il viale degli Champs-\u00c9lys\u00e9es. Lavor\u00f2 ad importanti progetti di restauro come quello per il castello di Chambord.\nCon gli sconvolgimenti della Restaurazione, continu\u00f2 la carriera come architetto del re di Luigi XVIII di Francia.\nPubblicazioni.\nPercier e Fontaine contribuirono essenzialmente alla teorizzazione del neoclassico e pubblicarono insieme diverse opere:"}
{"id": "1177834", "revid": "599013", "url": "https://it.wikipedia.org/wiki?curid=1177834", "title": "Ordine degli agostiniani scalzi", "text": "L'Ordine degli agostiniani scalzi (in latino \"Ordo Augustiniensium Discalceatorum\") \u00e8 un istituto religioso maschile di diritto pontificio: i frati di questo ordine mendicante pospongono al loro nome la sigla O.A.D.\nGli agostiniani scalzi sorsero a Napoli a opera di Ambrogio Staibano; traggono le loro origini dalla congregazione di Centorbi degli eremitani di Sant'Agostino, dai quali vennero separati il 16 novembre 1593 con il decreto \"Cum Ordinis nostri\" emesso da Andrea da Fivizzano, priore generale degli agostiniani.\nPapa Clemente VIII li approv\u00f2 come congregazione riformata all'interno dell'ordine agostiniano con breve \"Decet Romanum Pontificem\" del 5 novembre 1599; le loro costituzioni furono approvate da papa Paolo V una prima volta, in forma generica, nel 1610 e poi, in forma specifica, nel 1620.\nPur godendo di ampia autonomia, gli scalzi rimasero a lungo giuridicamente uniti all'ordine eremitano: furono riconosciuti come ordine autonomo il 21 aprile 1931, quando la sacra congregazione dei religiosi approv\u00f2 le loro nuove costituzioni e concesse al loro superiore il titolo di priore generale.\nStoria.\nOrigini.\nNel 1517 il sacerdote Filippo Dulcetti si ritir\u00f2 per condurre vita eremitica sul monte Scalpello, presso Centorbi. Negli anni successivi, si unirono a lui numerosi eremiti ma, con la lettera apostolica \"Lubricum vitae genus\" del 17 novembre 1568, papa Pio V impose ai religiosi di entrare in qualche ordine gi\u00e0 approvato. Andrea del Guasto, seguace di Dulcetti e guida della comunit\u00e0 eremitica, scelse l'ordine degli eremitani di Sant'Agostino: il priore generale degli eremitani, Taddeo da Perugia, approv\u00f2 l'unione nel 1579 e il 22 maggio 1585 gli eremiti vestirono l'abito agostiniano a Catania.\nTra i dodici compagni di Andrea del Guasto che diedero inizio alla congregazione di Centorbi era lo spagnolo Andrea D\u00edez, di Siviglia, che ricevette l'incarico di aggregare nuovi conventi e romitori alla congregazione: a D\u00edez si affiancarono i frati Andrea Staglietta e Ambrogio Staibano, del convento napoletano di Santa Maria all'Olivella. Proprio a Napoli, a opera di Ambrogio Staibano, per smembramento dalla congregazione degli eremiti di Centorbi, sorse la congregazione dei frati scalzi di sant'Agostino del Regno di Napoli, riconosciuta con il decreto \"Cum Ordinis nostri\" emesso il 16 novembre 1593 dal priore generale degli agostiniani, Andrea Securani da Fivizzano.\nIn seguito i recolletti di Spagna cercarono di attribuirsi il merito di aver dato origine agli scalzi tentando di dimostrare la provenienza di padre D\u00edez dal loro convento di Talavera de la Reina: tale tesi, ripresa da alcuni studiosi (Disdier, Wan Luijk) \u00e8 da ritenersi priva di fondamento perch\u00e9 D\u00edez vest\u00ec l'abito agostiniano ed emise la sua professione tra gli eremiti di Centorbi, n\u00e9 i recolletti ebbero mai l'autorizzazione di trapiantare la loro riforma in Italia.\nPapa Clemente VIII, che gi\u00e0 nel 1595 aveva approvato la congregazione degli agostiniani scalzi di Francia, concesse l'approvazione papale agli scalzi di Napoli con il breve \"Decet Romanum Pontificem\" del 5 novembre 1599; le loro prime costituzioni vennero approvate, in forma generica, da papa Paolo V con il breve \"Christi fidelium\" del 28 settembre 1610 e poi, in forma specifica, con il breve \"Sacri apostolatus Ministerio\" del 5 maggio 1620.\nEspansione.\nI primi conventi della congregazione, quelli sorti negli ultimi anni del Cinquecento, furono quelli napoletani di Santa Maria dell'Olivella, di Santa Maria delle Grazie alla Renella e di Santa Maria della Verit\u00e0, quelli romani dei Santi Pietro e Marcellino e di San Paolo alla Regola, quello genovese di San Nicola da Tolentino e quelli di Corneto, Rieti, Somma Vesuviana e Monte Miletto, ma vennero tutti presto abbandonati a eccezione di quelli di San Nicola di Tolentino (fondato nel 1596) e di Santa Maria della Verit\u00e0 (sorto nel 1597).\nIl 7 maggio 1611 si un\u00ec agli agostiniani scalzi la congregazione riformata della Madonna del Soccorso, che contava una sessantina di frati in Sicilia: l'unione fu ratificata da papa Gregorio XV con il breve \"Pastoralis officii\" del 12 febbraio 1621. Nella prima met\u00e0 del Seicento la congregazione degli scalzi riusc\u00ec a insediarsi e affermarsi in tutta Italia, ma la scelta delle sedi non pare aver seguito orientamenti precisi: conventi di scalzi sorsero sia in grossi centri urbani (Napoli, Roma, Torino, Milano, Messina), sia in piccoli centri periferici (Cerchio, Itala, Turbigo), sia in zone impervie e isolate (Lago, Castiglione). Il primo convento aperto fuori d'Italia fu quello di Praga, sorto nel 1623; nel 1630 gli agostiniani scalzi si insediarono nel convento imperiale di Vienna, concesso loro da Ferdinando II; nel 1641 fu fondato un convento a Lubiana e poi altri in Baviera, Stiria e Moravia.\nNel 1650, all'epoca dell'inchiesta ordinata da papa Innocenzo X sugli ordini religiosi, la congregazione contava 51 conventi e 945 frati. Nuovi conventi furono fondati nella seconda met\u00e0 del Seicento, ma non al ritmo incalzante che aveva caratterizzato la prima met\u00e0 del secolo.\nLa prima ripartizione territoriale dei conventi fu sancita con il breve \"Ad uberes\" di papa Urbano VIII del 1626, che suddivise la congregazione in quattro province (romana, napoletana, genovese, palermitana); nel 1659 si rese necessario smembrarle per formarne delle nuove (piemontese, messinese, del Regno di Napoli), nel 1674 fu creata la provincia milanese e nel 1731 (con il breve \"Exponi nobis\" di papa Clemente XII) quella ferrarese-picena.\nOpere.\nNel Seicento gli agostiniani scalzi si distinsero nel servizio agli appestati durante le epidemie: durante la pestilenza che colp\u00ec Trapani nel 1624 rimasero contagiati e persero la vita 17 dei 18 frati del convento della Madonna dell'Itria; gli scalzi di Palermo furono i primi a mettersi a disposizione delle autorit\u00e0 per il servizio ai colerosi; le vittime della carit\u00e0 tra i frati furono numerose anche a Milano, Mentana, Roma, Genova, Messina e Vienna, dove persero la vita anche tutti i membri del definitorio della provincia.\nGli agostiniani scalzi si dedicarono anche alla cura d'anime e alla predicazione, ambito in cui si distinse soprattutto padre Abraham a Sancta Clara, forse il pi\u00f9 celebre esponente dell'ordine, ritenuto uno dei pi\u00f9 grandi talenti oratori della Germania.\nGli studi, per spirito di umilt\u00e0, non furono mai particolarmente coltivati: uno dei principali centri di studio fu il collegio napoletano di Santa Maria della Verit\u00e0, arricchito da papa Benedetto XIV di numerosi privilegi (breve \"Nihil magis\" del 2 agosto 1741), al quale era affiancata l'Accademia Aletina, aggregata all'Arcadia. Proprio a Napoli, per erudizione, si segnal\u00f2 fra gli agostiniani scalzi Stefano da San Gregorio con i suoi trattati di diritto e teologia.\nI primi missionari dell'ordine partirono nel 1697 dal convento romano di Ges\u00f9 e Maria: per tutto il Settecento gli agostiniani scalzi operarono nel Tonchino e in Cina, dove ebbero un ruolo notevole dopo la soppressione della Compagnia di Ges\u00f9 (padre Giovanni Damasceno della Concezione fu vescovo di Pechino dal 1778 al 1781).\nIndipendenza dell'ordine.\nPur godendo di grande autonomia sin dal 1620, gli scalzi e gli agostiniani costituirono un unico corpo giuridico: il priore generale degli agostiniani godeva del diritto di visita sessennale sugli scalzi e il cardinale protettore era il medesimo; il superiore degli scalzi portava il titolo di vicario generale.\nLe soppressioni degli ordini religiosi, iniziate nell'ultimo ventennio del Settecento e proseguite per tutto l'Ottocento, portarono a una notevole riduzione del numero degli scalzi, ma le loro nuove costituzioni, approvate dalla congregazione dei Regolari il 21 aprile 1931, sancirono la totale indipendenza dell'ordine e riconobbero il titolo di priore generale anche al superiore degli scalzi.\nAttivit\u00e0 e diffusione.\nGli agostiniani scalzi sono un ordine di vita mista e, oltre alla vita contemplativa, si dedicano a varie forme di apostolato, soprattutto al ministero sacerdotale. Rispetto ai frati degli altri ordini agostiniani, la spiritualit\u00e0 degli scalzi si distingue per il peculiare atteggiamento di umilt\u00e0 (sin dal 1609, ai tre voti comuni a tutti i religiosi, gli agostiniani scalzi ne aggiungono un quarto di umilt\u00e0).\nI conventi degli agostiniani scalzi sono in Italia, in Brasile e nelle Filippine. La sede generalizia \u00e8 in piazza Ottavilla a Roma.\nAlla fine del 2008 l'ordine contava 27 conventi e 222 tra novizi e frati, 123 dei quali sacerdoti."}
{"id": "1177847", "revid": "287204", "url": "https://it.wikipedia.org/wiki?curid=1177847", "title": "Charles Cameron", "text": "Biografia.\nVisit\u00f2 Roma e lavor\u00f2 in Russia, chiamato da Caterina la Grande. Qui realizz\u00f2 alcune parti del Palazzo di Caterina a Tsarskoe selo, presso San Pietroburgo, e il tempietto rotondo di Pavlovsk, il primo tempio dorico di tutto l'impero. Agli inizi degli anni 1780 pubblic\u00f2 un'offerta d'impiego sull\"Edinburgh Evening News\", a firma Caterina di Russia, che invitava esperti in costruzioni edilizie a trasferirsi in Russia per lavorare al suo progetto a Tsarskoe selo. Settantatr\u00e9 artigiani, tra i quali Adam Menelaws, accettarono di trasferirsi in Russia, alcuni con le loro famiglie, causando un'inutile protesta del Foreign Office.\nAlla morte della zarina fu esonerato da ogni incarico ufficiale, ma rimase in Russia, dove esegu\u00ec altre opere per privati."}
{"id": "1177850", "revid": "173617", "url": "https://it.wikipedia.org/wiki?curid=1177850", "title": "Dave McAuley", "text": "Esordisce fra i professionisti il 5 ottobre 1983 alla Ulster Hall di Belfast, pareggiando con John Mwaimu; nonostante questo inizio non brillante avr\u00e0 una gloriosa carriera. Il primo successo arriva per ko1 il mese successivo contro Dave Smith.\nSeguono numerosi incontri con 6 vittorie e un pareggio, fino ad arrivare ad affrontare Bobby McDermott, che batte per ko alla 10\u00aa ripresa nell'eliminatoria per il titolo britannico dei pesi gallo. Conquista questa corona un anno pi\u00f9 tardi, nell'ottobre 1986 mettendo al tappeto al 9\u00ba round Joe Kelly.\nL'avversario successivo \u00e8 il colombiano Fidel Bassa; \u00e8 con lui che McAuley svolge due dei match pi\u00f9 famosi e cruenti della sua carriera. Nel primo perde al 3\u00ba round per ko nel mondiale WBA dei pesi mosca; nella rivincita, sempre a Belfast, perde ai punti con verdetto unanime.\nOttiene per\u00f2 subito una nuova chance per diventare campione del mondo, opportunit\u00e0 che coglie battendo ai punti a Wembley Duke McKenzie nel mondiale mosca IBF. Difende la cintura con Dodie Boy Penalosa e Louis Curtis. Stessa sorte la subisce Rodolfo Blanco in un incontro combattutissimo che vede prevalere McAuley ai punti: il britannico va al tappeto al 2\u00ba (due volte), al 3\u00ba e all'11\u00ba round, il colombiano al 9\u00ba.\nLa corona viene difesa anche contro Pedro Jose Feliciano e Jacob Matlala; nel rematch contro Blanco per\u00f2 McAuley viene sconfitto ai punti con verdetto unanime allo Sports Pavilion di Bilbao. Dopo questo incontro si ritira.\nChiude con un record di 18 vittorie (8 ko), 3 sconfitte e due pareggi.\nOggi fa il commentatore per gli incontri di pugilato per la rete televisiva Radio Telef\u00eds \u00c9ireann."}
{"id": "1177853", "revid": "1638611", "url": "https://it.wikipedia.org/wiki?curid=1177853", "title": "Oracoli sibillini", "text": "Gli Oracoli sibillini (latino: \"Oracula Sibyllina\"), talvolta detti Pseudo-sibillini, sono 12 libri in greco di contenuto assai eterogeneo, scritti in esametri e contenenti varie profezie circa eventi storici futuri; prendono il nome dai Libri sibillini.\nGeneralmente catalogati tra gli apocrifi dell'Antico Testamento, sono suddivisibili in due parti in base al loro contenuto: giudaico-ellenistico quello pi\u00f9 antico, giudaico-cristiano quello pi\u00f9 recente. Il loro nucleo originario (libri 3-5) fu composto tra il II e il I secolo a.C., ed \u00e8 da mettere probabilmente in relazione con le comunit\u00e0 della diaspora giudaica in Egitto; il testo originario fu poi rielaborato e ampliato in ambiente cristiano, tra il I e il VI secolo, con evidente scopo apologetico.\nEbbero grande fortuna presso i Padri della Chiesa, tra cui pseudo-Giustino, Teofilo di Antiochia, Clemente Alessandrino, Lattanzio, Eusebio di Cesarea, Agostino d'Ippona e Ambrogio da Milano, che li ritennero oracoli autentici.\nContenuto.\nIl contenuto degli \"Oracoli\" \u00e8 stato definito \u00abuna straordinaria miscellanea il cui contenuto rispecchia una variet\u00e0 di dottrine, assimilando le caratteristiche della letteratura profetica orientale e della cultura ellenistica\u00bb.\nIl nucleo pi\u00f9 antico \u00e8 infatti il risultato della rielaborazione delle collezioni di oracoli attribuiti alle Sibille, che tanta fortuna avevano presso il mondo ellenistico-romano; gli oracoli furono prodotti a scopo propagandistico, in modo che ne fosse esaltato il senso apocalittico e che potessero convogliare un messaggio monoteistico e messianico. Questo nucleo, infatti, \u00e8 riconducibile al mondo culturale ebraico di Alessandria d'Egitto, dove gli Ebrei della diaspora vissero a contatto con la cultura ellenistica, a partire dal III secolo a.C. o dalla prima met\u00e0 del II secolo a.C.\nSuccessivamente il materiale fu rielaborato in ambiente cristiano, adattando le profezie giudaiche (profezie apocrife) in modo che prefigurassero l'avvento del Cristianesimo (come avvenuto nel caso della reinterpretazioni delle profezie dell'Antico Testamento all'interno dei vangeli canonici). La Sibilla, in particolare la Sibilla Eritrea, diventa dunque un'occasionale \"medium\" per la trasmissione delle profezie ispirate da Dio.\nI primi otto libri furono raccolti insieme da un autore anonimo, che compose anche il \"Prologo\", il cui intervento si fa risalire al VI secolo.\nI libri pi\u00f9 antichi sono quelli attualmente numerati come III, IV e XI; successivamente furono composti i libri I e II, collocati prima dei precedenti in quanto fanno riferimento alle fasi della creazione del mondo. Un gruppo a parte \u00e8 costituito dai libri XI-XIV, nei quali si nota una fusione di temi escatologici-apocalittici con un carattere prevalentemente storico. A partire dall'antichit\u00e0 fino all'epoca romana, gli oracoli riportano eventi, storici o inventati, riconducibili a eventi luttuosi che colpiscono coloro che si oppongono al popolo scelto da Dio; in particolare sono evidenziate le difficolt\u00e0 incontrate dai Romani, di cui viene sottolineata l'ostilit\u00e0 nei confronti degli Ebrei e la contrapposizione tra il loro dominio e il Regno del Figlio di Dio.\nComposizione.\nLa data e il luogo di composizione dei libri che compongono gli \"Oracoli\" sono i seguenti.\nStoria del testo.\nI primi otto libri degli Oracoli sibillini furono ritrovati in un manoscritto della biblioteca di Augsburg (oggi a Monaco di Baviera) da Betuleius, il quale li pubblic\u00f2 nel 1545; l'anno successivo Sebastiano Castellione stamp\u00f2 a Basilea, presso l'editore riformato Oporino, una traduzione metrica latina degli oracoli. Lo stesso Castellione cur\u00f2 poi nel 1555 una riedizione del testo greco, per la quale mise a frutto un nuovo codice (oggi a Vienna) che era stato segnalato da Marco Antonio Antimaco. Una nuova edizione fu poi pubblicata a Parigi dal filologo calvinista Johannes Opsopoeus nel 1599 (ma \u00e8 probabile che gi\u00e0 nel 1589 vi sia stato un primo tentativo di pubblicazione, abortito per via della guerra di religione divampata): Opsopoeus per primo mise in dubbio il fatto che si trattasse effettivamente di testi divinamente ispirati e che le Sibille avessero predetto l'avvento di Cristo con alcuni secoli di anticipo.\nL'edizione di Opsopoeus, pur contestata in ambienti cattolici, divenne canonica e fu, ad esempio, ristampata nel 1689 da Gallaeus, insieme ad un fittissimo apparato di annotazioni storiche e antiquarie. Non molto aggiunse l'edizione curata da Andrea Gallandi nella \"Bibliotheca Veterum Patrum\" (1765, 1788). La vera novit\u00e0 si ebbe quando nel 1817 l'allora prefetto della Biblioteca Ambrosiana, Angelo Mai, identific\u00f2 un nucleo di quattro nuovi libri (numerati da XI a XIV), che riconobbe anche in due manoscritti della Biblioteca Vaticana allorch\u00e9 vi si trasfer\u00ec. Cos\u00ec nel corso del XIX secolo si successero altre edizioni (Charles Alexandre, Alois Rzach) fino a quella, oggi fondamentale, di Johannes Geffcken (1902).\nNelle moderne edizioni degli \"Oracoli\" i libri sono 12, numerati da I a VIII e da XI a XIV. Il IX libro generalmente non \u00e8 pubblicato poich\u00e9 coincide con il VI e con alcune parti del VII e dell'VIII, mentre il X coincide con il IV. Un presunto XV libro \u00e8 formato da pochi versi ad inizio del libro VIII."}
{"id": "1177856", "revid": "34392", "url": "https://it.wikipedia.org/wiki?curid=1177856", "title": "Sitx", "text": ""}
{"id": "1177863", "revid": "767487", "url": "https://it.wikipedia.org/wiki?curid=1177863", "title": "Faqih", "text": "Il faqih (plurale Fuqaha') (arabo: \u0641\u0642\u064a\u0647, pl. \u0641\u0642\u0647\u0627\u0621) \u00e8 un esperto di fiqh cio\u00e8 di giurisprudenza islamica ed in quanto tale pu\u00f2 anche essere tradotto come giurista.\nUn faqih \u00e8 un esperto in una delle scuole tradizionali del fiqh, (chiamate madhhab). Nel sunnismo esistono le scuole hanafita, hanbalita, malikita e shafi`ita. Il faqih \u00e8 un maestro nelle metodologie (usul) utilizzate da una o pi\u00f9 di queste scuole ed \u00e8 capace di applicarle per giungere alle decisioni tradizionali della sua scuola."}
{"id": "1177864", "revid": "125091735", "url": "https://it.wikipedia.org/wiki?curid=1177864", "title": "Il violinista di Hamelin", "text": " \u00e8 un manga dark fantasy di Michiaki Watanabe iniziato nel 1991 e terminato dopo 37 volumi. Da questo \u00e8 stato tratto anche un anime, trasmesso in Giappone, a partire dal 1996; il fumetto ed il cartone animato sono completamente differenti.\nIn Italia il manga \u00e8 stato adattato dalla Comic Art ed \u00e8 stato pubblicato a partire dal 1998. La pubblicazione, che sarebbe dovuta essere fedele a quella originale giapponese, si \u00e8 per\u00f2 interrotta soltanto al nono volume, a causa del fallimento della Comic Art.\nTrama.\nIl protagonista della storia \u00e8 Hamel, un violinista misterioso che porta con s\u00e9 un grande cappello, un enorme violino e un uccello parlante di nome Oboe.\nSotto richiesta di Hamel, presto si unisce ai due una ragazza di nome Flauto. Da piccola fu abbandonata e un vecchietto la prese con s\u00e9; l'unico oggetto che la pu\u00f2 aiutare a ricollegarsi al suo passato \u00e8 una collana con una croce.\nInsieme a questo gruppo si uniranno altri personaggi, come Raiel (un amico di infanzia di Hamel, che sembra conoscerne i segreti) e Trom Bone, principe del distrutto regno di Dal Segno. Lo scopo di Hamel \u00e8 dirigersi verso Nord, ad Hameln, per porre fine al 'dominio' dei demoni (o mazoku).\nTutta la trama, nonostante la presenza di situazioni spesso anche molto drammatiche, viene alleggerita dalla comicit\u00e0 di Hamel e dei suoi compagni, che spesso arriva a elevati livelli di demenza e assurdit\u00e0.\nLa leggenda.\n\"Il violinista di Hamelin\" si apre con un brevissimo racconto.\n\"C'era una volta, ai confini del mondo, una scatola che conteneva il male... Ma una donna di nome Pandora commise il grave errore di aprirla. Tutto il male si disperse cos\u00ec per il mondo, e ogni luogo fu avvolto da tenebre e malvagit\u00e0. Gli umani, un tempo felici, conobbero sofferenze e tragedie senza fine, e la Terra fu invasa da mostri spietati. Pandora pianse afflitta a lungo per il suo enorme sbaglio... Ma alla fine dalla scatola usc\u00ec la speranza.\"\nDalla scatola uscirono le cinque speranze, che secondo la regina Horn, regina del regno di Sforzando, sarebbero rappresentate da Hamel, Raiel, Trom, Flauto e Oboe. I cinque sono diretti a Nord, dove regna il Re dei demoni, Orchestra.\n\u00c8 probabile che in realt\u00e0 la quinta speranza non sia Oboe, bens\u00ec Sizer.\nLa scatola di Pandora \u00e8 un riferimento al mito del Vaso di Pandora, secondo la quale Zeus don\u00f2 a una donna di Pandora un vaso che conteneva tutti i mali del mondo, raccomandandole di non aprirlo. La donna per\u00f2, spinta dalla curiosit\u00e0, disobbed\u00ec e lo apr\u00ec.\nNel fumetto Hamel \u00e8 un violinista in grado di modificare le volont\u00e0 delle persone diretto alla capitale del Nord (chiamata Hamelin), dove risiedono i demoni; nella fiaba del pifferaio magico (o Il pifferaio di Hamelin) un pifferaio liber\u00f2 Hamelin dai topi che la infestavano suonando una melodia magica. Il pifferaio non venne ricompensato per il suo lavoro, e per questo, suonano il suo piffero, port\u00f2 via i bambini dalla citt\u00e0, non facendo fare loro pi\u00f9 ritorno.\nAmbientazione.\nIl manga si svolge in un mondo distopico. Malgrado i vari riferimenti a musicisti di varie epoche e al contesto storico europeo in cui si muovevano, lo scenario \u00e8 di stile medievale con elementi di magia, secondo gli stilemi di certo fantasy nipponico. Anche la forma dei continenti \u00e8 diversa da quella del nostro mondo, ed \u00e8 come se tutti i riferimenti a cose del nostro mondo fossero leggende e racconti di pura immaginazione nel mondo narrato. La cosa comunque non \u00e8 messa in rilievo nella trama, che non sembra mai dar conto di questa commistione stravagante.\nRegni.\nCome gi\u00e0 detto \"Il violinista di Hamelin\" \u00e8 ambientato in Europa, ma le locazioni, i villaggi, sono frutto della fantasia dell'autore.\nI Regni pi\u00f9 importanti di cui questo fumetto parla sono Dal Segno e Sforzando. Questi due sono considerati gli unici due che posseggono il potere per poter contrastare in maniera abbastanza paritaria i mazoku (demoni) delle terre del nord. Il primo \u00e8 un regno di famosi spadaccini e guerrieri, ove la massima carica \u00e8 il Re, il pi\u00f9 grande degli spadaccini. Il secondo \u00e8 un regno ove vige il potere della magia, ed \u00e8 retto da una Regina dai grandi poteri curativi, talmente saggia da essere definita la \"Regina dell'umanit\u00e0\". Vi sono poi una miriade di regni minori che si incontrano nel corso del fumetto, alcuni con spiccate peculiarit\u00e0, come l'uso di fate per evocare incantesimi.\nMedia.\nManga.\nIl manga, scritto e disegnato da Michiaki Watanabe, \u00e8 stato serializzato dal 12 marzo 1991 al 12 gennaio 2001 sulla rivista mensile \"Monthly Sh\u014dnen Gangan\" della Gangan Comics. I vari capitoli vennero raccolti in trentasette volumi \"tank\u014dbon\" pubblicati dal 20 settembre 1991 al 22 aprile 2001.\nNel novembre 2007, tramite una side-story curata dall'autore, venne annunciata una seconda serie che sarebbe partita dal 18 gennaio 2008, chiamata \"Hamelin no violin hiki: Shchelkunchik\" (in italiano \"Il violinista di Hamelin: Lo schiaccianoci\"). Il titolo \u00e8 un riferimento al famoso balletto di P\u00ebtr Il'i\u010d \u010cajkovskij.\nIn Italia \u00e8 stata pubblicata la prima serie da Comic Art dal 1\u00ba aprile 1998 al 1\u00ba febbraio 1999 interrompendosi al nono volume.\nAnime.\nUn adattamento anime diretto da Junji Nishimura e prodotto dallo studio d'animazione Studio Deen fu trasmesso su TV Tokyo dal 2 ottobre 1996 al 26 marzo 1997 per un totale di ventisei episodi. Le sigle d'apertura sono \"Magical Labyrinth\" cantata da SKIRT (ep. 1-13) e \"Incomplete Concerto\" cantata da Ken Nishikiori (ep. 14-25) mentre quella di chiusura sono \"Kizu darake no tsubasa (Wounded Wings)\" cantata da Ikebukuro (ep. 1-13) e \"Turning my Back to the Sun and Moon\" cantata da Yuko Yamaguchi (ep. 14-25).\nLa trama della versione animata non segue quelle dell'opera originale e se ne discosta molto, seguendo un percorso pi\u00f9 tetro caratterizzato anche dall'assenza delle scene comiche, piuttosto frequenti nel manga.\nVideogioco.\nDa \"Il violinista di Hamelin\" \u00e8 stato tratto anche un videogioco. Si tratta di un platform uscito nel 1995 per la consolle Super Nintendo, edito dalla Daft/Enix.\nFilm.\nNel 1996 \u00e8 uscito nei cinema giapponesi, un mediometraggio di circa 30 minuti, dedicato a \"Il violinista di Hamelin\". Il film \u00e8 uscito prima della serie televisiva, che venne creata in seguito grazie al successo ottenuto. Diversamente dal cartone \u00e8 dotato di molte scene comiche e uno stile di disegno leggermente differente.\nNel film appare il gruppo di Hamel (ad esclusione di Trom) che, viaggiando, arriva in un villaggio i cui Re hanno perso la figlia, rapita dai demoni e trasformata in gatto. La principessa \u00e8 sorvegliata in un castello da un terribile demone di nome Medusa, con la capacit\u00e0 di tramutare in pietra chiunque lo guardi negli occhi."}
{"id": "1177867", "revid": "767487", "url": "https://it.wikipedia.org/wiki?curid=1177867", "title": "Roccapietra", "text": "Roccapietra \u00e8 una frazione di 646 abitanti del comune di Varallo (VC), fino al 1927 comune autonomo (fino a qualche tempo fa il CAP era diverso da quello del capoluogo comunale: 13010).\nL'abitato si sviluppa sulla strada provinciale 8, alla confluenza del torrente Pascone con il Sesia, in una piana dominata da alture isolate, come il monte Castello e il poggio Pianale.\nIl centro storico \u00e8 caratterizzato da strade strette ed edifici piuttosto bassi, alcuni dei quali mantengono elementi tipici dell'architettura valsesiana. Lo sviluppo urbanistico pi\u00f9 recente \u00e8 avvenuto nell'area pianeggiante verso il fiume Sesia.\nUn tempo Roccapietra era nota per le sue cave di granito e per quelle di marmo verde di Cilimo (piccola frazione), ora non pi\u00f9 attive. Attualmente \u00e8 sede di un'importante zona industriale, situata a sud-ovest dell'abitato, in prossimit\u00e0 del fiume Sesia.\n\u00c8 presente anche la stazione ferroviaria della linea Novara-Varallo, operativa in passato e attualmente dismessa; l'8 giugno del 1908 fu teatro di un grave incidente ferroviario nel quale persero la vita 4 persone e ne restarono ferite 68.\nStoria.\nDopo la sconfitta dei Longobardi ad opera di Carlo Magno nel 774 i territori della Valsesia passarono alla marca di Ivrea e quindi alla diocesi di Vercelli. Roccapietra, all'epoca conosciuta come \"Rocca di Uberto\", appartenuta ai possessi dei conti di Stazzona (Angera) pass\u00f2 alla diocesi di Novara.\nIn occasione della cacciata dei conti di Biandrate nel 1374 furono distrutti i loro castelli, tra cui quello di Roccapietra, che entr\u00f2 anch'essa a far parte dell'Universit\u00e0 o \"Comunit\u00e0 generale\" della Valsesia. Passata la Valsesia sotto il ducato di Milano, agli inizi del XV secolo fu ceduta in possesso ai Barbavara, che provvidero alla ricostruzione del castello di Roccapietra.\nI Castelli.\nSulla cima rocciosa, che domina da nord l'abitato sorge il castello di Santo Stefano, edificato dai Conti di Biandrate nella prima met\u00e0 dell'XI secolo: per la conformazione aspra della cima sulla quale sorgeva \u00e8 probabile che fosse impostato su vari livelli, forse tre, collegati da rampe o scale. Distrutto nel corso della ribellione dei valsesiani nel 1374 fu riedificato nel 1402 da Francesco Barbavara, che aveva ricevuto in feudo la Valsesia da Gian Galeazzo Visconti. Il castello fu distrutto per la seconda volta con la nuova cacciata di questa famiglia nel 1415. Attualmente restano visibili alcuni ruderi, tra cui un portale, un tratto di muro con feritoie, una piccola cappella absidata e una cisterna.\nIntorno ai ruderi sono sorte numerose leggende popolari.\nUn altro castello, il pi\u00f9 antico, \u00e8 quello edificato poco sopra il lago di Sant' Agostino tra il monte Pianale ed il poggio Cerei. \u00c8 noto come Castello di Arian e ne rimangono solo pochi resti (la cisterna, tracce di mura e della strada che scendeva a valle ed un pozzo che dal piano del lago forniva acqua al castello per mezzo di un cunicolo. I ruderi sono di incerta datazione e attribuzione.\nLa cappella della Madonna di Loreto.\nParticolare interesse riveste la Cappella della Madonna di Loreto, fondata a met\u00e0 strada tra la frazione e l'abitato di Varallo, tappa importante sulla strada per il Sacro Monte. L'elegante loggiato rinascimentale che circonda il nucleo antico della cappella, che imita la Santa Casa, e l'apparato decorativo dipinto e scolpito che la caratterizza sono stati riferiti a Gaudenzio Ferrari, e furono eseguiti tra il 1514 ed il 1521.\nIl lago di Sant'Agostino.\nQuesto laghetto, facilmente raggiungibile a piedi da Roccapietra, si trova in una piccola conca a ridosso della montagna che domina il paese sul lato sud-est. Ha una lunghezza di circa 300 metri, una larghezza di circa 50 metri ed una profondit\u00e0 tra i 3 ed i 5 metri; non sono visibili n\u00e9 immissario, n\u00e9 emissario. Sulla sponda orientale del lago, quasi a fior d'acqua, si scorge ancor oggi l'apertura del pozzo che somministrava l'acqua al castello di Arian.\nAnche sul lago sono nate leggende come quella che ritiene sia un ritrovo di streghe e spiriti folletti o quella del tesoro collocato in una botte sul fondo del pozzo. Ma il motivo che lo rende pi\u00f9 noto \u00e8 l'insediamento di un enorme quantit\u00e0 di rospi nelle sue sponde, nel periodo compreso, secondo la tradizione popolare, tra la Domenica delle Palme ed il Venerd\u00ec Santo.\nIn realt\u00e0 quello che avviene all'inizio della primavera sulle rive di questo laghetto \u00e8 il ritrovo dei rospi provenienti dalle aree circostanti per la riproduzione. Si tratta di una specie di migrazione, in scala ridotta, verso le zone umide adatte all'accoppiamento ed al deposito delle uova e cos\u00ec, provenendo dai boschi circostanti, si accalcano sulle rive e nelle acque del lago. La data dell'accoppiamento dipende dall'avanzamento della stagione e dura per circa quindici giorni; successivamente i rospi tornano ai loro luoghi d'origine lasciando le uova nelle acque del lago dove si schiuderanno e nasceranno i girini."}
{"id": "1177868", "revid": "287204", "url": "https://it.wikipedia.org/wiki?curid=1177868", "title": "Franco Bernab\u00e9", "text": ""}
{"id": "1177869", "revid": "112912200", "url": "https://it.wikipedia.org/wiki?curid=1177869", "title": "August\u00f3w", "text": "August\u00f3w (in lituano Augustavas) \u00e8 una citt\u00e0 polacca di circa 30\u00a0000 abitanti (dati del 1995) nel nordest del paese.\nStoria.\nTra il 1975 e il 1998 \u00e8 stata parte del voivodato di Suwa\u0142ki; dall'anno successivo \u00e8 passata a far parte del voivodato della Podlachia.\nLa prima citazione della citt\u00e0 risale al 1496 e lo statuto di citt\u00e0 le venne garantito dal re Sigismondo II di Polonia nel 1557. Fino all'Unione di Lublino la citt\u00e0 fu parte del granducato di Lituania: in seguito al trattato entr\u00f2 nel regno di Polonia, mentre il cimitero rimase nel granducato. Gli invasori tatari la distrussero nel 1656: la seconda met\u00e0 del secolo la peste afflisse la citt\u00e0 e i suoi abitanti.\nNel 1795 la Prussia la annesse ai suoi, e nel 1807 pass\u00f2 sotto la giurisdizione del ducato di Varsavia, e nel 1815 sotto quella del regno di Polonia. Sede di \"comune\" dal 1842, venne raggiunta dalla ferrovia prima del nuovo secolo, quando gli abitanti erano circa 13\u00a0000.\nDurante la prima guerra mondiale, l'esercito russo contrattacc\u00f2 con successo quello tedesco durante la battaglia di August\u00f3w nel 1914: tra il '39 e il '41 l'Armata Rossa occup\u00f2 la citt\u00e0, lasciando il posto alla Wehrmacht fino al '44.\nLa seconda guerra mondiale aveva distrutto circa il 70% della citt\u00e0 e ucciso o fatto emigrare la maggior parte dei suoi residenti. Nel '45 l'Unione Sovietica condusse la August\u00f3w chase 1945, un'operazione di polizia contro ex anticomunisti dell'Armia Krajowa.\nNel 1970 divenne ufficialmente un centro termale, e pochi anni dopo alcune cittadine vicine vennero annesse.\nIl canale omonimo, lungo circa 120 km, unisce la Vistola al fiume Nemunas."}
{"id": "1177879", "revid": "287204", "url": "https://it.wikipedia.org/wiki?curid=1177879", "title": "Duke McKenzie", "text": "Carriera.\nEsordisce come professionista nel novembre 1982, battendo alla Wembley Arena Charlie Brown per ko al secondo round. Dopo match interlocutori con avversari di mediocre spessore, il 5 giugno 1985 affronta il suo primo importante incontro per il vacante titolo britannico dei pesi mosca. Lo conquista battendo per ko al 4\u00ba round Danny Flynn alla Royal Albert Hall di Londra, in un combattimento in cui manda il rivale al tappeto ben sei volte.\nUn anno pi\u00f9 tardi difende il titolo per la prima volta, sconfiggendo ancora a Wembley Charlie Magri, per ko al 5\u00ba round. Con questo successo si aggiudica anche il titolo europeo, che era appunto in possesso del suo avversario. Conserva la cintura EBU dopo i match con Giampiero Pinna (battuto ai punti) e Agapito Gomez (ko al secondo round).\nNel 1988 abbandona la cintura europea per tentare la strada del mondiale. Ne ha la possibilit\u00e0 affrontando per i mosca IBF Rolando Bohol, che sconfigge per ko all'undicesima ripresa. Conserva il titolo con la vittoria successiva su Tony DeLuca, ma gi\u00e0 nel 1989 perde la cintura a vantaggio di Dave McAuley, che lo batte ai punti.\nTenta la risalita e nel 1990 combatte contro Thierry Jacob per l'europeo dei pesi gallo, ma viene nuovamente battuto ai punti. Resta comunque nella categoria e l'anno successivo \u00e8 campione mondiale WBO battendo Gaby Canizales ai punti all'Elephant &amp; Castle Centre di Londra. Difende la cintura battendo Cesar Soto e Wilfredo Vargas, ma viene poi sconfitto nel 1992 dall'emergente Rafael Del Valle in un fulmineo ko al 1\u00ba round.\nSale ancora di categoria e cinque mesi pi\u00f9 tardi combatte per il titolo di campione del mondo WBO dei supergallo, che conquista battendo ai punti Jesse Benavides. Lo perde per\u00f2 alla prima difesa, da Daniel Jim\u00e9nez ai punti. Questo lo spinge a provare la strada dei pesi piuma, dove diviene subito campione britannico vincendo per ko al 4\u00ba round con John Davison. L'ascesa in questa categoria lo porta a una nuova chance mondiale WBO, che spreca per\u00f2 perdendo con Steve Robinson il 1\u00ba ottobre 1994 per ko9. Nell'incontro successivo fallisce anche l'assalto all'europeo, sconfitto ai punti dal francese Mehdi Labdouni.\nQuesto lo mette fuori dal giro dei grandi eventi, conducendo alla fine della sua carriera. Nell'ultimo match viene battuto da Santiago Rojas Alcantara per ko1 per il titolo intercontinentale WBU; dopo questa sconfitta annuncia il ritiro.\nIn totale in carriera ha un record di 39 vittorie (20 per ko) e 7 sconfitte.\nDopo il ritiro \u00e8 stato commentatore di pugilato per BBC Radio 5 Live, ma dal 2005 svolge lo stesso lavoro per la Independent Television (ITV)."}
{"id": "1177882", "revid": "1810027", "url": "https://it.wikipedia.org/wiki?curid=1177882", "title": "Chiesa di Santa Maria della Consolazione a Villanova", "text": "La chiesa di Santa Maria della Consolazione a Villanova \u00e8 una chiesa di interesse storico-monumentale della citt\u00e0 di Napoli. \u00c8 ubicata nell'antico \"Casale di Villanova\", nel quartiere Posillipo.\nLa costruzione di questo edificio risale al 1737 per opera dell'architetto Ferdinando Sanfelice, tra i pi\u00f9 richiesti progettisti nella Napoli del Settecento e non solo (ad esempio, a Salerno cre\u00f2 il bel campanile della chiesa della Santissima Annunziata).\nLa struttura della chiesa si presenta ad impianto centrale ed \u00e8 caratterizzata da pregevoli decorazioni in stucco. Dietro l'imponente altare maggiore si osserva una piccola tavola del '500 di ignoto artista, raffigurante \"la Madonna con il bambino\", mentre ai lati vi sono due pannelli ad olio di Giuseppe Marullo con le figure di \"Sant'Agostino\" e \"San Giovanni Battista\". Degne di menzione sono anche le due belle tele della \"Nativit\u00e0\" ed una \"Madonna e santi\", realizzate da Paolo De Majo e collocate ai lati dell'ingresso. \nNella sacrestia sono ancora conservati alcuni lavabi che risalgono all'inizio del XVI secolo."}
{"id": "1177883", "revid": "1543377", "url": "https://it.wikipedia.org/wiki?curid=1177883", "title": "Dissidenza in Unione Sovietica", "text": "Per dissidenza in Unione Sovietica si intende l'insieme di coloro che erano in disaccordo con le decisioni politiche nel periodo dell'Unione Sovietica esistito dal 1917 al 1991.\nEtimologia del termine.\nIl termine \"dissidenti\" si \u00e8 diffuso dagli anni 1960 in URSS e Europa per indicare coloro che svolgevano un'azione nonviolenta contro il regime sovietico, anche se i primi dissidenti possono essere individuati gi\u00e0 nelle vittime delle Grandi Purghe e in quelle dell'opposizione di sinistra capeggiata da Lev Trockij (i futuri trotskisti), nel periodo 1924-1938.\nL'etimologia del termine fa riferimento al dissenso espresso contro la politica sovietica. In merito ai dissidenti sovietici lo storico russo Roy Medvedev dichiarava che, secondo lui, il dissidente non \u00e8 semplicemente colui che la pensa diversamente, bens\u00ec colui che esprime esplicitamente il proprio pensiero, manifestandolo in qualche modo ai suoi concittadini e allo Stato.\nIl giornalista russo Leonid Borodin, ad esempio, noto oppositore del regime sovietico, non si \u00e8 mai voluto definire \"dissidente\".\nNei documenti ufficiali il termine veniva sempre virgolettato. I dissidenti sono anche chiamati \"antisovietici\".\nIdeologie.\nLa dissidenza sovietica traeva origine da varie posizioni ideologiche e politiche, unite tuttavia dalla comune opposizione alle politiche del governo sovietico. I dissidenti non costituirono mai alcun movimento unitario durante il periodo dell'URSS.\nIl regime sovietico represse il dissenso principalmente attraverso deportazioni verso il sistema penitenziario del Gulag compiute dall'NKVD, la polizia politica. Essa fu coadiuvata, nella repressione, da altri organi quali il KGB e il GPU.\nNel 1983 la fondatrice del Moscow Helsinki Group, Ljudmila Alekseeva, ha individuato diversi tipi di dissidenza nell'Unione Sovietica come i comunisti, i liberali, i socialisti, i nazionalisti e altri gruppi minori.\nDalla fine degli anni 60 ci furono lotte per i diritti umani che impiegarono gran parte dei dissidenti anche negli anni successivi.\nMedia.\nLa maggior parte delle cittadini sovietici non disponeva di alcuna informazione sulla dissidenza. Tale fenomeno ebbe quindi una maggior risonanza all'estero tanto che, grazie all'appoggio di Stati del blocco occidentale, alcuni dissidenti chiesero (e alle volte ottennero) lo status di prigioniero politico. Durante la primavera di Praga alcuni dissidenti dell'URSS pubblicarono in periodici cecoslovacchi degli scritti che, tradotti in URSS, misero in imbarazzo la nomenklatura del regime.\nI testi letterari, i saggi, gli articoli a stampa erano inviati clandestinamente in Occidente.\nNel 1984 lo stato blocc\u00f2 le pubblicazioni della rivista Technika Molod\u00eb\u017ei che stava pubblicando a puntate un libro di Arthur Clarke poich\u00e9 in esso erano utilizzati i cognomi di alcuni dissidenti sovietici.\nIl samizdat, cio\u00e8 la diffusione clandestina di scritti illegali, \u00e8 un fenomeno che ebbe il suo maggior sviluppo durante l'URSS.\nPersecuzione dei dissidenti.\nLa repressione del dissenso prevedeva il licenziamento dal lavoro, la cacciata dalle scuole, l'arresto, la privazione della cittadinanza e la detenzione in ospedali psichiatrici o nei gulag.\nL'articolo 58 del Codice penale della Repubblica Socialista Federativa Sovietica Russa che riguardava chi \"tradiva\" lo Stato, promulgato nel 1927, prevedeva un massimo di 25 anni di carcere. Nel 1966 fu inoltre sancito che la pubblicazione di \"notizie false\" fosse punibile con la reclusione fino a tre anni.\nIn Occidente, i dissidenti sovietici perseguitati o rinchiusi in ospedali psichiatrici venivano chiamati prigionieri di coscienza."}
{"id": "1177891", "revid": "184755", "url": "https://it.wikipedia.org/wiki?curid=1177891", "title": "Luca Panciroli", "text": " \nDopo il liceo artistico e sei mesi all'Accademia delle Belle Arti di Firenze, frequenta l'Istituto Europeo di Design a Milano, specializzandosi in illustrazione pubblicitaria, layout e fumetti.\nNei primi anni novanta decide di partecipare al concorso nazionale per giovani autori di fumetti a Prato arrivando terzo al premio Pierlambicchi. Grazie a questo cominciano ad arrivare le prime proposte.\nPubblica alcune storie brevi sulla prozine \"Schizzo\" edita dal \"Centro Fumetto Andrea Pazienza\" di Cremona, e collabora con un'agenzia pubblicitaria di Firenze.\nEsordisce nell'editoria indipendente a fumetti con Lenin (Marco Editore). Su testi di Marco Innocenti, realizza le avventure di Solo, pubblicate sui numeri 4 e 5 della prima serie di Lenin.\nInizia la sua avventura nel mondo dei fumetti a livello professionale con un fumetto di cui sar\u00e0 anche character design e curer\u00e0 la grafica in generale. Il fumetto \u00e8 Erinni di Ade Capone. Erinni vincer\u00e0 il premio Fumo di China a Lucca Comics come miglior fumetto realistico indipendente, ancora oggi Erinni detiene il record di vendite nel circuito delle fumetterie.\nLa collaborazione con Capone s'interromper\u00e0 con il completamento del numero 10 della serie.\nTre mesi dopo sempre con Ade Capone realizzer\u00e0 a pi\u00f9 mani il numero speciale di Lazarus Ledd, Il potere del talismano pubblicato nel 1998."}
{"id": "1177894", "revid": "466539", "url": "https://it.wikipedia.org/wiki?curid=1177894", "title": "Natan Sharansky", "text": "Biografia.\nAnatolij Borisovi\u010d \u0160\u010daranskij nacque da una famiglia ebrea e si laure\u00f2 in matematica applicata all'Istituto di fisica e tecnologia di Mosca. Dopo che nel 1973 gli fu negato il visto di espatrio per Israele per ragioni di sicurezza nazionale, lavor\u00f2 come interprete di inglese per il famoso fisico e dissidente Andrei Sakharov, divenendo a sua volta attivista per i diritti umani. Sharansky fu anche tra i fondatori oltre che portavoce dell'Helsinki Watch Group di Mosca, un movimento costituito da ebrei e Refusenik, noto anche come gruppo di Yuri Orlov. La richiesta di matrimonio avanzata da Sharansky nel 1974 fu respinta dalle autorit\u00e0 sovietiche. Spos\u00f2 quindi la moglie Avital con una cerimonia religiosa non riconosciuta dallo Stato, in una sinagoga di Mosca. Hanno due figlie, Rachel ed Hannah.\nNel marzo 1977 fu arrestato e nel luglio dell'anno dopo condannato a 13 anni di lavori forzati per tradimento e spionaggio a favore degli Stati Uniti. Dopo una detenzione di 16 mesi nella prigione Lefortovo fu trasferito nel gulag siberiano \"Perm 35\" dove rimase nove anni. La sorte di Sharansky e di altri prigionieri politici fu ripetutamente portata all'attenzione pubblica da parte di diplomatici e difensori dei diritti umani occidentali, creando imbarazzo ed irritazione alle autorit\u00e0 sovietiche. Finalmente nel 1986 fu trasferito in Repubblica Democratica Tedesca e a Berlino Ovest attraverso il Ponte di Glienicke in cambio di due spie sovietiche: Karl Koecher e sua moglie Hana. Famoso per la resistenza opposta durante la detenzione, non si sment\u00ec neppure in occasione della liberazione: gli venne chiesto di camminare diritto verso la sua libert\u00e0 e lui avanz\u00f2 invece zigzagando come ultimo atto di sfida. Sharansky emigr\u00f2, quindi, in Israele dove prese il nome proprio ebraico di Natan.\nNel 1986 il Congresso degli Stati Uniti lo premi\u00f2 con la Medaglia d'onore del Congresso. Nel 1988 Sharansky \u00e8 stato eletto presidente dello Zionist Forum, un'organizzazione sionista che raccoglie ex dissidenti sovietici. Sharansky ha anche collaborato con il \"The Jerusalem Report\" ed \u00e8 un membro direttivo di Peace Watch. Sharansky \u00e8 segretario del partito politico Israel Ba-Aliya (\"Israele per aliya\" o, come gioco di parole, \"Israel on the rise\") da lui stesso fondato insieme a Yuli Edelstein, un altro dissidente dell'ex Unione Sovietica, nel 1995. Questo partito si propone la promozione dell'assimilazione degli ebrei sovietici nella societ\u00e0 israeliana. Presentatosi alle elezioni del 1996 con lo slogan \"i suoi leader prima vanno in prigione e solo dopo in politica\" conquist\u00f2 sette seggi alla Knesset.\nHa ricoperto il ruolo di Vice primo ministro di Israele, Ministro per l'edilizia fino al marzo 2001, Ministro degli interni (dal luglio 1999 fino alle dimissioni date nel luglio 2000), Ministro per l'industria ed il commercio (1996-1999). Da marzo 2003 a maggio 2005 Sharansky \u00e8 stato membro del gabinetto di Ariel Sharon, nella qualit\u00e0 di Ministro senza portafoglio con delega su Gerusalemme e la Diaspora ebraica.\nSi dimise il 2 maggio 2005 per protesta contro il piano del Likud sul ritiro degli insediamenti dalla Striscia di Gaza. Nel 2005 Sharansky ha partecipato a \"They Chose Freedom\", un documentario televisivo in quattro puntate sulla storia del dissenso sovietico.\nLa rivista \"Time\" nel 2005 lo ha elencato all'undicesimo posto della sua lista delle 100 persone pi\u00f9 influenti nella categoria \"scienziati e pensatori\". Attualmente \u00e8 un esponente di rilievo dello \"Shalem Center\", l'istituto di ricerca di Gerusalemme che pubblica la rivista Azure. Nel 2006 il Presidente statunitense George W. Bush gli assegn\u00f2 la medaglia presidenziale della libert\u00e0. \u00c8 stato rieletto alla Knesset nel marzo 2006 nelle file del Likud. Nell'ottobre 2006 si diffuse la notizia del suo ritiro dalla politica e il 20 novembre successivo diede le dimissioni dalla Knesset, per dedicarsi agli impegni scientifici. Dal 2009 al 2018 \u00e8 stato presidente dell'Agenzia Ebraica. Sharansky \u00e8 un noto appartenente allo Shalem Center, del quale \u00e8 responsabile dell'istituto di studi strategici.\nOpere.\nIl suo libro \"The Case For Democracy: The Power of Freedom to Overcome Tyranny and Terror\", scritto in collaborazione con Ron Dermer, divenne una lettura obbligata (\"must read\") ad Embassy Row, l'area che ospita le ambasciate di Washington. Ha moto influenzato anche il presidente degli Stati Uniti George W. Bush ed altri funzionari che poi chiesero ai loro collaboratori di leggere il libro:\nNel libro Sharansky parla della libert\u00e0 politica come un elemento essenziale per la sicurezza e la prosperit\u00e0, affermando che ogni popolo ed ogni nazione merita di vivere libera ed in una societ\u00e0 democratica. Suggerendo la \"verifica della piazza cittadina\", Sharansky argomenta che diritti umani, sicurezza e stabilit\u00e0 possono essere conseguiti solo liberando la gente dagli oppressori per farli vivere in societ\u00e0 dove ciascuno \u00e8 libero di esprimere le proprie opinioni. Per questa ragione, conclude, il mondo libero deve insistere sulla strada della promozione della democrazia tra i popoli oppressi, invece di adottare politiche di \"appeasement\" (rapporti pacifici) con dittature e fare affari con regimi tirannici.\nSharansky pensa che molte delle sue critiche richiedano una posizione dura verso i palestinesi, argomentando che non ci sar\u00e0 mai una pace tra Israele e i palestinesi fino a che questi ultimi non avranno liberato la loro societ\u00e0 da gruppi terroristici come Hamas e dall'antisemitismo. I suoi critici trovano incompatibile il sionismo di Sharansky con la sua lotta per i diritti umani e la democrazia.\nIn un'intervista ad Ha'aretz del 2005, ha affermato che\nScacchi.\nDa bambino Sharansky era un prodigio degli scacchi, qualit\u00e0 molto valutata nell'Unione Sovietica. Prese parte a manifestazioni in cui giocava bendato o con pi\u00f9 avversari, spesso adulti. Ha affermato che, da detenuto in isolamento, giocava partite a scacchi a mente contro s\u00e9 stesso.\nSharansky, in una manifestazione scacchistica tenutasi in Israele nel 1996, ha battuto il campione Garry Kasparov."}
{"id": "1177895", "revid": "287204", "url": "https://it.wikipedia.org/wiki?curid=1177895", "title": "Koji Igarashi", "text": "La sua prima partecipazione alla saga di \"Akumajou Dracula\" \u00e8 in veste di assistente alla regia per ' (\"Gekka no Yas\u014dkyoku\"). Successivamente partecipa attivamente come produttore alla serie, seguendo e dirigendo direttamente i recenti capitoli di Akumajou Dracula: ', ' e '. Nel 2014 ha lasciato Konami per mettersi in proprio, affermando che continuer\u00e0 a sviluppare giochi nello stile \"Metroidvania\" col suo nuovo studio.\nCarriera.\nDopo la laurea, Igarashi inizi\u00f2 a lavorare in Konami. Il suo primo progetto fu programmare un gioco di simulazione per il dipartimento dei software educativi. Il gioco sarebbe stato una simulazione aziendale e il team prese ispirazione dalla serie \"Fire Emblem\", ma dopo 12 mesi il gioco venne cancellato. Si trasfer\u00ec poi a un'altra divisione e ha lavor\u00f2 alla programmazione dei nemici per la versione PC Engine di \"Detana!! Twinbee\". In seguito si occup\u00f2 in veste di programmatore e sceneggiatore per \"Tokimeki Memorial\", un simulatore di appuntamenti per il Super CD-ROM\u00b2 System di PC Engine. La sua ragazza dell'epoca, che sarebbe poi divenuta sua moglie, era un'impiegata della Konami che lavorava a \"\". Igarashi, in seguito, inform\u00f2 il suo capo che non aveva alcun desiderio di lavorare su un sequel di \"Tokimeki Memorial\" e chiese un trasferimento dipartimentale. Le forti vendite del gioco spinsero il suo capo ad accettare e Igarashi richiese di unirsi al team di sviluppo di \"Castlevania\".\nIgarashi inizi\u00f2 quindi a lavorare su un set di giochi \"Castlevania\" per Sega 32X. Tuttavia, il gioco venne cancellato poich\u00e9 Konami ha spostato la sua attenzione verso la PlayStation in seguito all'insuccesso della console. Il successivo progetto di Igarashi fu \"\", dove prese parte alla scrittura e alla programmazione degli scenari. A met\u00e0 della produzione del gioco, il \"director\" Toru Hagihara ricevette una promozione aziendale, che port\u00f2 Igarashi ad assistente alla regia per completare il gioco. Esso venne ben accolto dalla critica e in seguito avrebbe influenzato il genere \"Metroidvania\", sebbene non abbia totalizzato numerose vendite.\nDopo l'uscita di \"Symphony of the Night\", Igarashi divenne \"director\" del gioco di ruolo per PlayStation del 2000 \"Elder Gate\". Igarashi avrebbe in seguito affermato di essere stato motivato a creare il gioco poich\u00e9 aveva giocato ad altri giochi con una trama pesante, e che voleva creare un gioco che potesse essere giocato in qualsiasi momento e che potesse sembrare fresco ogni volta che ci si giocava. Il gioco ha ricevuto un punteggio di 22 su 40 dalla rivista \"Famits\u016b\"."}
{"id": "1177897", "revid": "1702319", "url": "https://it.wikipedia.org/wiki?curid=1177897", "title": "Chiesa di Santa Maria della Consolazione", "text": ""}
{"id": "1177898", "revid": "31620", "url": "https://it.wikipedia.org/wiki?curid=1177898", "title": "Richard Wayne Penniman", "text": ""}
{"id": "1177899", "revid": "287204", "url": "https://it.wikipedia.org/wiki?curid=1177899", "title": "Christian Frederik Hansen", "text": "Fu uno degli esponenti dell'architettura neoclassica che maggiormente influenz\u00f2 l'architettura nella zona del Nord Europa.\nLe sue maggiori opere furono progettate per Altona (Amburgo) e per la capitale danese (vecchio Palazzo di Christiansborg, sede del parlamento, in seguito distrutto e poi completamente rifatto in stile eclettico).\nHa progettato anche la Cattedrale di Copenaghen, imponente costruzione terminata nel 1829.\nNonostante l'omonimia, non vi \u00e8 nessun legame di parentela con Theophil Hansen, n\u00e9 con Hans Christian Hansen, anche loro importanti architetti neoclassici danesi."}
{"id": "1177904", "revid": "73560", "url": "https://it.wikipedia.org/wiki?curid=1177904", "title": "Certification Authority", "text": ""}
{"id": "1177905", "revid": "1543377", "url": "https://it.wikipedia.org/wiki?curid=1177905", "title": "Verifica della piazza cittadina", "text": "La verifica della piazza cittadina \u00e8 il metodo empirico suggerito da Natan Sharansky (dissidente dell'ex-Unione Sovietica ed ora influente politico israeliano) per verificare se una societ\u00e0 \u00e8 libera.\nLa verifica \u00e8 stata proposta per la prima volta sul libro di Sharansky \"The Case for Democracy\" dove si legge:\nIl test divenne famoso dopo che il presidente George Bush raccomand\u00f2 il libro da cui era tratto e Condoleezza Rice lo cit\u00f2 durante un'audizione davanti alla Commissione Esteri del Senato degli Stati Uniti "}
{"id": "1177906", "revid": "38120", "url": "https://it.wikipedia.org/wiki?curid=1177906", "title": "Tales of the Zombie Annual", "text": ""}
{"id": "1177913", "revid": "767487", "url": "https://it.wikipedia.org/wiki?curid=1177913", "title": "Rough Cutt", "text": "I Rough Cutt sono stati un gruppo heavy metal formato a San Diego, California, nel tardo 1981.\nStoria.\nFormata a San Diego nel 1981 con il nome di Sarge, la formazione iniziale dei Rough Cutt vedeva Paul Shortino alla voce, con quattro membri derivanti dalla prima incarnazione dei Ratt, i Mickey Ratt, ovvero i chitarristi Jake Williams (Jake E. Lee) e Chris Hager, il bassista Matt Thorr ed il batterista David Alford, e l'aggiunta del tastierista Claude Steel (Claude Schnell). Poco dopo, a sostituire Matt Thorr, fu l'altro ex bassista dei Mickey Ratt Joey Cristofanelli.\nRicollocatosi poi a Los Angeles, il gruppo partecip\u00f2 con le due tracce \"A Little Kindness\" e \"Used &amp; Abused\", alla compilation prodotta da Ronnie James Dio, \"L.A's Hottest Unsigned Bands\" nel 1983. La formazione presto sub\u00ec un cambiamento: Jake Williams (successivamente noto come Jake E. Lee) e Claude Steel (noto come Claude Schnell) raggiunsero la formazione dei Dio. In questo periodo a sostituire Williams fu Greg Leon, chitarrista che aveva gi\u00e0 militato nei Quiet Riot a sostituzione di Randy Rhoads e poi nei Dokken. Ma Leon durer\u00e0 per un breve periodo per tornare ad occuparsi del suo progetto, i Greg Leon Invasion. Anche Joey Cristo abbandon\u00f2 il gruppo e pi\u00f9 tardi entrer\u00e0 nei Jag Wire con cui incider\u00e0 il debut \"Made In Heaven\".\nIl ruolo di bassista venne coperto da un altro ex membro dei Mickey Ratt, Matt Thorr (vero nome Matt Thorne), uno dei membri fondatori della band. Mentre un altro ex-chitarrista dei Ratt, Chris Hager, prese il posto di Williams (Lee). Venne poi reclutato anche il chitarrista Craig Goldy. Durante la sua permanenza, Goldy registr\u00f2 con il gruppo il brano \"Try A Little Harder\" (prodotto da Ronnie James Dio) in occasione di una competizione chiamata \"Rock To Riches\" svoltasi nel 1983. La traccia apparir\u00e0 poi nella compilation della radio locale KLOS 95.5 realizzata in relazione al contest. Goldy in seguito abbandon\u00f2 il gruppo e raggiunse altre formazioni come i Giuffria, Driver (supergruppo poi noto con il nome di M.A.R.S.) e Dio, sostituito nei Rough Cutt da Amir Derakh.\nRaggiunta finalmente una formazione stabile, i Rough Cutt firmarono un accordo per la Warner Bros. Records. Suonarono poi al Marquee Club di Londra nel 1984. Tornati a Los Angeles iniziarono a registrare quello che sar\u00e0 il loro album di debutto. Nel 1985 viene pubblicato l'omonimo \"Rough Cutt\", prodotto da Tom Allom (celebre la sua collaborazione con i Judas Priest) e contenente la reinterpretazione di Janis Joplin \"Piece of My Heart\", che venne estratta come singolo.\nIntrapresero diversi tour per la promozione dell'album, partecipando a delle date europee seguite da un festival giapponese, al fianco di gruppi del calibro di Mama's Boys, Foreigner, Dio ed Earthshaker, prima di far ritorno negli Stati Uniti aprendo per i Krokus e Accept. Un paio di mesi dopo segu\u00ec un concerto con gli Helix e i Dio. I Rough Cutt raggiunsero una certa esposizione negli States apparendo nella sitcom televisiva \"Fame\", mentre Shortino ottenne una parte nel mockumentary \"This Is Spinal Tap\", che raccontava la storia della fantomatica band Spinal Tap.\nIl secondo album \"Wants You!\" venne registrato con Jack Douglas alla produzione e venne pubblicato nel 1986. Il gruppo sub\u00ec il declino quando nel 1988 Shortino lasci\u00f2 la formazione per entrare nei Quiet Riot sostituendo il leader Kevin DuBrow. Altro musicista che abbandon\u00f2 il gruppo fu Matt Thorr, che entr\u00f2 negli L.A. Rocks, gruppo che poi si evolse negli Eyes. I Rough Cutt rimpiazzarono Shortino l'ex cantante dei Warrior Parramore McCarty per un breve periodo. Un altro candidato alla sostituzione di Shortino era il cantante Joe Lest\u00e8, che poco dopo fonder\u00e0 i Bang Tango. Fu proprio Amir Derakh ad introdurre Lest\u00e8 alla coppia di musicisti Kyle Kyle (basso) e Mark Knight (chitarra), con cui former\u00e0 il gruppo nel 1987. I Rough Cutt ebbero breve vita e si sciolsero nello stesso anno.\nDopo lo scioglimento.\nShortino registrer\u00e0 con i Quiet Riot l'omonimo \"Quiet Riot\" nel 1988 per poi abbandonare il gruppo l'anno successivo a causa del flop del disco. I Quiet Riot si riformeranno nel 1992 con il vecchio frontman Kevin DuBrow. Parramore McCarty si un\u00ec all'ex chitarrista di Billy Idol Steve Stevens nel suo progetto Atomic Playboys, progetto che fall\u00ec dopo la pubblicazione di un album omonimo nel 1989.\nMatt Thorr raggiunse per un periodo i L.A. Rocks. Successivamente lo stesso Thorr assieme ad Amir Derakh fonder\u00e0 i Jailhouse con l'ex batterista dei Ratt e Rough Cutt Dave Alford. I Jailhouse pubblicheranno nel 1989 l'album \"Alive in a Mad World\" e dopo anni di inattivit\u00e0 l'omonimo \"Jailhouse\" nel 1998. Derakh, assieme ad Alford, parteciper\u00e0 poi al progetto di Shortino Paul Shortino and the Rhythm Junkies nell'album \"Stand or Fall\" del 2003.\nDerakh e Thorne apparirono come assistenti in studio nel disco dei Nelson \"Imaginator\" nel 1993, tuttavia quest'overr\u00e0 pubblicato solo nel 1996. Chris Hager apparir\u00e0 nel 2000 nell'album solista di Stephen Pearcy (frontman dei Ratt) \"Before And Laughter\". Shortino fonder\u00e0 diversi progetti come Paul Shortino/JK Northrup, Paul Shortino and the Rhythm Junkies e Paul Shortino's The Cutt oltre a comparire in diversi album e tribute.\nDerakh, dopo aver cambiato completamente immagine e stile musicale, emerse con il gruppo nu metal Orgy (ottenendo un buon successo e guadagnando anche un disco di platino), per poi formare i Julien-K con Ryan Shuck, anch'esso proveniente dagli Orgy."}
{"id": "1177926", "revid": "1543377", "url": "https://it.wikipedia.org/wiki?curid=1177926", "title": "Elizabeth Bishop", "text": "Considerata tra i pi\u00f9 importanti poeti americani del ventesimo secolo, vinse numerosi e importanti premi, tra cui il Premio Pulitzer per la poesia nel 1956 e il National Book Award nel 1970.\nOltre che alla poesia, si dedic\u00f2 alla prosa e alla pittura.\nBiografia.\nInfanzia.\nElizabeth Bishop nasce a Worcester, Massachusetts, l'8 febbraio 1911, unica figlia di William Thomas Bishop e Gertrude Bulmer Bishop. Il padre, impiegato presso l'azienda edile di famiglia, muore a causa di una malattia renale nell'ottobre dello stesso anno, quando Elizabeth aveva solamente otto mesi. Le condizioni di salute della madre, a seguito della morte del marito, peggiorano notevolmente fino al ricovero in una casa di cura privata a Norwood (Massachusetts) e in seguito all'ospedale Nova Scotia a Dartmouth (Canada), dove le viene diagnosticato uno stato di depressione e instabilit\u00e0 mentale. Gertrude muore nel 1934, senza aver pi\u00f9 visto sua figlia dal momento del ricovero. Nel suo racconto breve \"In the Village\", Elizabeth parler\u00e0 di questo periodo e della malattia della madre.\nIn tenera et\u00e0, a causa della cattiva salute della madre, Elizabeth viene affidata ai nonni materni che vivono in una piccola comunit\u00e0 rurale della Nuova Scozia, Great Village, e in seguito a parenti del padre a Worcester, nel Massachusetts. Lontana dai nonni, si sente triste e sola e inizia a soffrire di attacchi d'asma che la accompagneranno per tutta la vita, condizionando i suoi futuri viaggi. Parte di questo periodo \u00e8 raccontato nella poesia \"In The Waiting Room\". Nel 1918 viene mandata a vivere con la sorella della madre, Maude Bulmer Shepherdson, che la avviciner\u00e0 alle opere di poeti vittoriani come Alfred Tennyson, Thomas Carlyle e Robert Browning.\nDal 1927 al 1930 Elizabeth frequenta la Walnut Hill a Natick, Massachusetts, dove inizia a dedicarsi alla scrittura scrivendo per la rivista letteraria scolastica \"La penna blu\". Nel 1930 frequenta il Vassar College a Poughkeepsie, New York, e si laurea nel 1934 in Letteratura inglese. Durante l'esperienza universitaria conosce Mary McCarthy, Eleanor Clark e Muriel Rukeyser, con le quali fonda la rivista letteraria \"Con spirito\"\".\" Conosce anche la poetessa Marianne Moore, con la quale stringer\u00e0 una forte amicizia e che influenzer\u00e0 molto il suo stile letterario e la sua vita, facendole abbandonare l'idea di diventare medico e convincendola a trasferirsi a New York. Moore la aiuter\u00e0 anche a pubblicare alcune sue poesie in \"Trial Balances\", un'antologia nella quale poeti conosciuti e famosi presentano le opere di poeti pi\u00f9 giovani e ancora sconosciuti.\nFinita l'universit\u00e0 nel giugno del 1934, Elizabeth si trasferisce in un appartamento a New York, in via Charles Street a Greenwich Village, grazie all'aiuto dell'amica Mary McCarthy. In questo periodo pubblica numerose poesie per importanti periodici come \"The New Yorker, Partisan Review,\" \"Poetry,\" e molti altri.\nViaggi.\nNel 1935 iniziano i suoi numerosi viaggi in Europa, in Africa e nel Nord e Sud America che influenzeranno le sue poesie e la sua vita. Elizabeth poteva contare su una consistente somma di denaro ereditata dopo la morte del padre. Visita il Belgio, la Francia, l'Italia (sar\u00e0 a Milano, Firenze, Roma e Venezia), il Regno Unito, l'Irlanda, la Spagna, la Svezia, la Finlandia, la Russia, la Norvegia, la Grecia, il Marocco, il Messico, il Brasile, il Canada, il Per\u00f9 e l'Ecuador. Nei suoi viaggi \u00e8 spesso accompagnata da Louise Crane, Margaret Miller e Hallie Tomkins, grandi amiche di Elizabeth, conosciute durante il periodo al Vassar.\nNel 1951, affascinata dal Brasile e dalla cultura portoghese-brasiliana, visita Rio de Janeiro. Intenzionata a rimanere solo per alcuni giorni, incontra invece l'architetta Maria Carlota de Macedo Soares, conosciuta con il diminutivo Lota, della quale si innamora. Le due si trasferiscono in Brasile e vivono insieme per quasi venti anni, fino alla morte di Lota, suicidatasi nel 1967. La loro storia \u00e8 stata raccontata in un libro del 1995 di Carmen Lucia de Oliveira dal titolo \"Flores Raras e Banal\u00edssimas.\" Nel 2013 \u00e8 uscita la trasposizione cinematografica del libro, intitolata \"Reaching for the Moon\" e diretta da Bruno Barreto.\nProduzione e stile letterario.\nDurante la sua vita Elizabeth pubblic\u00f2 solamente 101 poesie. Era infatti una perfezionista e trascorreva molto tempo ad ultimare le sue opere. I temi principali sono lo sforzo di trovare un senso di appartenenza nel mondo, e le esperienze umane di pena e desiderio.\nLa prima collezione di poesie \"North and South\" viene pubblicata nel 1946, e l'anno seguente Elizabeth vince per la prima volta il premio Guggenheim Fellowship, conseguito nuovamente nel 1978.\nNel 1955 viene pubblicata la seconda raccolta di poesie dal titolo \"Poems: North &amp; South. A Cold Spring.\" L'opera comprende le poesie gi\u00e0 presenti in \"North and South\", pi\u00f9 diciotto nuove poesie\".\" Grazie ad essa Elizabeth vince il Premio Pulitzer per la poesia nel 1956. Bisogna aspettare fino al 1965 per la successiva opera, \"Questions of Travel\", comprendente venti poesie. Il libro ricever\u00e0 un grande apprezzamento dalla critica, inclusa la nomina al National Book Award nello stesso anno. Vincer\u00e0 questo premio per\u00f2 solo nel 1970, grazie a \"The Complete Poems\", pubblicato un anno prima.\nElizabeth Bishop \u00e8 ritenuta una poetessa postmoderna, sebbene le sue opere iniziali siano considerate tardo-moderne. In queste opere giovanili \u00e8 avvertibile l'influenza di T. S. Eliot, conosciuto grazie ad un'intervista al Vassar, e di W. H. Auden.\nPi\u00f9 in generale, il suo stile venne influenzato da molti altri poeti con cui condivise una solida amicizia. Tra questi, Marianne Moore, Robert Lowell, conosciuto nel 1947, Randall Jarrell e Ezra Pound. La poesia \"At the Fishhouse\" contiene numerosi riferimenti alla poesia di Moore \"A Grave\". La stessa Elizabeth influenz\u00f2 lo stile di Lowell: la poesia \"Skunk Hour\" riprende la sua \"The Armadillo\", cos\u00ec come \"The Scream\" \u00e8 ispirata a \"In The Villa\"ge. Anche Ralph Waldo Emerson ha influenzato il suo stile. Nelle loro opere, i due condividono alcuni soggetti: la natura, il linguaggio e le visioni.\nA differenza dei suoi contemporanei, come Robert Lowell o John Berryman, che consideravano le proprie esperienze intime e riservate una parte importante della loro poesia, Elizabeth evitava completamente questo stile che comportava una grande esposizione personale. La sua formula espressiva \u00e8 caratterizzata da un punto di vista oggettivo e distaccato, e da una grande riservatezza verso le vicende personali, nonostante qualche volta si possano riscontrare dettagli riguardanti la sua vita privata. Ad esempio, il racconto \"In the Village\", che riguarda la sua adolescenza e la malattia della madre, \u00e8 scritto in terza persona e il lettore capisce che si tratta dell'esperienza personale della poetessa solamente se conosce la sua storia.\nIn una intervista in \"The Paris Review\", Elizabeth afferma di considerarsi femminista, ma di voler essere giudicata in base al lavoro e alla qualit\u00e0 delle sue opere e non in base al suo orientamento sessuale. Si rifiuta inoltre di pubblicare le sue opere nelle antologie femministe, scatenando l'ostilit\u00e0 delle poetesse coinvolte nel movimento. La poetessa Kathleen Spivack, vicina ad Elizabeth, conferma questa posizione, rivelando come quest'ultima non volesse avere nulla a che fare con il movimento femminista e come manifestasse una mentalit\u00e0 maschilista nei confronti delle donne: queste ultime, a sua opinione, dovevano essere affascinanti e attraenti per gli uomini e non dovevano pretendere la parit\u00e0 di stipendio o indennit\u00e0 nel loro lavoro.\nUltimi anni.\nNegli ultimi anni della sua carriera Elizabeth insegna nelle pi\u00f9 prestigiose universit\u00e0 americane; l'eredit\u00e0 del padre stava terminando ed aveva bisogno di denaro per mantenersi. Dopo un breve periodo all'Universit\u00e0 di Washington, per sette anni lavora all'Universit\u00e0 di Harvard, all'Universit\u00e0 di New York e al Massachusetts Institute of Technology. Ad Harvard conosce la ventisettenne Alice Methfessel, con la quale inizer\u00e0 una relazione che durer\u00e0 fino alla sua morte. Nel 1976 esce la sua ultima opera, \"Geography III,\" con la quale vince il Neustadt International Prize for Literature nello stesso anno\".\"\nElizabeth muore il 6 ottobre 1979 a causa di un aneurisma cerebrale nel suo appartamento a Lewis Wharf, Boston. \u00c8 sepolta nel cimitero Hope Cemetery, a Worcester. Sulla sua tomba sono incisi gli ultimi due versi della sua poesia \"The Bight\": "}
{"id": "1177934", "revid": "154893", "url": "https://it.wikipedia.org/wiki?curid=1177934", "title": "Spazio esterno", "text": ""}
{"id": "1177938", "revid": "76963", "url": "https://it.wikipedia.org/wiki?curid=1177938", "title": "Ring Lardner", "text": "Biografia.\nNato a Niles, in Michigan, fin dall'adolescenza l'ambizione di Lardner fu di diventare un giornalista sportivo, ambizione che riusc\u00ec a realizzare nel 1907 quando ottenne un contratto dall'\"Inter-Ocean\" di Chicago. Nel biennio 1910/1911 fu direttore del \"The Sporting News\" di St. Louis; scrisse articoli per il \"Boston American\", il \"Chicago American\" ed altri giornali fino al 1919, anno in cui si associ\u00f2 ad un'agenzia di stampa. Nel 1911 si spos\u00f2 con Ellis Abbott.\nNel 1916 Lardner pubblic\u00f2 il suo primo libro di successo, \"You Know Me Al\", scritto in forma di lettere inviate da un giocatore di baseball di una lega di scarso livello ad un amico rimasto a casa al paese. Venne inizialmente pubblicato, come sei racconti separati ma interconnessi tra loro, sul \"The Saturday Evening Post\", il che spinse alcuni a classificare il libro come una raccolta di racconti, mentre altri l'avevano giudicato un romanzo. Come la maggior parte delle storie di Lardner, \"You Know Me Al\" usa la satira per mettere alla berlina la stupidit\u00e0 e l'avidit\u00e0 di un certo tipo di atleti. Andrew Ferguson, che in un articolo sul \"The Wall Street Journal\" defin\u00ec il libro come uno dei cinque migliori esempi di umorismo americano, scrisse:\nLardner continu\u00f2 a scrivere racconti estremamente popolari come \"Haircut\", \"Some Like Them Cold\", \"The Golden Honeymoon\", \"Alibi Ike\", e \"A Day in the Life of Conrad Green\". Continu\u00f2 anche a scrivere storie che andavano ad ampliare \"You Know Me Al\", con l'eroe di quel libro, il testardo ma ingenuo \"Jack Keefe\", che viveva i vari alti e bassi della sua carriera nella Major league e della sua vita privata. Le lettere mandate al suo amico Al dal soldato Keefe durante la prima guerra mondiale furono raccolte nel libro \"Treat 'Em Rough\".\nLardner fu affascinato dal teatro per tutta la vita, anche se il suo solo successo in quel campo fu \"June Moon\", una commedia scritta insieme al veterano di \"Broadway\" George S. Kaufman. Scrisse una serie di brevi lavori dalla comicit\u00e0 nonsense che divertirono molto i partecipanti alle riunioni dello staff del teatro, in cui mostrava un umorismo esplosivo ed anticonformista e proponeva soluzioni di scena impossibili quali \"Il sipario viene abbassato per sette giorni per suggerire che \u00e8 trascorsa una settimana\".\nLardner fu intimo amico di Francis Scott Fitzgerald e di altri scrittori dell'epoca del jazz, e i suoi lavori furono pubblicati dallo stesso curatore editoriale di Fitzgerald, Maxwell Perkins. Fu sotto certi aspetti il modello del tragico personaggio di \"Abe North\" nell'ultimo romanzo completo di Fitzgerald \"Tenera \u00e8 la notte\". Lardner non scrisse mai un vero romanzo, ma viene da molti considerato come uno dei migliori autori di racconti statunitensi mai vissuti. Mor\u00ec per complicazioni derivate dalla tubercolosi.\nBibliografia selezionata.\nNel 2013 sono stati tradotti in italiano e pubblicati tre racconti apparsi per la prima volta su riviste: \"Harmony\" (pubblicato sul celebre \"McLure's Magazine\", n. 45, agosto 1915), \"Alibi Ike\" (apparso sul \"Saturday Evening Post\" nello stesso anno) e \"Horseshoes\" (\"The Saturday Evening Post\" n. 187, 15 agosto 1914). I tre racconti sono stati raccolti nel volume \"Armonia\", traduzione di Francesca Cosi e Alessandra Repossi, Nuova Editrice Berti, Parma 2013, ISBN 88-7364-577-1.\nNel 2019 Edizioni Paginauno pubblica la raccolta di racconti: \"Chi ha fatto le carte?\" ISBN 978-8899699345 "}
{"id": "1177943", "revid": "80598", "url": "https://it.wikipedia.org/wiki?curid=1177943", "title": "Quello che le donne non dicono/Ti ruber\u00f2", "text": "Quello che le donne non dicono/Ti ruber\u00f2 \u00e8 un singolo di Fiorella Mannoia, pubblicato nel 1987 da DDD.\nDescrizione.\n\"Quello che le donne non dicono\" \u00e8 una delle canzoni pi\u00f9 celebri di Fiorella Mannoia. Scritta da Enrico Ruggeri e da Luigi Schiavone e prodotta da Celso Valli, fu cantata dalla Mannoia al Festival di Sanremo 1987, vincendo il Premio della Critica. Rimase nella Hit parade per molte settimane.\nRuggeri scrisse la canzone al femminile con l'intento di modificarla alla fine della stesura dal punto di vista maschile, ma soddisfatto del risultato decise di cederla a un'interprete femminile. Tra le artiste a cui Ruggeri aveva pensato di affidarla vi furono Lena Biolcati, reduce dal successo di \"Grande grande amore\" al Festival di Sanremo 1986, e Fiordaliso, che all'epoca in cui il brano era stato concepito non aveva ancora avuto la sua piena affermazione con \"Non voglio mica la luna\". La scelta alla fine ricadde sulla Mannoia, poich\u00e9 il percorso artistico svolto fino ad allora, avrebbe dato pi\u00f9 credibilit\u00e0 al brano. \nNegli anni a seguire la canzone ha continuato ad avere un enorme successo, facendo anche da colonna sonora per programmi e pubblicit\u00e0 e molte volte anche film e riuscendo addirittura a vincere il disco d'oro per le vendite online nel 2011, 24 anni dopo la sua pubblicazione.\nNegli anni la Mannoia ha modificato il passaggio del testo che recita \u00ab\"e se ci confondiamo un po\"'\u00bb ritenendolo inappropriato:\nUn terzo ritornello, che compare in alcune copertine interne dei dischi dove fu pubblicato, nonch\u00e9 su alcuni giornali dell'epoca, non fece parte della versione edita, al suo posto ne fu ripetuto il primo: queste erano le parole inizialmente pensate:\n\"Siamo cos\u00ec / anche quando non parliamo / quando ci nascondiamo o camminiamo / ma potrai trovarci ancora qui / con i nostri sentimenti e i condizionamenti / non ci senti / stiamo per gridare un altro s\u00ec\"."}
{"id": "1177944", "revid": "124834537", "url": "https://it.wikipedia.org/wiki?curid=1177944", "title": "Aconzio", "text": "Aconzio (in greco , in latino \"\u0102cont\u012dus, -i\") \u00e8 un personaggio della mitologia greca, generalmente accompagnato a Cidippe.\nProveniente da Ceo, durante un viaggio a Delo in occasione delle celebrazioni dedicate ad Artemide, s'infatu\u00f2 di Cidippe, una sacerdotessa presso il tempio della dea.\nCome racconta Callimaco all'interno degli \"Aitia\", Aconzio, straordinariamente colpito dalla bellezza della giovane, escogit\u00f2 un sistema particolare per farla sua sposa e, presa una mela, vi scrisse sulla buccia: \"giuro per il santuario di Artemide di sposare Aconzio\" e la invi\u00f2 alla fanciulla.\nLei lesse ad alta voce la frase senza accorgersi di compiere un giuramento solenne nel tempio della dea. Cos\u00ec suo padre la promise per tre volte in sposa ad altri uomini ma per tre volte fu colpita da malattia ed il matrimonio non pot\u00e9 essere celebrato. \nCidippe venne a sapere grazie ad un Oracolo che la dea Atena aveva impedito tali matrimoni a causa del suo inconsapevole giuramento e suo padre decise infine di prendere Aconzio come genero.\nIl mito viene riproposto anche nelle \"Eroidi\" di Ovidio."}
{"id": "1177945", "revid": "2181294", "url": "https://it.wikipedia.org/wiki?curid=1177945", "title": "Budd Dwyer", "text": "Biografia.\nNato a Saint Charles, Budd Dwyer si diplom\u00f2 all'Allegheny College di Meadville. Successivamente si laure\u00f2 in scienze sociali alla Cambridge Springs High School. Repubblicano, Dwyer fu membro della Camera dei rappresentanti della Pennsylvania dal 1965 al 1970, e del Senato dello Stato della Pennsylvania dal 1970 al 1980. In seguito, Budd Dwyer lavor\u00f2 al Ministero del Tesoro, carica che mantenne fino alla morte.\nTravolto da accuse di corruzione, frode e associazione a delinquere, rischiava una condanna fino a 55 anni di carcere e il pagamento di una multa di 300.000 dollari. Il giorno prima della sentenza Budd Dwyer organizz\u00f2 una conferenza stampa in diretta televisiva ad Harrisburg, capitale della Pennsylvania, per ribadire la propria innocenza.\nDopo questo discorso Budd Dwyer estrasse da una grossa busta un revolver 357 Magnum e nel caos generale disse: \"Please leave the room if this will\u2026 if this will affect you\" (\"Per favore lasciate la stanza\u2026 se questo vi potr\u00e0 turbare\") e dopo aver intimato di non avvicinarsi dicendo: \"Don't, don't, don't, this will hurt someone\" (\"No, no, no, qualcuno si far\u00e0 male\"), si mise la pistola in bocca e si spar\u00f2, morendo sul colpo.\nIn seguito alla sua morte vennero effettuate ulteriori indagini, le quali non riscontrarono alcun errore nel procedimento legale seguito per determinare la colpevolezza di Dwyer.\nFonti vicine a Dwyer e alla sua famiglia suggerirono, in seguito, che lo scopo del gesto fosse quello di permettere alla sua famiglia di ottenere il versamento integrale di una pensione assicurativa legata alla sua morte, che sarebbe stata invalidata qualora il politico fosse stato dichiarato colpevole prima del decesso."}
{"id": "1177950", "revid": "110157", "url": "https://it.wikipedia.org/wiki?curid=1177950", "title": "Boulaide", "text": "Boulaide (lussemburghese: \"Bauschelt\"; tedesco: \"Bauschleiden\") \u00e8 un comune del Lussemburgo nord-occidentale. Si trova nel cantone di Wiltz, nel distretto di Diekirch.\nNel 2005, la citt\u00e0 di Boulaide, il capoluogo del comune che si trova nella parte meridionale del suo territorio, aveva una popolazione di 378 abitanti. Le altre localit\u00e0 che fanno capo al comune sono Baschleiden e Surr\u00e9."}
{"id": "1177953", "revid": "380654", "url": "https://it.wikipedia.org/wiki?curid=1177953", "title": "Draft WWE", "text": "Il WWE Draft, noto come WWE Superstar Shake-up tra il 2017 e il 2019, \u00e8 il metodo utilizzato dalla WWE, per permettere lo spostamento dei propri wrestler tra i roster di \"Raw\" e \"SmackDown\". Dal 2006 al 2009, con l'introduzione di \"ECW\" come nuovo show della WWE, il processo di scambi coinvolse tre diversi roster.\nIl sistema, molto simile a quello della \"draft-lottery\" utilizzato in NBA, \u00e8 stato adottato per la prima volta nel 2004 e si \u00e8 protratto annualmente fino al 2011, quando i due roster sono stati riunificati. Nel 2017, in seguito alla seconda \"Brand extension\", il draft \u00e8 stato ripristinato con il nome di \"WWE Superstar Shake-up\", salvo poi tornare alla denominazione precedente a partire dal 2020."}
{"id": "1177955", "revid": "486946", "url": "https://it.wikipedia.org/wiki?curid=1177955", "title": "WWE Roster Draft", "text": ""}
{"id": "1177956", "revid": "298055", "url": "https://it.wikipedia.org/wiki?curid=1177956", "title": "Ben (personaggio)", "text": ""}
{"id": "1177958", "revid": "767487", "url": "https://it.wikipedia.org/wiki?curid=1177958", "title": "Giovanni Parente", "text": "Vita.\nDi famiglia di medi proprietari terrieri, si form\u00f2 spiritualmente e culturalmente, presso il convento di Airola, rimanendo poi sempre fortemente legato al messaggio evangelico, al quale impront\u00f2 sia l'attivit\u00e0 politica che quella letteraria.\nConseguita la laurea in Lettere moderne, intraprese l'insegnamento.\nDopo aver partecipato alla seconda guerra mondiale come sergente maggiore d'artiglieria, ader\u00ec nell'immediato dopoguerra alla DC, di cui nel 1947 divenne segretario per la provincia di Benevento. L'anno successivo fu eletto deputato nel collegio Benevento-Avellino-Salerno con 42.115 preferenze. Membro della Commissione Istruzione e Belle Arti della Camera, svolse una attiva partecipazione ai lavori parlamentari, mostrandosi particolarmente attento e sensibile ai problemi sociali. Critico del centrismo degasperiano, fu vicino, per le sue posizioni politico-ideali, alla corrente di \"Cronache sociali\" e al dossettismo, la cui sconfitta al Congresso di Venezia determin\u00f2 la sua successiva emarginazione politica. Avversato dai Comitati Civici e inviso alle forze di destra per il suo cristianesimo fortemente evangelico e radicato nell'impegno sociale, egli non consegu\u00ec infatti la rielezione nel 1953.\nAbbandonato l'insegnamento e trasferitosi a Roma, si dedic\u00f2 completamente al giornalismo stampato e radiotelevisivo, dando libera estrinsecazione della sua peculiare vena poetico-narrativa. Forti discussioni suscit\u00f2 il suo romanzo \"I Giorni della Creta\", pubblicato nel 1957, espressione della realt\u00e0 sociale e dei problemi quotidiani dei lavoratori di una fabbrica di laterizi di un paese del Sannio, che venne stroncato per le sue audaci scelte politiche e morali dai Gesuiti di \"Civilt\u00e0 Cattolica\" (1958, 2597).\nAder\u00ec immediatamente e con entusiasmo al rinnovamento conciliare avviato da papa Giovanni XXIII, che discusse e divulg\u00f2 in dibattiti e convegni, sottolineando soprattutto la novit\u00e0 della \"Pacem in terris\" per il cristiano contemporaneo. Nel 1970 fond\u00f2 a Benevento il Centro di Studi Sociali Euroclub '70, attraverso il quale promosse inchieste sulla condizione giovanile e sulla realt\u00e0 sociale sannita, sollecitando costantemente il confronto ed il dialogo politico-culturale.\nCarriera politica.\nEsponente della Democrazia Cristiana, dopo essersi candidato alla Camera venne eletto deputato nella I legislatura durante il Governo De Gasperi V - VI - VII, dal 1948 al 1953 nel collegio di Benevento. Iscritto al gruppo parlamentare Democratico Cristiano dal 1\u00ba giugno 1948 al 24 giugno 1953 fu componente della VI Commissione (\"Istruzione e Belle Arti\") fino alla fine della legislatura."}
{"id": "1177959", "revid": "599013", "url": "https://it.wikipedia.org/wiki?curid=1177959", "title": "Mookie Blaylock", "text": "Carriera.\nAlto 1,85 m, era un point-man e fu votato fra i migliori giocatori difensivi in campo. Gi\u00e0 astro nascente della University of Oklahoma, si mise in mostra per le sue qualit\u00e0 di difensore che gli valsero due elezioni nel miglior quintetto di difensori della NBA, riuscendo inoltre per quattro volte a superare il record di 200 palle rubate in una stagione. Era anche un capace tiratore da tre punti ed era abile nel passare la palla e nell'avviare il contropiede, riuscendo spesso a piazzarsi fra i primi nella classifica degli assist.\nLa sua carriera nei campionati universitari culmin\u00f2 nel 1988 quando riusc\u00ec a portare la sua squadra alla finale per il titolo NCAA, dove fu sconfitta dalla squadra della University of Kansas allenata da Larry Brown. L'anno successivo fu scelto al dodicesimo posto assoluto dai New Jersey Nets con i quali esord\u00ec nella NBA. Nel 1992 fu ceduto agli Atlanta Hawks, squadra nella quale, sotto la guida di Lenny Wilkens, ottenne i suoi migliori risultati rimanendovi fino al 1999, quando pass\u00f2 ai Golden State Warriors dove gioc\u00f2 fino al 2002, anno in cui concluse la sua carriera.\nDopo il ritiro.\nIl 31 maggio 2013, Blaylock viene coinvolto in un gravissimo incidente stradale nella Contea di Clayton (Georgia) che lo lascia in serio pericolo di vita.\nCuriosit\u00e0.\nI Pearl Jam, prima di utilizzare tale nome, si chiamavano \"Mookie Blaylock\", proprio in onore del giocatore di basket. Sebbene costretti a cambiare nome, resero omaggio al giocatore chiamando il primo album \"Ten\", come il numero (10) utilizzato da Blaylock."}
{"id": "1177963", "revid": "2191336", "url": "https://it.wikipedia.org/wiki?curid=1177963", "title": "Esch-sur-S\u00fbre", "text": "Esch-sur-S\u00fbre (lussemburghese e tedesco: \"Esch-Sauer\") \u00e8 un comune del Lussemburgo nord-occidentale. Si trova nel cantone di Wiltz, nel distretto di Diekirch.\nIl 1\u00ba gennaio 2012 il comune di Esch-sur-S\u00fbre si \u00e8 fuso con i comune di Heiderscheid e Neunhausen. A seguito della fusione il capoluogo \u00e8 stato spostato ad Eschdorf. Il territorio \u00e8 passato da 6,76\u00a0km\u00b2 a 51,25\u00a0km\u00b2.\nNel 2021, il villaggio di Esch-sur-S\u00fbre, capoluogo fino al 2012, che si trova nella parte settentrionale del suo territorio, aveva una popolazione di 405 abitanti.\nIl comune si trova sul fiume S\u00fbre (o Sauer), a est e a valle del lago artificiale lago della Haute-S\u00fbre. Il castello che domina il paese si trova su un promontorio che si affaccia su uno stretto meandro del fiume.\nIl suffisso del nome lo distingue da Esch-sur-Alzette, che spesso viene chiamato solo \"Esch\".\nNei dintorni della citt\u00e0 \u00e8 stata realizzata una diga che forma un bacino idroelettrico che si estende per dieci chilometri nella valle. La diga \u00e8 stata costruita negli anni sessanta del XX secolo per dare una risposta al fabbisogno di acqua potabile del Paese."}
{"id": "1177967", "revid": "599013", "url": "https://it.wikipedia.org/wiki?curid=1177967", "title": "Giuseppe Pancera", "text": "Professionista dal 1925 al 1934.\nCarriera.\nSi distinse soprattutto nelle corse in linea. Vinse per due volte la Coppa Bernocchi, battendo Giovanni Tizzoni nel 1926 e Allegro Grandi nel 1927. Nel 1926 fu campione italiano nella categoria indipendenti, e nel 1927 si impose nella Roma-Napoli-Roma.\nAl Giro d'Italia fu quinto nel 1927, secondo nel 1928 e settimo nel 1929. Partecip\u00f2 al Tour de France dal 1929 al 1932, concludendo al secondo posto nel 1929."}
{"id": "1177976", "revid": "110157", "url": "https://it.wikipedia.org/wiki?curid=1177976", "title": "Eschweiler (Lussemburgo)", "text": "Eschweiler \u00e8 un comune del Lussemburgo settentrionale. Si trova nel cantone di Wiltz, nel distretto di Diekirch.\nNel 2001, la citt\u00e0 di Eschweiler, il capoluogo del comune che si trova al centro del suo territorio, aveva una popolazione di 195 abitanti. Le altre localit\u00e0 che fanno capo al comune sono Erpeldange e Knaphoscheid."}
{"id": "1177977", "revid": "1244002", "url": "https://it.wikipedia.org/wiki?curid=1177977", "title": "Normografo", "text": "Il normografo \u00e8 un particolare tipo di strumento per il disegno tecnico, utilizzato per la scrittura di caratteri uniformi. Consiste in una lastra di plastica o altro materiale con intagliate lettere dell'alfabeto o altre sagome utili, particolarmente per il disegno tecnico. Seguendo con un pennino la sagomatura delle forme, si possono ottenere in modo rapido ed alquanto preciso lettere e forme varie.\nStoria.\nParticolarmente utilizzato fino alla diffusione di massa dei personal computer (e della relativa facilit\u00e0 di stampa), era uno strumento indispensabile per architetti e disegnatori tecnici in genere; per la quotatura e la descrizione dei progetti, era buona prassi utilizzare il normografo per ottenere testi ben scritti e uniformi.\nIl normografo poteva altres\u00ec essere utilizzato dalle persone analfabete o semianalfabete per imparare a scrivere o per scrivere meglio.\nIn Italia.\nPer facilitare le persone con difficolt\u00e0 di scrittura, alcuni politici, fra cui Bettino Craxi, hanno fornito, nel corso della storia politica italiana, specifici normografi di cartone con la sequenza dei caratteri del proprio cognome, affinch\u00e9 potessero essere ricalcati sulla scheda elettorale e la preferenza non venisse dispersa.\n\u00c8 stato spesso utilizzato da criminali e serial killer per scrivere messaggi anonimi da mandare ai giornali o le forze dell'ordine, in modo simile alle famose lettere di giornale ritagliate. Due serial killer italiani che facevano uso di questo strumento erano il serial killer di Padova e il mostro di Foligno."}
{"id": "1177980", "revid": "110157", "url": "https://it.wikipedia.org/wiki?curid=1177980", "title": "Goesdorf", "text": "Goesdorf (lussemburghese: \"G\u00e9isdref\") \u00e8 un comune del Lussemburgo nord-occidentale. Si trova nel cantone di Wiltz, nel distretto di Diekirch.\nNel 2005, la citt\u00e0 di Goesdorf, il capoluogo del comune che si trova nella parte meridionale del suo territorio, aveva una popolazione di 238 abitanti. Le altre localit\u00e0 che fanno capo al comune sono Buderscheid, Dahl, Nocher e Nocher-Route."}
{"id": "1177984", "revid": "729019", "url": "https://it.wikipedia.org/wiki?curid=1177984", "title": "Valerio Scarabellotto", "text": "Biografia.\nNacque a Roma il 26 agosto 1905. Il 1\u00ba settembre 1925 part\u00ec per prestare servizio militare nel Regio Esercito, iniziando a frequentare il corso per Allievo Ufficiale di Fanteria. Il 1\u00ba luglio 1926 fu nominato sottotenente di completamento dell'arma di fanteria, assegnato al 151\u00ba Reggimento, per essere congedato il 30 agosto dello stesso anno.\nNel corso del 1927 fu richiamato in servizio presso il Ministero dell'Aeronautica, dove segu\u00ec un corso di pilotaggio per ottenere il brevetto di pilota militare, conseguendolo nel 1928. Entrato in servizio presso la Scuola di Osservazione Aerea, nel corso del 1932 fu promosso al grado di tenente. Il 7 marzo 1935 part\u00ec come volontario per la Somalia, imbarcandosi a Genova con il 7\u00ba Stormo Bombardamento Notturno. \nSbarcato a Massaua il 5 aprile, il giorno 7 dello stesso mese la sua squadriglia si trasfer\u00ec in volo a Mogadiscio iniziando immediatamente i voli di addestramento in vista dell'inizio delle operazioni contro l'Etiopia. Il 4 ottobre dello stesso anno l'Italia attacc\u00f2 l'Etiopia, ed egli si distinse subito nel corso dei combattimenti, volando a bordo dei bombardieri Caproni Ca.101bis della 9\u00aa Squadriglia del 25\u00ba Gruppo. Nel gennaio 1936 fu promosso capitano per merito di guerra, venendo decorato con la Croce di guerra al valor militare nel maggio successivo per la sua partecipazione alla conquista di Irgalem.\nRientrato in Italia, nel 1938 part\u00ec volontario per combattere nella guerra civile spagnola, in seno alla 261\u00aa Squadriglia del 30\u00ba Stormo Bombardamento Veloce, equipaggiata con i bombardieri trimotori Savoia-Marchetti S.79 Sparviero. Prese parte a numerose azioni belliche contro importanti obiettivi nemici distanti circa 350\u00a0km dalla base di partenza, volando sul mare aperto, venendo decorato con due Medaglie d'argento al valor militare. Durante una missione su Valencia una granata antiaerea gli squarci\u00f2 un'ala e un serbatoio della benzina, ma egli riusc\u00ec comunque a portare a termine la missione, rientrando poi alla base. \nIl 9 aprile 1938 rientr\u00f2 in Patria, assegnato come comandante alla 192\u00aa Squadriglia, 87\u00ba Gruppo, 30\u00ba Stormo equipaggiato con velivoli S.79.\nAll'entrata in guerra del Regno d'Italia, il 10 giugno 1940, la sua squadriglia si trovava schierata sulla base aerea di Sciacca (Sicilia) da dove iniziava subito ad operare contro obiettivi inglesi in Africa settentrionale, nel Mediterraneo e su Malta. \nPartecip\u00f2 alla battaglia di Punta Stilo operando in supporto alle unit\u00e0 della Regia Marina contro quelle della Royal Navy inglese.\nIl 9 luglio, in contemporanea allo scontro di Punta Stilo, part\u00ec con il suo S.79 per una missione di ricognizione diurna su Malta scortato da 6 caccia Fiat C-R.42 Falco. Da Malta si alzarono in volo due Hawker Hurricane inglesi della Royal Air Force per intercettare la formazione italiana. Uno scompagin\u00f2 la scorta, mentre l'altro con ai comandi l'allora Flight Lieutenant George Burges spar\u00f2 sul suo aereo danneggiandolo al punto di essere convinto di averlo abbattuto, vedendolo perdere quota in fiamme. Non fu cos\u00ec, egli pur ferito a morte, prima di dissanguarsi riusc\u00ec a mantenere il controllo dell'aereo e a dare istruzioni per consentire un atterraggio di emergenza sull'aeroporto di Comiso, effettuato poi dal sottotenente Pietro Don\u00e0 delle Rose, contribuendo a salvare i superstiti membri dell'equipaggio prima di morire Per questo fatto fu decorato con la Medaglia d'oro al valor militare alla memoria.\nA lui fu intitolato il 30\u00ba Stormo dell'Aeronautica Militare ricostituito sull'aeroporto di Cagliari-Elmas il 1\u00ba gennaio 1973 e non pi\u00f9 operativo dal 31 luglio 2002. Il comune di Ladispoli in provincia di Roma ha intitolato una piazza al capitano Scarabellotto e vi ha posto una lapide. Anche il comune di Roma ha dedicato una strada che si trova nel quartiere Trionfale. La sezione dell'Associazione Arma Aeronautica di Ladispoli-Cerveteri porta il suo nome.\nCuriosit\u00e0.\nL'aereo di Scarabellotto fu il primo aereo abbattuto dal tenente George Burges ai comandi di un Hurricane. Si trattava di uno dei primi quattro Hurricane arrivati a Malta alla fine del giugno 1940, cio\u00e8 pochi giorni prima. Burges sopravvisse al conflitto divenendo un asso dell'aviazione con un totale di 7 aerei abbattuti pi\u00f9 due probabili. \u00c8 morto il 26 novembre 1990."}
{"id": "1177987", "revid": "1793900", "url": "https://it.wikipedia.org/wiki?curid=1177987", "title": "Heiderscheid", "text": " \nHeiderscheid (lussemburghese: \"Heischent\") \u00e8 un comune soppresso del Lussemburgo nord-occidentale e frazione del comune di Esch-sur-S\u00fbre. Si trova nel cantone di Wiltz, nel distretto di Diekirch.\nIl 1\u00ba gennaio 2012 il comune di Heiderscheid si \u00e8 fuso con il comune di Neunhausen nel comune di Esch-sur-S\u00fbre.\nComune soppresso.\nOltre al centro abitato di Heiderscheid, facevano parte del comune soppresso anche le localit\u00e0 di Eschdorf e Merscheid. Eschdorf, che era il capoluogo del comune, dopo la fusione \u00e8 diventato capoluogo del comune di Esch-sur-S\u00fbre.\nNel 2011 il comune di Heiderscheid aveva una popolazione di 1.405 abitanti e un territorio di 32,65\u00a0km\u00b2."}
{"id": "1177989", "revid": "125362997", "url": "https://it.wikipedia.org/wiki?curid=1177989", "title": "Belloni", "text": ""}
{"id": "1177993", "revid": "709565", "url": "https://it.wikipedia.org/wiki?curid=1177993", "title": "Sharpe all'attacco", "text": "Sharpe all'attacco (\"Sharpe's Havoc\") \u00e8 un romanzo storico scritto da Bernard Cornwell ed \u00e8 ambientato durante le guerre napoleoniche.\nTrama.\nIl tenente Richard Sharpe \u00e8 ufficiale del 95\u00ba Fucilieri, durante la campagna di Portogallo nel 1809. Sharpe riceve l'ordine dal Tenente Colonnello Christopher di raggiungere una localit\u00e0 a nord di Oporto. Tagliato fuori dalle linee nemiche, cerca l'aiuto dell'impreparato esercito locale, guidato dal tenente (ex avvocato) Jorge Vicente. La missione consiste nel proteggere la cittadina inglese Kate Savage, figlia di un nobile inglese ed ereditiera. Dopo alcune piccole scaramucce contro i temuti dragoni francesi, Sharpe e i suoi uomini riescono a fuggire verso le rive del Duero a Sud. Qui riescono a procurarsi delle imbarcazioni, con le quali raggiunge la riva Sud del fiume e mettersi in contatto con l'avanguardia dell'esercito inglese guidato da Sir Arthur Wellesley. Approfittando di una fatale distrazione francese, gli Inglesi riescono ad attaccare la citt\u00e0 mal difesa dal maresciallo Nicolas Jean-de-Dieu Soult e a liberarla."}
{"id": "1177994", "revid": "767487", "url": "https://it.wikipedia.org/wiki?curid=1177994", "title": "Rough Cutt (album)", "text": "Rough Cutt \u00e8 il primo album in studio dei Rough Cutt, pubblicato nel 1985 per l'etichetta discografica Warner Bros. Records."}
{"id": "1177996", "revid": "1305772", "url": "https://it.wikipedia.org/wiki?curid=1177996", "title": "Kiischpelt", "text": "Kiischpelt \u00e8 un comune del Lussemburgo settentrionale. Si trova nel cantone di Wiltz, nel distretto di Diekirch. Il capoluogo del comune \u00e8 Wilwerwiltz; le altre localit\u00e0 sono Alscheid, Enscherange, Kautenbach e Pintsch.\nIl comune fu istituito il 1\u00ba gennaio 2006 dall'accorpamento dei comuni di Kautenbach e Wilwerwiltz, entrambi nel cantone di Wiltz. La legge istitutiva del comune fu approvata il 14 luglio 2005."}
{"id": "1177998", "revid": "119991", "url": "https://it.wikipedia.org/wiki?curid=1177998", "title": "Aeroporto dell'Isola d'Elba", "text": ""}
{"id": "1178000", "revid": "62221", "url": "https://it.wikipedia.org/wiki?curid=1178000", "title": "Halocnemum", "text": ""}
{"id": "1178007", "revid": "287204", "url": "https://it.wikipedia.org/wiki?curid=1178007", "title": "Ber\u00e0, conte di Barcellona", "text": "Origine.\nFiglio primogenito del conte di Tolosa, duca di Narbona e marchese di Gotia, Guglielmo di Gellone (755-812), che era cugino di Carlo Magno, e di Cunegonda d'Austrasia (\u2020 795), nobile di origine visigota, citata nel documento per la fondazione dell'abbazia di Saint-Guilhem-le-Desert, del dicembre 804.La paternit\u00e0 di Ber\u00e0 \u00e8 indicata anche nelle \"Europ\u00e4ische Stammtafeln\", vol III (non consultate).\nBiografia.\nNel 790, suo padre, che, nello stesso anno, aveva ricevuto la contea di Tolosa, gli affid\u00f2 il governo delle contee di Raz\u00e8s e di Conflent, mentre le contee di Rossiglione e d'Emp\u00faries, furono assegnate al suo fratellastro Gocelone.\nBer\u00e0 spos\u00f2 Romilla, una nobile forse di origine visigota, ma molto pi\u00f9 probabilmente franca, imparentata col primo conte d'Aragona, Aureolus.\nLa conquista di Barcellona.\nDal 796, Barcellona era governata dal wali Sa'dun al-Ruayni, che presto si mise in contrasto con l'emiro di Cordova, Al-Hakam. Nell'aprile del 797, si present\u00f2 ad Aix-la-Chapelle ed offr\u00ec a Carlo Magno la sottomissione della citt\u00e0 in cambio di un aiuto nella lotta contro al-Andalus e della sua conferma al potere.\nNella primavera dell'800, in un'assemblea, tenuta a Tolosa, fu deciso di inviare a Barcellona il figlio di Carlo, il re d'Aquitania, Ludovico il Pio, e un'armata, capitanata da Rostano di Gerona, Ademaro di Narbona e Guglielmo I di Tolosa, con la speranza di poter entrare facilmente nella citt\u00e0.\nSa'dun, per\u00f2, rifiut\u00f2 di consegnare la citt\u00e0, obbligando l'armata franca a porvi l'assedio, che cominci\u00f2 nell'autunno dell'800. Sa'dun tent\u00f2 allora di raggiungere Cordova, per chiedere aiuto all'emiro; ma fu catturato dagli assedianti, e di lui non si hanno altre informazioni.\nHarun, nobile musulmano imparentato con le pi\u00f9 importanti famiglie gote di Barcellona, prese il suo posto, per condurre una resistenza ad oltranza.\nDato che la popolazione soffriva per la fame, dopo alcuni mesi gli stessi parenti di Harun lo fecero prigioniero e lo consegnarono (dopo la consegna non si hanno altre informazioni) ai Franchi, assieme alla citt\u00e0.\nProbabilmente Ludovico il Pio entr\u00f2 in citt\u00e0 il 4 aprile 801, il giorno dopo la resa; Ber\u00e0, che aveva partecipato all'assedio col padre, secondo la \"Vita Hludowici Imperatoris\" fu investito della contea di Barcellona e di tutti i territori strappati ai Saraceni; contemporaneamente ricevette il titolo di marchese, in quanto governava una contea di frontiera dell'impero carolingio.\nLe spedizioni verso Tortosa.\nBer\u00e0 partecip\u00f2 alle spedizioni che furono intraprese dai Franchi nell'804, 808 e 809, per portare il confine con al-Andalus sul fiume Ebro, che sarebbe stato una sicura difesa naturale.\nSi ritiene che lo fece solo per dovere in quanto, sotto l'influenza della madre, ed in accordo con la maggioranza dei Visigoti della contea, era del parere che fosse pi\u00f9 conveniente mantenere la pace coi musulmani delle terre confinanti.\nPrima spedizione.\nLa prima spedizione fu guidata dal re d'Aquitania, Ludovico il Pio; arrivati a Santa Coloma de Queralt, vicino a Tarragona l'armata si divise in due gruppi: il primo, al comando di Ludovico, si diresse verso Tortosa, mentre il secondo, sotto il comando di Ber\u00e0, Borrell, conte d'Osona, e Ademaro di Narbona, avrebbe dovuto attaccare la citt\u00e0 da sud, per cui, attraversato l'Ebro alla confluenza col fiume Cinca, arrivarono a Vila Rubea dove, per\u00f2 i Mori li attendevano e li costrinsero a ritirarsi fin quasi a Morella.\nRiunitisi con Ludovico, assalirono Tortosa, per otto giorni, senza risultato.\nSeconda spedizione.\nLa seconda spedizione, guidata dal legato di Carlo Magno, Ingoberto, segu\u00ec la stessa tattica della prima con la suddivisione in due gruppi; secondo la \"Vita Hludowici Imperatoris\", Ber\u00e0 e Ademaro attraversarono l'Ebro con le barche che avevano predisposte, mentre i cavalli attraversarono a nuoto. Per\u00f2, dato che avevano attraversato a monte della citt\u00e0, le feci dei cavalli trasportate dal fiume misero in guardia gli abitanti di Tortosa; i Franchi, attaccati dal wali della citt\u00e0, riuscirono a salvarsi con poche perdite. Ma dovettero riunirsi alle truppe di Ingoberto e ritirarsi.\nTerza spedizione.\nLa terza spedizione fu comandata ancora da Ludovico e, secondo la \"Vita Hludowici Imperatoris\", Ber\u00e0 era tra i comandanti della spedizione che raggiunse il fiume Ebro. Secondo lo storico arabo, Al Maqqari (nato nel XVI secolo e morto al Cairo nel 1632), l'assedio fu rotto da un attacco delle truppe di al-Andalus, condotto da Abd el Rahman, figlio dell'emiro Al Hakam I, che sconfisse le truppe dei Franchi.Secondo l'Astronomo, invece, gli abitanti di Tortosa, non sopportando l'assedio, offrirono le chiavi della citt\u00e0 a Ludovico, che, soddisfatto, tolse l'assedio.\nNell'811, fu organizzata un'altra spedizione, a cui Ber\u00e0 non partecip\u00f2; questa volta furono portate le macchine per l'assedio che fu posto e si protrasse per quaranta giorni, ed alla fine, Tortosa fece parte della marca di Spagna, che comprendeva tutti i territori a cavallo dei Pirenei.\nSecondo il cronista Eginardo, nella sua \"Vita Karoli Imperatoris\" Ber\u00e0 fu tra i testimoni del testamento di Carlomagno redatto, nell'811.\nAlla morte del padre, il 18 maggio 812, le contee di Raz\u00e8s e Conflent, divennero sue e poco dopo le diede da amministrare al figlio, Guglielmo. L'anno successivo, secondo l\"'Histoire g\u00e9n\u00e9rale de Languedoc\", Ber\u00e0, con la moglie Romilla, in onore al genitore defunto, don\u00f2 l'abbazia di Alet al papa Leone III.\nNello stesso anno, fu convocato alla corte di Aquisgrana, assieme ad altri conti, tra cui il fratellastro Gocelone, Odilone di Girona e Ademaro di Narbona, per la protesta contro tributi ed imposizioni di diversi proprietari terrieri delle province di Settimania e Gotia, che ottennero giustizia da Carlo Magno, come risulta da un documento dell'aprile 812.\nIl 2 aprile 812, Carlomagno rilasci\u00f2 una carta in cui citava tutti i conti della marca di Spagna, \"Berane, Gauscelino, Gisclafredo, Odilone, Ermengario, Ademaro, Leibulfo et Erlino comitibus\", confermandoli nei loro incarichi.\nNello stesso anno, molto probabilmente il conte Odilone mor\u00ec e Ber\u00e0 si impossess\u00f2 delle contee di Girona e Besal\u00fa.\nLe tregue.\nDopo questa sconfitta, che confermava le due precedenti, i propositi pacifisti di Ber\u00e0 finalmente ebbero ascolto presso la corte e l'imperatore Carlo Magno, nell'812, accett\u00f2 una tregua della durata di tre anni.\nNell'815, al termine della tregua, riprese la guerra contro i musulmani, che attaccarono Barcellona, sotto il comando di Ubayd Allah, zio dell'emiro Al-Hakam I; al momento dell'attacco alla citt\u00e0, per\u00f2, un'armata reclutata tra i Goti della provincia di Gotia si frappose tra la citt\u00e0 e l'esercito di al-Andalus, che si dovette ritirare.\nA seguito di questa vittoria, il prestigio di Ber\u00e0 aument\u00f2 tra i Goti e le relazioni con la nobilt\u00e0 locale migliorarono.\nNel novembre dell'816, il wali di Saragozza si rec\u00f2 ad Aquisgrana e negozi\u00f2 una nuova tregua, che fu accordata nel febbraio 817, per altri tre anni.\nDurante quest'ultima tregua, i Franchi subirono sconfitte, sia a Pamplona (che dall'817 fu nelle mani della famiglia Arista di origine Basca, alleata ai musulmani della famiglia dei Banu Qasi, signori della valle dell'Ebro) che in Aragona (dove, nell'820, il conte d'Aragona Aznar I, leale vassallo dei Franchi, fu deposto a vantaggio di Garc\u00eda Gal\u00edndez, il Malvagio, che pass\u00f2 ad un'alleanza col regno di Pamplona.\nRovesciamento di Ber\u00e0.\nI nemici di Ber\u00e0, i Bellicisti, capeggiati dal suo fratellastro, Gocelone, conte di Linguadoca-Rossiglione e d'Emp\u00faries, spalleggiato dal fratellastro (fratello di Ber\u00e0), Bernardo di Settimania, l'accusarono di essere il responsabile delle sopraccitate sconfitte, a causa del suo sostegno della tregua, che a loro giudizio, era deleteria per gli interessi dell'impero dei Franchi.\nNel febbraio 820 Ber\u00e0 fu convocato ad Aquisgrana, dove il luogotenente di Gocelone, Sanila, formul\u00f2 contro di lui l'accusa di infedelt\u00e0 e tradimento; la lite fu risolta con un duello in cui Ber\u00e0 venne sconfitto e pertanto condannato a morte.L'imperatore, Ludovico il Pio, che aveva stima di Ber\u00e0 e non lo riteneva un traditore, commut\u00f2 la pena in esilio, che dovette scontare nella citt\u00e0 di Rouen, in cui mor\u00ec nell'844.\nI suoi domini furono divisi: Barcellona, Girona e Besal\u00fa, a cui fu aggiunta la contea di Osona, che era vacante per la morte del conte Borrell, furono mantenute unite nominando un nuovo conte, Ramp\u00f2, che non apparteneva a nessuna delle due fazioni (pacifisti e bellicisti); mentre le contee di Raz\u00e8s e Conflent, rimasero nelle mani del figlio di Ber\u00e0, Guglielmo, che gi\u00e0 le governava dall'812.\nMatrimonio e discendenza.\nBer\u00e0 aveva sposato Romilla, prima dell'813, perch\u00e9 in quell'anno risultano marito e moglie secondo il documento n\u00b0 23-XVII dell\"'Histoire g\u00e9n\u00e9rale de Languedoc\". Ber\u00e0 da Romilla ebbe quattro figli:"}
{"id": "1178008", "revid": "767487", "url": "https://it.wikipedia.org/wiki?curid=1178008", "title": "Wants You!", "text": "Wants You! \u00e8 il secondo album in studio dei Rough Cutt pubblicato nel 1986 per l'etichetta discografica Warner Bros. Records."}
{"id": "1178012", "revid": "36426", "url": "https://it.wikipedia.org/wiki?curid=1178012", "title": "Guido il Vecchio da Polenta", "text": ""}
{"id": "1178015", "revid": "767487", "url": "https://it.wikipedia.org/wiki?curid=1178015", "title": "Rough Cutt Live", "text": "Rough Cutt Live \u00e8 un album dal vivo del gruppo musicale statunitense Rough Cutt, pubblicato nel 1996.\nDescrizione.\nL'album \u00e8 stato pubblicato dall'etichetta discografica DeRock Records. Le ultime tre tracce contenute sono state registrate in studio."}
{"id": "1178016", "revid": "2084998", "url": "https://it.wikipedia.org/wiki?curid=1178016", "title": "Direttore artistico (animazione)", "text": "Il direttore artistico, nell'ambito specifico dell'animazione, \u00e8 la figura professionale che si occupa in particolare dell'ambientazione, della scenografia e dei fondali, ivi compresa la scelta dei colori. Nel quadro di una produzione, egli \u00e8 quindi a capo del \"team\" di grafici, disegnatori, pittori ed illustratori che si occupa della realizzazione del \"set\" in cui \"recitano\" i personaggi ideati dal character designer ed animati dagli animatori, dagli intercalatori e dai direttori dell'animazione (\"sakkan\" nell'animazione giapponese).\nIl direttore artistico in questo ambito professionale si distingue dall'omonima figura operante, ad esempio, nel cinema o nella pubblicit\u00e0, in quanto, dati i budget pi\u00f9 contenuti delle produzioni animate industriali, assomma le competenze di figure professionali normalmente distinte ed ulteriori, quali lo scenografo e l'arredatore, oltre che quelle sue proprie."}
{"id": "1178020", "revid": "767487", "url": "https://it.wikipedia.org/wiki?curid=1178020", "title": "Tetanospasmina", "text": "La tetanospasmina \u00e8 la neurotossina AB prodotta dal bacillo del tetano, \"Clostridium tetani\", gram +, anaereobio obbligato, sporigeno, mobile per flagelli. Questa tossina rappresenta la vera causa di patogenicit\u00e0. \nMeccanismo d'azione.\nLa tossina prodotta all'interno dei microrganismi in accrescimento viene liberata soltanto in seguito alla loro lisi. Quest'ultima viene drenata dai vasi linfatici sino ad arrivare in circolo e quindi alle fibre nervose.\nUna volta prodotta all'interno dell'organismo, si lega tramite la subunit\u00e0 B al recettore GM2, un ganglioside contenente un residuo di acido sialico, espresso dalla maggior parte dei neuroni. Il legame promuove l'internalizzazione in una vescicola endocitotica che risale lungo le giunzioni neuronali o tramite via ematica fino al sistema nervoso centrale. Qui la vescicola si acidifica, innescando una serie di modificazioni molecolari che comportano la fusione dell'estremit\u00e0 N-terminale della tossina con la membrana dell'endosoma. Gli eventi descritti promuovono l'uscita della subunit\u00e0 A nel citoplasma; quest'ultima ha un'attivit\u00e0 zinco-proteasica in grado di demolire l'apparato proteico preposto alla secrezione del GABA e della Glicina, neurotrasmettitori che inibiscono la contrazione muscolare. \nLe vescicole con il neurotrasmettitore (glicina) hanno proteine di superficie (VAMP) necessarie per il legame con la proteine (sinaptobrevina, SNAP25, sintaxina) presenti sulla porzione attiva del bottone sinaptico. La neurotossina (che \u00e8 un endopeptidasi) agisce mediante scissione delle VAMP in siti specifici, impedendo il legame alle proteine del bottone e quindi anche la loro liberazione.\nIn questo modo si ha uno spasmo muscolare continuo e doloroso che interessa tutti i muscoli del corpo, partendo dal viso fino agli arti. La morte pu\u00f2 giungere per interessamento dei muscoli respiratori che rimangono contratti e impossibilitano la respirazione.\nAllestimento del vaccino.\nTramite l'uso di aldeide formica al 4% si tratta l'esotossina per circa 30 giorni a temperatura di 37 \u00b0C (metodo di Ramon risalente a 100 anni fa) si riesce ad inattivare la tossina (renderla non tossica) e trasformarla in anatossina che una volta introdotta nel corpo umano funge da vaccino perch\u00e9 stimola il sistema immunitario a produrre anticorpi contro di essa grazie alla presenza di adiuvanti che stimolano la reazione immunitaria nei suoi confronti."}
{"id": "1178024", "revid": "33277", "url": "https://it.wikipedia.org/wiki?curid=1178024", "title": "Missionari di Sheut", "text": ""}
{"id": "1178032", "revid": "1566286", "url": "https://it.wikipedia.org/wiki?curid=1178032", "title": "Memmo Carotenuto", "text": "Biografia.\nFratello di Mario Carotenuto, entrambi figli di Nello Carotenuto, a sua volta noto attore teatrale, e di Corinna Santarnecchi, esord\u00ec in teatro ancora bambino nella compagnia dialettale romanesca di cui faceva parte il padre. Entr\u00f2 nel cinema, interpretando la prima piccola parte, in \"Vecchia guardia\" (1935) di Alessandro Blasetti. Prosegu\u00ec l'attivit\u00e0 anche durante la guerra, aderendo alla cinematografia di Sal\u00f2.\nIl primo ruolo importante giunse con l'interpretazione del compagno di stanza d'ospedale del protagonista di \"Umberto D.\" (1952), in cui Vittorio De Sica gli diede la possibilit\u00e0 di mettere in mostra il suo talento drammatico, che si perfezion\u00f2 con gli anni in ruoli di popolano capitolino di sanguigna espressivit\u00e0 e grande cuore. Nel 1956 la sua interpretazione di Quirino, comprimario di Marcello Mastroianni nel film \"Il bigamo\" di Luciano Emmer, gli valse un Nastro d'argento. Nel 1953 affianc\u00f2 Valentina Cortese e Giulietta Masina in \"Donne proibite\".\nCon una caratteristica voce arrochita e dall'incontenibile ironia romana, dagli anni cinquanta gir\u00f2 oltre cento film spesso con maestri della commedia all'italiana, come Tot\u00f2, Alberto Sordi, Peppino De Filippo, il gi\u00e0 citato Vittorio De Sica e Gina Lollobrigida.\nDegna di nota la sua parte ne \"I soliti ignoti\" (1958) di Mario Monicelli, nel quale interpret\u00f2 il galeotto Cosimo, cui Peppe \"er Pantera\" (Vittorio Gassman) soffia il piano del fatidico colpo al Monte di Piet\u00e0 che finisce a pasta e ceci. In \"Poveri ma belli\" (1956) e \"Belle ma povere\" (1957), entrambi di Dino Risi, \u00e8 il tranviere compagno di stanza di Renato Salvatori, in \"Padri e figli\" di Mario Monicelli (1957), \u00e8 invece un amorevole ma collerico padre alle prese con una numerosa prole; infine, in \"Pane, amore e fantasia\" (1953) e \"Pane, amore e gelosia\" (1954), entrambi di Luigi Comencini, ha la parte del carabiniere Baiocchi, spalla di De Sica. Nel 1956 affianc\u00f2 Alberto Sordi in \"Mio figlio Nerone\".\nNegli anni settanta le sue apparizioni cinematografiche furono prevalentemente in film con Franco Franchi e Ciccio Ingrassia o con Enrico Montesano. Pochi mesi prima di morire gir\u00f2 il suo ultimo film, per la regia di Salvatore Samperi, dal titolo \"Un amore in prima classe\" (1980). Riposa accanto alla moglie nel Cimitero Flaminio.\nFilmografia.\nDoppiatori.\nIn alcuni film \u00e8 stato doppiato dalle seguenti voci:\nTelevisione.\nNel 1965 Memmo Carotenuto con Carlo Romano partecip\u00f2 a una serie di \"sketch\" della rubrica pubblicitaria \"Carosello\" che pubblicizzavano le polveri per acqua frizzante Idrolitina della Gazzoni."}
{"id": "1178037", "revid": "975481", "url": "https://it.wikipedia.org/wiki?curid=1178037", "title": "Stazione di Madonna di Campagna", "text": "La stazione di Madonna di Campagna \u00e8 stata una fermata ferroviaria situata sulla ferrovia Torino-Ceres gestita dal GTT, a servizio del quartiere Madonna di Campagna di Torino e inaugurata nel 1990.\n\u00c8 stata chiusa il 25 agosto 2020 insieme alla stazione di Torino Dora (GTT) a causa dei lavori per il collegamento della Torino Ceres al passante ferroviario di Torino che dall'agosto 2020 interessano direttamente il tracciato sotterraneo in esercizio. Lungo il tracciato ferroviario verr\u00e0 sostituita dalla adiacente stazione Grosseto.\nIl comune di Torino prevede che l'edificio venga ammodernato e assuma una nuova funzione. La galleria ferroviaria verr\u00e0 trasformata in tranviaria attraverso l'attivazione di un metr\u00f2 leggero. La stazione diverr\u00e0 quindi una delle fermate sotterranee del nuovo tram 12.\nStoria.\nLa stazione originaria venne edificata in occasione della costruzione della linea, inaugurata nel 1868 nel tratto Torino-Venaria Reale, in un'area allora periferica e che impose la realizzazione di alcuni passaggi a livello in corrispondenza delle vie Borgaro e via Lucento.\nNel 1987 la linea fu chiusa per lavori connessi con l'allacciamento all'aeroporto di Caselle, la creazione della stazione di Rigola-Stadio per lo stadio delle Alpi e l'arretramento del capolinea alla Stazione di Torino Dora dalla stazione di Torino Porta Milano. Ci\u00f2 comport\u00f2 l'interramento della tratta urbana e il conseguente spostamento in sotterranea della fermata di Madonna di Campagna, che divenne cos\u00ec la prima stazione ferroviaria di Torino costruita in sotterranea. Il nuovo fabbricato viaggiatori, inaugurato nel 1990 in occasione del campionato mondiale di calcio 1990, \u00e8 ubicato grosso modo nella posizione in cui sorgeva la vecchia stazione in superficie.\nSi realizzer\u00e0 una variante di percorso in sotterranea, con origine a nord di questa stazione realizzata nel 1990, comportandone dunque la soppressione, con galleria sotto corso Grosseto per ricollegare la ferrovia Torino-Ceres alla TO-MI, il troncamento causato dall'interramento della ferrovia di superficie in citt\u00e0. Verr\u00e0 deviata in corso Grosseto da via Badini Confalonieri, per essere collegata al nodo ferroviario alla Stazione di Torino Rebaudengo Fossata e permettere l'interscambio con le altre linee del SFM. La stazione verr\u00e0 sostituita dalla nuova stazione sotterranea Grosseto.\nLa galleria sotterranea tra le due stazioni costruita in occasione del campionato mondiale di calcio 1990 verr\u00e0 ripristinata al fine di attivare un metr\u00f2 leggero che si estender\u00e0 dal quartiere Santa Rita sino al confine con il comune di Venaria Reale, passando per il quartiere Crocetta, il centro citt\u00e0, Aurora, Borgata Vittoria, Madonna di Campagna, Vallette e servendo entrambi gli stadi principali della citt\u00e0, lo Stadio Olimpico Grande Torino e lo Juventus Stadium. Circa un terzo del tracciato sar\u00e0 interrato e riqualificher\u00e0 i binari abbandonati della Torino-Ceres lungo Via Saint Bon e sotto Piazza Baldissera. La stazione di Madonna di Campagna diverr\u00e0 una delle fermate sotterranee della nuova linea tram 12.\nStrutture e impianti.\nIl fabbricato viaggiatori, sotterraneo, dotato di 2 piani, disponeva di 2 binari passanti.\nServizi.\nLa fermata disponeva di:\nStazione Taxi\nMovimento.\nL'impianto era servito dai convogli della linea SFM A del servizio ferroviario metropolitano di Torino per stazione di Ceres da stazione di Torino Dora, con partenze cadenzate ogni mezz'ora.\nInterscambi.\nLa stazione \u00e8 servita dalla linea tranviaria 9 e da bus urbani, cio\u00e8 il 2, l'11, il 72, il 72/, il 75 e la SF2 per il collegamento diretto con Torino Porta Susa. Inoltre transitano alcuni autoservizi interurbani per la provincia."}
{"id": "1178046", "revid": "80598", "url": "https://it.wikipedia.org/wiki?curid=1178046", "title": "Edoardo De Angelis", "text": "Uno dei pi\u00f9 noti cantautori italiani, nel corso della sua lunga carriera ha collaborato con molti tra i pi\u00f9 grandi nomi della canzone d'autore italiana; \u00e8 stato anche produttore e discografico, ed \u00e8 entrato nella storia della musica leggera italiana come autore della celebre \"Lella\", che \u00e8 diventata un evergreen della canzone d'autore italiana (reincisa da moltissimi interpreti).\nBiografia.\nGli inizi: Edoardo &amp; Stelio.\nDurante gli anni del liceo classico, inizia ad interessarsi di musica ed impara a suonare la chitarra; in questo periodo con Stelio Gicca Palli, suo compagno di scuola alle medie (e futuro avvocato), forma il duo \"Edoardo e Stelio\", e compone le prime canzoni.\nDopo la maturit\u00e0 si iscrive alla facolt\u00e0 di Lettere, specializzandosi poi in etnologia; nel frattempo inizia ad esibirsi con l'amico in numerosi locali della capitale, fino ad approdare al Folkstudio, dove riscuote un particolare successo una canzone, \"Lella\": cantata in dialetto romanesco, narra la storia di un uomo che racconta ad un amico di quando, quattro anni prima, ha ucciso la sua amante, Lella, \"la moje de Proietti er cravattaro, quello che c'ha er negozio su ar Tritone\", che voleva lasciarlo proprio l'ultimo giorno dell'anno.\nLa melodia di questa canzone si collega a tutta la tradizione popolare romana, ed una sera queste caratteristiche colpiscono il musicista Gianni Marchetti, che nel 1971 fa firmare ai due un contratto per la Valiant, un'etichetta satellite della RCA Italiana: nello stesso anno i due partecipano con \"Lella\" al Cantagiro, ed iniziano le registrazioni di un LP.\nEsce cos\u00ec, ad aprile del 1972, l'album \"Il paese dove nascono i limoni\", che racchiude alcune loro canzoni (tra cui, ovviamente, \"Lella\") ed una cover di una canzone che hanno ascoltato al Folkstudio cantata da un loro amico, Antonello Venditti, \"Sora Rosa\".\nIl disco non ha riscontri di vendite: \"Lella\", per\u00f2, viene ascoltata da Edoardo Vianello, che decide di inciderla insieme alla moglie Wilma Goich come \"Vianella\", e in questa versione la canzone entra in hit-parade, attirando l'attenzione sul giovane De Angelis; gi\u00e0 l'anno prima il duo ha cantato una canzone con un testo del cantautore romano, \"Vojo er canto de na canzone\", la cui musica \u00e8 stata scritta da un giovane cantautore che gli ha presentato Vianello, Amedeo Minghi, e la canzone ha avuto un buon successo di vendite.\nCon il tempo, \"Lella\" diventer\u00e0 un classico della canzone italiana, ed avr\u00e0 moltissime interpretazioni, tra le quali da ricordare quella della Schola Cantorum, e di Lando Fiorini (in un 45 giri del 1975 pubblicato dalla Vedette).\nLe esperienze nel mondo discografico e la Schola Cantorum.\nMentre Stelio Gicca Palli decide di ritirarsi dal mondo musicale per dedicarsi alla professione di avvocato (non prima di aver scritto, insieme a Maurizio Bigio, la canzone \"Good morning love\" per il gruppo vocale femminile delle Baba Yaga, prodotto comunque da Edoardo), De Angelis dopo l'esperienza del primo disco vive alcune esperienze come autore di testi per altri musicisti dell'ambiente RCA: scrive cos\u00ec \"Sulla rotta di Cristoforo Colombo\" per Lucio Dalla, alcuni testi per il primo album di Amedeo Minghi, ed una canzone in collaborazione con un altro suo amico del Folkstudio, Francesco De Gregori, intitolata \"La casa di Hilde\" e che racconta un episodio dell'infanzia di Edoardo accaduto durante una vacanza in Trentino (nella realt\u00e0, per\u00f2, il contrabbandiere di diamanti non era il padre del cantautore ma un signore conosciuto nel rifugio di Hilde).\nCon De Gregori e Minghi scrive anche \"Il mio mondo, il mio giardino\" per Marisa Sannia, e con il solo De Gregori i testi per l'album dei Capitolo Sei, Frutti per Kagua, un concept album sulla vita dei nativi americani, e per Ad ovest c'\u00e8 il mare di Maurizio Bigio; quando, dopo il primo disco con Venditti, De Gregori deve incidere il primo disco da solista, chiama proprio Edoardo come produttore e collaboratore agli arrangiamenti: nasce cos\u00ec Alice non lo sa, album che contiene la gi\u00e0 citata \"La casa di Hilde\"; in una canzone del disco, \"Saigon\", De Angelis canta come seconda voce nel finale.\nLa collaborazione con De Gregori continua anche per l'album successivo, Francesco De Gregori, pi\u00f9 conosciuto come l\"album della pecora\", che De Angelis produce per conto della Delta di Paolo Dossena e in cui suona le tastiere; in quest'album inoltre, debutta la Schola Cantorum, un gruppo vocale fondato da De Angelis che nella canzone \"Niente da capire\" esegue dei vocalizzi di sottofondo. Con la Schola Cantorum De Angelis incider\u00e0 tre album scrivendo anche alcune canzoni, e collaborando nel 1975 con Claudio Baglioni per l'album Sabato pomeriggio, in cui il gruppo canta la canzone \"...ed aspettare\".\nIl pi\u00f9 grande successo di vendita del gruppo \u00e8 \"Le tre campane\", del 1975, cover di \"Les trois cloches\", canzone francese interpretata da \u00c9dith Piaf e in inglese dai The Browns (con il titolo \"The Three bells\"); il testo della canzone \u00e8 di Luciano Beretta. Nel 1977 De Angelis decide di abbandonare il gruppo e di dedicarsi alla carriera solista.\nI dischi come cantautore.\nNel 1977 De Angelis pubblica il suo secondo album da solista (contando anche il primo in collaborazione con Stelio): si intitola Il tuo cuore \u00e8 casa mia, e contiene anche due sue versioni di \"La casa di Hilde\" e \"Sulla rotta di Cristoforo Colombo\", i suoi due testi pi\u00f9 noti; l'album per\u00f2 non viene promosso a sufficienza dalla RCA, e De Angelis decide quindi di cambiare casa discografica, passando alla Polydor, per cui incide i dischi Piccola storia di libert\u00e0 e Edoardo De Angelis (con la canzone \"Nerofumo\"), che gli fruttano alcune apparizioni televisive e riscuotono un buon successo; riprende inoltre in questo periodo la collaborazione con Minghi, con cui scrive alcune canzoni come \"L'isola\" e \"Troppo poco\".\nMa \u00e8 nel 1981 che pubblica il suo disco pi\u00f9 fortunato: si tratta di Anche meglio di Garibaldi che, spinto dal singolo \"Una storia americana\", canzone dalle sonorit\u00e0 country che viene presentata a Discoring, ottiene un buon successo, come anche il successivo Cantare in italiano e il Q Disc Mia madre parla a raffica, dove nella canzone \"Maracan\u00e0\" \u00e8 ospite Stefano Rosso. Passato alla Virgin, pubblica nel 1986 Cammina cammina, dove reincide alcune sue vecchie canzoni (tra cui ovviamente \"Lella\") ed aggiunge due inediti, la \"title track\" e \"Brutta storia\", dove suona il Banco del Mutuo Soccorso e canta Francesco Di Giacomo.\nDopo alcuni anni in cui si dedica ad altre attivit\u00e0, torna alla canzone nel 1992, anno in cui pubblica per la Fonit Cetra Gara di sogni, il suo primo album disponibile su CD. Parole nel cuore \u00e8 il disco del 1995, con cui ritorna alla sua vecchia casa discografica, la RCA (che nel frattempo \u00e8 stata acquistata dalla BMG), mentre due anni dopo pubblica un album, Antologia d'autore, in cui le sue canzoni vengono reincise e cantate in duetto insieme ad alcuni suoi colleghi: e cos\u00ec al disco partecipa Antonello Venditti che canta in \"Lella\", Ron in \"Luci fuochi e stelle\", Tosca in \"Incendiare questa mezza notte\", Lucio Dalla che canta in \"Sulla rotta di Cristoforo Colombo\", Amedeo Minghi in \"La gara di sogni\", Paola Turci in \"Lettera per te\", Mario Castelnuovo che canta in \"Rosso\", Angelo Branduardi in \"Novalis\" e Luca Barbarossa in \"Cantare in italiano\".\nQuesto disco, con l'aggiunta di alcuni duetti inediti (come quello con Franco Simone in \"Terraferma\") viene ristampato nel 2003.\nGli ultimi suoi dischi di inediti sono Il coraggio delle parole del 2002 e Le allodole di Shakespeare del 2005, album quest'ultimo caratterizzato da atmosfere acustiche.\nNel 2008 ha pubblicato Historias, disco a cui affianca ad alcuni dei suoi successi gli inediti \"Cinque parole\", \"Un'altra medicina\" (dedicata a Ernesto \"Che\" Guevara), \"Mam\u00e8n\" e \"L'anima intera\"; l'album, pubblicato dal quotidiano il manifesto, \u00e8 caratterizzato da arrangiamenti in stile sudamericano, curati da Fabrizio Guarino e Paolo Cozzolino. Dopo la pubblicazione dell'album ha eseguito alcuni concerti insieme a Mario Castelnuovo.\nIl 2010 \u00e8 l'anno della pubblicazione del libro autobiografico Te la ricordi Lella, accompagnato da un cd antologico registrato per l'occasione dal solo De Angelis alla chitarra, a cui fa seguito nel 2011 il nuovo album Sale di Sicilia, che vede la partecipazione, tra gli altri, di Neri Marcor\u00e8, Franco Battiato ed Andrea Camilleri.\nSempre nel 2011 partecipa al Concerto del Primo Maggio, cantando \"Lella\", \"Nostra Signora del golpe\" e \"Ramirez\", insieme a Neri Marcor\u00e8. Al suo fianco i suoi musicisti storici Marco Testoni (percussioni), Marco Caronna (chitarre), Rocco De Rosa (tastiere), Guido Benigni (basso), Ezio Zaccagnini (batteria), Fabrizio Guarino (chitarre).\nA dicembre 2016 pubblica l'album \"Il cantautore necessario\", prodotto da Francesco De Gregori: una raccolta di cover di suoi colleghi cantautori (De Andr\u00e9, Fossati, Endrigo ed altri), con un duetto con lo stesso De Gregori in \"La casa in riva al mare\" di Lucio Dalla.\nNel 2018 esce \"Nuove canzoni\", album con tutti brani inediti.\nDiscografico.\nNella seconda met\u00e0 degli anni ottanta De Angelis ha anche fondato una casa discografica, chiamandola come uno dei suoi LP Cantare in italiano, con lo scopo di scoprire e valorizzare nuovi talenti della canzone d'autore italiana (primo fra tutti Max Manfredi) e, in qualche caso, di rilanciare alcuni grandi nomi (come ad esempio Sergio Endrigo).\nAltre attivit\u00e0.\nPersonalit\u00e0 eclettica e dagli interessi multiformi, nel corso della sua lunga carriera Edoardo De Angelis ha spaziato fra molte altre attivit\u00e0 che, seppur legate all'ambito musicale, esulavano dalla mera attivit\u00e0 di cantautore.\nIn qualit\u00e0 di esperto di musica italiana e canzone d'autore \u00e8 stato pi\u00f9 volte chiamato a tenere rubriche giornalistiche specializzate (duratura nel corso degli anni la sua collaborazione con Ciao 2001).\n\u00c8 stato titolare di una serie radiofonica (trasmessa dalla Rai) sulla storia della canzone d'autore; ha gestito uno spazio dedicato alla musica italiana in \"Music Mag\", settimanale musicale della TV svizzera.\nHa pubblicato alcuni libri sui cantautori italiani, ed uno in particolare, \"Scrivere canzoni\" destinato ai giovani che vogliono avvicinarsi al mondo della musica.\n\u00c8 stato per molto tempo direttore artistico di \"Teatro del Sole\", societ\u00e0 che si occupa di produzione e servizi per la musica e lo spettacolo.\nNegli ultimi anni \u00e8 stato protagonista di una lunga serie di incontri con i ragazzi delle scuole medie superiori e delle universit\u00e0, in molte citt\u00e0 italiane, con la sua iniziativa \"Parola di cantautore\", tesa a verificare la qualit\u00e0 del rapporto tra i giovani e la musica italiana.\nEdoardo De Angelis ha anche avuto un certo successo in Francia e in Germania, paesi dove sono stati stampati e distribuiti alcuni dei suoi dischi."}
{"id": "1178048", "revid": "124401453", "url": "https://it.wikipedia.org/wiki?curid=1178048", "title": "Gettone telefonico", "text": "Il gettone telefonico \u00e8 un disco di metallo un tempo utilizzato per il pagamento delle telefonate effettuate da telefoni pubblici. I gettoni erano comuni in Europa, Israele, Giappone e Sud America. Negli Stati Uniti furono in uso fino al 1944.\nNel mondo.\nItalia.\nI primi esemplari di gettone furono coniati nel 1927 a opera della Stipel, concessionaria del servizio di telefonia in Piemonte e Lombardia, in occasione della Fiera Campionaria di Milano. Erano in alpacca (lega di rame, nichel e zinco) o in bronzo, e potevano essere utilizzati solo dai telefoni posti all'interno della Fiera. Nel 1945 la TETI realizz\u00f2 il primo gettone a tre scanalature, che poteva essere utilizzato in qualunque tipo di telefono pubblico. \nNel 1959 nacquero i gettoni usati fino al 31 dicembre 2001 quando potevano ancora essere cambiati nei negozi 187 al valore di 9 gettoni = 1 scheda telefonica, anche se non venivano pi\u00f9 coniati gi\u00e0 dal 1980. Le quattro cifre presenti sotto la dicitura \"gettone telefonico\" indicavano l'anno e il mese di conio (le quattro cifre del gettone in figura sono 7901 e indicano che \u00e8 stato coniato nel gennaio 1979).\nIl valore del gettone era nel 1959 di 30 lire, nel 1964, di 45 lire, corrispondenti allora all'importo di 3 scatti telefonici, poi dal 1972 di 50 lire, dal 1980 di 100 lire e dal 1984 di 200 lire, venendo adeguato alla variazione del costo e della durata dello scatto telefonico. Il gettone era inoltre sovente utilizzato come moneta, pur non avendo alcun valore ufficiale di conio statale.\nCon l'avvento dei telefoni funzionanti a monete e la diffusione degli apparecchi utilizzabili con schede telefoniche quali mezzo di pagamento per le conversazioni in punti pubblici, il gettone telefonico \u00e8 andato fuori produzione."}
{"id": "1178056", "revid": "256896", "url": "https://it.wikipedia.org/wiki?curid=1178056", "title": "La donna incinta", "text": "La donna incinta (in francese: \"La femme enceinte\") \u00e8 un dipinto a olio su tela (193x116 cm) realizzato nel 1913 dal pittore Marc Chagall.\n\u00c8 conservato nella Stedelijk Museum di Amsterdam.\nIl soggetto pittorico \u00e8 una donna incinta vestita con abiti folkloristici russi. Con la mano sinistra l'enorme figura mostra l'interno del proprio grembo, in cui si vede una figura in piedi: attorno a lei, simboli e segni come la capra ed il pastore ornano lo sfondo."}
{"id": "1178057", "revid": "2150708", "url": "https://it.wikipedia.org/wiki?curid=1178057", "title": "Natura morta con tavolo da disegno, pipa, cipolle e cera", "text": "Natura morta con tavolo da disegno, pipa, cipolle e cera \u00e8 un dipinto a olio su tela (50x64 cm) realizzato nel 1889 dal pittore Vincent van Gogh.\n\u00c8 conservato nel Museo Kr\u00f6ller-M\u00fcller di Otterlo.\nLa particolarit\u00e0 del soggetto pittorico, pi\u00f9 volte affrontato da Van Gogh con altre nature morte, sta nella composizione eterogenea degli oggetti pi\u00f9 disparati, raffigurati assieme sulla tela.\nIl libro \u00e8 l'\"Annuaire de la sant\u00e8\", di Raspail. Sulla busta si legge il destinatario, \"Monsieur Vincent van Gogh\".\nL'opera fu dipinta nel gennaio 1889 subito dopo che il pittore, dimesso dall'ospedale per via del taglio dell'orecchio, era ritornato nella sua \"Casa Gialla\". Per dimostrare a se stesso e a Theo di poter ritornare in breve tempo a maneggiare i pennelli, dipinse un gruppo di nature morte, di cui questa \u00e8 la pi\u00f9 notevole.\nGli oggetti, tutti disposti con cura, sono fortemente autobiografici: il sacchetto di tabacco e la pipa sono l'attributo della propria persona, cos\u00ec come le cipolle, la brocca d'acqua e la bottiglia di vino vuota sono il buon proposito di tornare ad una vita pi\u00f9 semplice, autoregolandosi. Le diverse forme, la materia e la consistenza degli oggetti sono al centro degli interessi di Van Gogh, il quale si sofferma a dipingere, in modo dettagliato, la copertina del libro che tende a prendere delle pieghe, la nitidezza del vetro ed infine le foglie verdi delle cipolle. Tutto ci\u00f2 mostra in modo molto esplicito dei due strumenti principali attraverso cui Vincent si esprimeva, il colore e la pennellata. La lettera intestata al pittore, e con vicino il cerino spento e la ceralacca, rimanda alle preoccupazioni di Theo, mentre la candela accesa nella bugia, e il libro di medicina di Raspail, sono riferimenti al \"fuggitivo\" Gauguin e alla recente malattia."}
{"id": "1178058", "revid": "287204", "url": "https://it.wikipedia.org/wiki?curid=1178058", "title": "I promessi sposi (sceneggiato televisivo)", "text": ""}
{"id": "1178059", "revid": "13604", "url": "https://it.wikipedia.org/wiki?curid=1178059", "title": "Gro\u00dfe Fuge", "text": ""}
{"id": "1178063", "revid": "121336260", "url": "https://it.wikipedia.org/wiki?curid=1178063", "title": "Jacques Lipchitz e sua moglie Bertha", "text": "Jacques Lipchitz e sua moglie Bertha \u00e8 un dipinto a olio su tela (81x54 cm) realizzato nel 1916 dal pittore italiano Amedeo Modigliani.\n\u00c8 conservato nell'Art Institute di Chicago.\nJacques Lipchitz (1891-1973), scultore d'avanguardia lituano, era un amico di Modigliani e, come lui, risiedeva a Parigi dal 1909 con la moglie Bertha. Il dipinto, commissionato a Modigliani per le nozze dello scultore da Lipchitz stesso, ritrae le due figure in posizione fortemente asimmetrica: mentre la donna, dal sorriso gentile, \u00e8 posta in basso a destra come fosse seduta su un'invisibile sedia, Lipchitz si staglia in tutta la sua altezza cingendo la spalla di lei.\nLo scultore fu tra i primi artisti a realizzare sculture in stile cubista."}
{"id": "1178090", "revid": "767487", "url": "https://it.wikipedia.org/wiki?curid=1178090", "title": "Al di l\u00e0 delle nuvole", "text": "Al di l\u00e0 delle nuvole \u00e8 un film del 1995 diretto da Michelangelo Antonioni, con la collaborazione di Wim Wenders, interpretato da John Malkovich, Fanny Ardant, Kim Rossi Stuart, Jean Reno, Sophie Marceau, Ir\u00e8ne Jacob, Marcello Mastroianni, Peter Weller e In\u00e9s Sastre.\nLa trama si ispira a un libro dello stesso Antonioni, \"Quel bowling sul Tevere\", e la sceneggiatura \u00e8 firmata dai due registi con Tonino Guerra, gi\u00e0 assiduo collaboratore di Antonioni. Alla stesura dello script hanno collaborato per\u00f2 anche Francesco Marcucci (non accreditato) per i dialoghi e Soheil Godsy per l'adattamento alla lingua francese.\nL'episodio ambientato a Portofino rievocherebbe in parte il primo incontro fra Michelangelo Antonioni ed Enrica Fico, moglie del regista, che si erano conosciuti nel 1972. Proprio nell'episodio girato a Portofino Enrica Fico interpreta la parte della padrona della boutique dove lavora Sophie Marceau.\nLa macchina fotografica usata nel film da John Malkovich per i suoi sopralluoghi \u00e8 una Contax G1 (analogica) a telemetro.\nNella versione originale non doppiata si parlano tre lingue: italiano, inglese e francese.\nLe societ\u00e0 di produzione, in seguito all'ictus che aveva colpito il grande regista ferrarese nel 1985, e preoccupate per il suo stato di salute, pretesero che sul set ci fosse un regista pronto a intervenire in caso di necessit\u00e0. Fu scelto, quindi, su indicazioni dello stesso Antonioni, Wim Wenders, a cui poi fu affidato il compito di girare il prologo, due brevi intervalli, e l'epilogo.\nTrama.\nIl film \u00e8 diviso in quattro storie.\nNelle nebbie di Ferrara (citt\u00e0 natale di Antonioni) un ragazzo e una ragazza s'incontrano, si piacciono, vanno a letto ma non fanno l'amore n\u00e9 lo faranno, per lui la rinuncia a vivere la passione \u00e8 un piacere che prolunga il desiderio senza appagarlo.\nSotto la pioggia a Portofino, una ragazza racconta al regista di avere ucciso il proprio padre con molte coltellate; il fantasma del crimine quasi moltiplica l'impeto nel breve incontro, nella stretta carnale nuda, vorace, affannata.\nIn una Parigi rannuvolata il gioco delle parti amorose tra Patricia, suo marito e Carlo, si fa astioso, erotico, nudo, e consente di venire di colpo affascinati da una giovane donna in un bistrot che parla dell'anima.\nNell'oscurit\u00e0 della sera piovosa a Aix-en-Provence, Niccol\u00f2 s'innamora repentinamente di una ragazza che \u00e8 gi\u00e0 innamorata di Dio, prender\u00e0 i voti ed entrer\u00e0 in convento l'indomani."}
{"id": "1178091", "revid": "339392", "url": "https://it.wikipedia.org/wiki?curid=1178091", "title": "Territorio australiano antartico", "text": ""}
{"id": "1178095", "revid": "339392", "url": "https://it.wikipedia.org/wiki?curid=1178095", "title": "Costa della principessa Marta", "text": ""}
{"id": "1178096", "revid": "339392", "url": "https://it.wikipedia.org/wiki?curid=1178096", "title": "Terre della regina Maud", "text": ""}
{"id": "1178097", "revid": "339392", "url": "https://it.wikipedia.org/wiki?curid=1178097", "title": "Terre della principessa Martha", "text": ""}
{"id": "1178098", "revid": "339392", "url": "https://it.wikipedia.org/wiki?curid=1178098", "title": "Terre della principessa Ragnhild", "text": ""}
{"id": "1178099", "revid": "5695", "url": "https://it.wikipedia.org/wiki?curid=1178099", "title": "Terra Adelia", "text": "La Terra Adelia (conosciuta anche come costa di Adelia) \u00e8 un territorio Antartico rivendicato dalla Francia (\"Terre Ad\u00e9lie\"): nel territorio si trova attualmente il Polo Sud Magnetico.\nGeografia.\nScoperta nel 1837 dall'esploratore francese Jules Dumont d'Urville si estende tra il punto Pourquoi Pas a e punto Alden a , con una lunghezza costiera pari a 350\u00a0km sul Mar d'Urville ed una estensione verso l'interno di circa 2.600\u00a0km sino al Polo Sud. \u00c8 uno dei cinque distretti delle Terre Australi e Antartiche Francesi (TAAF). La superficie complessiva, quasi totalmente coperta dai ghiacci, \u00e8 stimata intorno ai 432.000\u00a0km\u00b2. Ospita la base Dumont d'Urville.\nLa Terra Adelia confina ad est con la Costa di Clarie (una parte della Terra di Wilkes) ed a ovest con la Terra di Re Giorgio V. Entrambe le regioni fanno parte del Territorio Antartico Australiano.\nDa segnalare il fatto che alcuni paesi, come il Regno Unito, considerano la Terra Adelia come una semplice costa della Terra di Wilkes e non come regione antartica a s\u00e9 stante, chiamandola, appunto, \"costa di Adelia\".\nClima.\nIl clima \u00e8 caratterizzato da temperature estremamente basse e da venti particolarmente violenti. Le temperature medie a Dumont d'Urville, sul livello del mare oscillano in media tra \u22121 e +7\u00a0\u00b0C nei periodi estivi (gennaio e febbraio) e tra \u221215 e \u221220\u00a0\u00b0C durante l'inverno (luglio e agosto).\nAd esclusione del mese di marzo, il mare \u00e8 sempre ricoperto da uno strato di ghiaccio che si inspessisce sino a raggiungere i due metri alla fine dell'inverno australe rendendo impossibile la navigazione. Durante il periodo estivo il ghiaccio si spezza e gli iceberg vanno alla deriva.\nPatrimonio biologico.\nLa Terra di Adelia possiede una notevole biodiversit\u00e0. A causa della sua posizione geografica e dal clima rigido il patrimonio biologico dell'Antartide risulta essere pressoch\u00e9 intatto, per questo la Convenzione di Rio del 1992 che prevede di obblighi di \u00abpreservare la diversit\u00e0 biologica per soddisfare i bisogni e le aspirazioni delle generazioni future\u00bb trova una massima applicazione proprio in territorio antartico.\nSe nessun mammifero terrestre abita stabilmente questi luoghi, gli uccelli, in particolare i pinguini, sono ben rappresentati: in particolare il pinguino imperatore e il Pinguino di Adelia.\nStoria.\nScoperta.\nL'esploratore Jules Dumont d'Urville scopre questa regione nel 1840 e la chiama con il nome della moglie, Ad\u00e8le.\nCon la fine della seconda guerra mondiale, la rilevanza strategica dell'Antartide \u00e8 divenuta evidente e numerosi paesi si affrettano a creare basi permanenti per irrobustire le proprie rivendicazioni territoriali.\nLe missioni polari francesi (guidate da Paul-\u00c9mile Victor, da cui il nome) iniziate nel 1947 organizzano tre campagne invernali e due estive nel periodo 1948 - 1953.\nInsediamenti.\nLa prima base francese \u00e8 stata Port Martin completata il 9 aprile 1950 e situata a . La abitavano di 11 persone nel 1951 e di 17 nel 1951. La base venne per\u00f2 distrutta da un incendio la notte tra il 23 e 24 gennaio 1952. Dal 12 gennaio 1956 il territorio \u00e8 stato costantemente presidiato dalla base Dumont d'Urville (), con una popolazione invernale di 33 persone tra scienziati e militari che sale a 78 durante l'estate australe.\nLa Francia finanziava anche la base Charcot situata nell'entroterra , nel ghiacciaio antartico a 320\u00a0km di distanza dalla base Dumont d'Urville (e dalla costa) ad una altezza di 2.400 metri. Costruita in profondit\u00e0 per tenerla al riparo dai forti venti durante l'anno geofisico internazionale del 1957/58, ha operato dal gennaio 1957 al 1960 ospitando non pi\u00f9 di tre uomini contemporaneamente.\nDurante l'anno 1959 sono iniziate collaborazioni scientifiche internazionali per lo studio della Terra Adelia, in particolare con la Russia e con gli Stati Uniti.\nIn tempi pi\u00f9 recenti si \u00e8 sviluppata una intensa collaborazione con l'Italia che ha portato alla realizzazione della stazione Concordia nei pressi della Terra Adelia.\nSovranit\u00e0.\nIn Antartico la sovranit\u00e0 francese \u00e8 regolata dai termini del trattato antartico che congela le pretese territoriali e afferma la libert\u00e0 di ricerca scientifica in tutto il continente.\nZona Economica Esclusiva.\nLa Francia non ha mai rivendicato esplicitamente zone economiche esclusive in base alla regione di Terra Adelia, tuttavia si riserva il diritto di una eventuale rivendicazione sulla piattaforma continentale antistante la regione, nel mare d'Urville."}
{"id": "1178101", "revid": "3791", "url": "https://it.wikipedia.org/wiki?curid=1178101", "title": "Terra di Adelia", "text": ""}
{"id": "1178102", "revid": "3791", "url": "https://it.wikipedia.org/wiki?curid=1178102", "title": "Terra di Ad\u00e9lie", "text": ""}
{"id": "1178105", "revid": "117635240", "url": "https://it.wikipedia.org/wiki?curid=1178105", "title": "Future", "text": ""}
{"id": "1178109", "revid": "28592", "url": "https://it.wikipedia.org/wiki?curid=1178109", "title": "Sionista", "text": ""}
{"id": "1178111", "revid": "119968572", "url": "https://it.wikipedia.org/wiki?curid=1178111", "title": "Bija (fiume)", "text": "La Bija () \u00e8 un fiume della Russia siberiana meridionale, affluente di destra dell'Ob'. Scorre nei rajon Turo\u010dakskij, Krasnogorskij, Soltonskij, Bijskij e nel distretto della citt\u00e0 di Bijsk, nel Territorio dell'Altaj.\nDescrizione.\nNasce dal lago Teleckoe, sul versante settentrionale della catena montuosa dell'Altaj; scorre con direzione dapprima settentrionale, successivamente mediamente occidentale nel loro pedemonte settentrionale. L'alto corso del fiume \u00e8 caratterizzato da una valle piuttosto stretta, in ambiente montano, con frequenti rapide; pi\u00f9 a valle la valle del fiume si allarga e il fiume assume i caratteri di un fiume di pianura. Dopo aver attraversato la citt\u00e0 di Bijsk il fiume si unisce al Katun' per formare uno dei pi\u00f9 grandi fiumi dell'Eurasia: l'Ob'.\nLa Bija ha una lunghezza di 301\u00a0km e il suo bacino \u00e8 di 37\u00a0000\u00a0km\u00b2. La sua portata media, a 21\u00a0km dalla foce, nella citt\u00e0 di Bijsk, \u00e8 di 476,36\u00a0m\u00b3/s. I suoi maggiori affluenti, da destra: Bechtemir (\u0411\u0435\u0445\u0442\u0435\u043c\u0438\u0440), Nenja (\u041d\u0435\u043d\u044f) e Lebed' (\u041b\u0435\u0431\u0435\u0434\u044c); da sinistra: Sarakok\u0161a (\u0421\u0430\u0440\u0430\u043a\u043e\u043a\u0448\u0430) e Pi\u017ea (\u041f\u044b\u0436\u0430). \nIl fiume gela nel periodo invernale, da ottobre fino ad aprile. Lo spessore del ghiaccio varia da 70 a 100\u00a0cm. La Bija \u00e8 navigabile dalla foce fino a Bijsk e, nei periodi di piena, le imbarcazioni possono raggiungere il lago Teleckoe.\nl bacino del fiume \u00e8 densamente popolato e ci sono molti villaggi e insediamenti rurali lungo il suo corso, tra i maggiori: Dmitrievka, Novikovo, Souskanicha, Maloenisejskoe e Turo\u010dak."}
{"id": "1178112", "revid": "2131061", "url": "https://it.wikipedia.org/wiki?curid=1178112", "title": "Alldeutscher Verband", "text": "Alldeutscher Verband (traducibile in \"\u00abLega Pangermanica\u00bb\" o \"\u00abUnione di Tutti i Tedeschi\u00bb\") fu un'organizzazione nazionalista tedesca di estrema destra attiva tra il 1891 e il 1939, che sosteneva la politica imperiale tedesca e promuoveva il pangermanismo. Il suo primo presidente fu Ernst Hasse, a cui successe Heinrich Class nel 1908. Tra i membri fondatori annoverava anche Emil Kirdorf, uno dei maggiori imprenditori dell'industria mineraria per l'estrazione del carbone sorta nel bacino della Ruhr, che si sarebbe distinto per il suo sostegno al nazionalsocialismo. L'organizzazione si disciolse nel 1939 quando conflu\u00ec nel Partito Nazista.\nOrigini.\nLa lega nacque nel 1891 per protestare contro il trattato di Helgoland-Zanzibar siglato l'anno precedente tra l'Impero tedesco e quello britannico. L'accordo aveva definito la sfera d'influenza reciproca dei due imperi sulle colonie dell'Africa Orientale assicurando ai britannici il controllo senza interferenze della costa keniota e ai tedeschi quello dell'Africa Orientale Tedesca (ora Tanzania). \nTra le varie contropartite, il Regno Unito aveva ceduto ai tedeschi l'arcipelago di Helgoland nel Mare del Nord in cambio della rinuncia delle pretese tedesche sul sultanato di Zanzibar che divenne formalmente un protettorato britannico. Il controllo dell'isola di Zanzibar assicurava agli inglesi anche quello delle tratte commerciali nell'Africa Orientale.\nIdeologia e influenza politica.\nAlldeutscher Verband spaventava il progressivo indebolimento della Germania a seguito delle decisioni errate dei suoi governanti. Un elemento centrale dell'ideologia di questa organizzazione nazionalista era, infatti, l'adesione alle teorie del darwinismo sociale che l'avrebbero portata, negli anni successivi, a sostenere apertamente politiche di \"igiene razziale\", razzismo e antisemitismo.\nLe agitazioni della lega pangermanica influenzarono il governo tedesco ad orientarsi verso una linea interventista che abbandonasse la politica estera ereditata da Bismarck che mirava - dopo la vittoria nella guerra franco-prussiana (1870-1871) e l'unificazione della Germania - ad accrescere l'influenza coloniale tedesca mantenendo nel contempo una situazione di status quo in Europa che evitasse una guerra aperta con le altre potenze.\nPrima guerra mondiale e dopoguerra.\nL'influenza sul governo crebbe enormemente durante la prima guerra mondiale quando la lega si oppose ad ogni tentativo di democratizzazione del Reich e fece pressioni per proseguire indefinitivamente la guerra sottomarina. Quando, alla fine del 1917, la maggioranza del parlamento tedesco, conscia che gli Imperi Centrali non avrebbero potuto vincere una guerra a lungo protratta, era favorevole a trattare la pace, alcuni rappresentati dell'organizzazione fondarono il Vaterlandspartei (\"Partito della madrepatria\"), un partito politico che sosteneva, al contrario, il prosieguo delle ostilit\u00e0.\nTerminata la Grande Guerra, l'Alldeutscher Verband sostenne le accuse del generale Erich Ludendorff contro i parlamentari democratici e socialisti considerati traditori della Germania e i veri responsabili, al contrario dell'esercito, della sconfitta tedesca. L'opera di propaganda sostenuta dai nazionalisti tedeschi, prese il nome di \"dolchsto\u00dflegende\" e avrebbe contribuito a consolidare il sostegno popolare nei confronti dell'emergente Partito Nazista."}
{"id": "1178114", "revid": "287204", "url": "https://it.wikipedia.org/wiki?curid=1178114", "title": "Augustow", "text": ""}
{"id": "1178115", "revid": "4711", "url": "https://it.wikipedia.org/wiki?curid=1178115", "title": "Augustavas", "text": ""}
{"id": "1178116", "revid": "4711", "url": "https://it.wikipedia.org/wiki?curid=1178116", "title": "Augustowo", "text": ""}
{"id": "1178117", "revid": "78273", "url": "https://it.wikipedia.org/wiki?curid=1178117", "title": "Ivan Stefanovich Konev", "text": ""}
{"id": "1178118", "revid": "547034", "url": "https://it.wikipedia.org/wiki?curid=1178118", "title": "Katun'", "text": "Il Katun (; anche come \"Katun\") \u00e8 un fiume della Russia siberiana sudoccidentale (Repubblica dell'Altaj e Territorio dell'Altaj), ramo sorgentifero di sinistra dell'Ob'.\nDescrizione.\nNasce dal versante meridionale dei monti Katunskij, dal massiccio del monte Belucha, nel sistema montuoso degli Altaj, non distante dal confine con il Kazakistan; scorre attraversando queste montagne, con direzione prevalentemente settentrionale, piegando successivamente (non lontano dalla foce) dirigendosi verso occidente. Si unisce con il fiume Bija nei pressi del grosso centro industriale di Bijsk, dando origine all'Ob'. I principali affluenti di destra sono: Ku\u010derla, Akkem, Argut, \u010cuja, I\u0161a; di sinistra: Koksa, Ursul, Kamenka e Sema.\nI principali centri urbani toccati dal fiume sono Ust'-Koksa, Inja, \u010cemal, Majma, Gorno-Altajsk e Srostki.\nIl fiume \u00e8 gelato in un periodo che va da dicembre ad aprile nell'alto corso, da novembre ad aprile nel basso corso.\nUn tratto della sua valle \u00e8 percorso da un tratto della importante arteria R256, importante via di comunicazione fra Novosibirsk e la frontiera mongola, chiamata anche, dal nome di un suo affluente, \u010cujskij Trakt (\u0427\u0443\u0439\u0441\u043a\u0438\u0439 \u0442\u0440\u0430\u043a\u0442).\n\u00c8 compreso nel suo bacino l'importante comprensorio turistico della valle del fiume Ku\u010derla, un suo piccolo affluente."}
{"id": "1178121", "revid": "110157", "url": "https://it.wikipedia.org/wiki?curid=1178121", "title": "Division 1 1988-1989", "text": "La Division 1 1988-1989 \u00e8 stata la 51\u00aa edizione della massima serie del campionato francese di calcio, disputato tra il 15 luglio 1988 e il 31 maggio 1989 e concluso con la vittoria dell', al suo quinto titolo.\nCapocannoniere del torneo \u00e8 stato Jean-Pierre Papin () con 22 reti.\nStagione.\nNovit\u00e0.\nIn via sperimentale, il numero di punti assegnati alla vincitrice di un incontro viene elevato a tre.\nAvvenimenti.\nNelle prime giornate del campionato risultava in testa un gruppo formato da , e , con questi ultimi che presero il comando solitario della classifica alla sesta giornata. Nel frattempo era emerso il , che alla settima giornata super\u00f2 il Tolone e lott\u00f2 per il primo posto contro e ; soli in testa dal sedicesimo turno, i parigini conclusero il girone di andata con un punto di vantaggio sugli uomini di Guy Roux e sei sull\"OM\".\nAll'inizio del girone di ritorno l'Auxerre cerc\u00f2 di farsi avanti superando la capolista alla ventiduesima giornata, ma successivamente cal\u00f2 cedendo il testimone all'Olympique Marsiglia, che da quel momento ingaggi\u00f2 una lotta serrata per il titolo contro i parigini. Le due squadre si alternarono in vetta alla classifica fino allo scontro diretto in programma alla trentacinquesima giornata: grazie a un gol di Franck Sauz\u00e9e allo scadere, i marsigliesi presero definitivamente il comando della classifica, assicurandosi il titolo con una giornata di anticipo.\nLa bagarre per la qualificazione in Coppa UEFA si risolse con un turno di anticipo, a favore di Paris Saint-Germain, e Sochaux. Ottenendo il visto alla finale di Coppa di Francia contro l'Olympique Marsiglia qualificato in Coppa dei Campioni, il Monaco ebbe accesso alla Coppa delle Coppe, permettendo all'Auxerre di rientrare in \"zona UEFA\".\nGrazie a una striscia finale di sei partite utili consecutive, il usc\u00ec da una bagarre che vide coinvolte e , con i parigini che evitarono i playoff solo grazie alla migliore differenza reti. Gli alsaziani uscirono infine sconfitti dagli spareggi contro il , retrocedendo. Chiusero la classifica il , condannato con un turno di anticipo, e il che usc\u00ec dai giochi durante il girone di ritorno.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1178125", "revid": "110157", "url": "https://it.wikipedia.org/wiki?curid=1178125", "title": "Division 1 1987-1988", "text": "La Division 1 1987-1988 \u00e8 stata la 50\u00aa edizione della massima serie del campionato francese di calcio, disputato tra il 18 luglio 1987 e il 4 giugno 1988 e concluso con la vittoria del , al suo quinto titolo.\nCapocannoniere del torneo \u00e8 stato Jean-Pierre Papin () con 27 reti.\nStagione.\nAvvenimenti.\nCon quattro vittorie nelle prime cinque gare, il divenne la prima squadra a prendere il comando della classifica, rimanendo saldamente in testa per tutto il resto della stagione. Le prime squadre a tentare un inseguimento furono i campioni in carica del e il . Alla decima giornata venne a formarsi un enorme gruppo di otto squadre al secondo posto., da cui emerse l'esordiente ; successivamente il riprese il secondo posto e, dopo una breve lotta con il , concluse il girone di andata con tre punti di svantaggio sul Monaco.\nNel girone di ritorno i monegaschi confermarono il loro andamento regolare, inseguite da Bordeaux e Matra Racing; dalla ventottesima giornata i girondini approfittarono di un calo dei parigini per stabilizzarsi al secondo posto mentre il Monaco, seppure sconfitto nello scontro diretto, mantenne il proprio distacco fino ad accumulare un vantaggio di sei punti sul Bordeaux alla terzultima giornata, utili per potersi fregiare del titolo nazionale con due gare di anticipo. Nella settimana successiva vennero decisi i verdetti in \"zona UEFA\", favorevoli al Bordeaux e al neopromosso , quest'ultimo in grado di approfittare di un'ulteriore flessione del Matra Racing.\nL'ultima giornata fu invece decisiva per i verdetti in zona retrocessione, che da alcune giornate vedevano gi\u00e0 condannato il : perdendo lo scontro diretto con il il Niort si lasci\u00f2 superare da tutte le altre concorrenti per la salvezza, ad eccezione del che, pur concludendo a pari merito, risult\u00f2 svantaggiato dalla peggior differenza reti. Il Niort dovette quindi disputare il play-out contro la vincitrice del torneo fra le prime classificate dei gironi di seconda divisione, venendo battuto dal con il punteggio complessivo di 4-1.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1178126", "revid": "599013", "url": "https://it.wikipedia.org/wiki?curid=1178126", "title": "Castellammare della Bruca", "text": "Castellammare della Bruca (o Castellamare; \"Castrimaris\" nei documenti in latino medievale) \u00e8 il toponimo con cui veniva indicato il borgo fortificato costruito in epoca medioevale a un'altitudine di circa 71 m sul livello del mare, sul promontorio su cui sorgeva, un tempo, l'acropoli di Velia, l'antica colonia greca di Elea. \nLa localit\u00e0 \u00e8 chiamata anche Castellamare di Velia, poich\u00e9 \u00e8 inclusa nel recinto archeologico di Elea (Velia, in epoca romana), ricompreso nei confini amministrativi del comune di Ascea.\nStoria.\nMedio evo.\nSi ha notizia, nella fase finale del periodo delle invasioni saracene, dell'esistenza di una fortificazione denominata \"Castellum Velie\", che nel nome conservava ancora traccia dell'antica colonia greca decaduta.\nDopo la conquista normanna del 1053-1054, e la conseguente cessazione della minaccia saracena, a fianco della fortificazione dovette esser costruito un borgo la cui esistenza \u00e8 documentata nel 1113.\nRisale all'epoca normanna anche la costruzione della Cappella Palatina (chiesa di San Quiricio, o San Quirino), citata in un documento del 1144 e tuttora visibile sul luogo.\nIl borgo, nel XII secolo, assunse la denominazione di \"Castellammare della Bruca\", probabilmente dalla contiguit\u00e0 di una vasta foresta di elci (volg.: \"bruca\"), che si estendeva da Cuccaro Vetere fino alla costa. Si ha menzione della foresta in un diploma del 1030 con cui il longobardo Guaimario IV, diciassettenne principe di Salerno, donava il bosco alla Abbazia benedettina di Cava. Il toponimo rivela, inoltre, come nel frattempo fosse andata completamente smarrita ogni memoria, anche toponomastica, dell'antica colonia greca, assurta poi a status di municipio romano.\nEt\u00e0 moderna.\nL'abitato era ancora vivo nella prima met\u00e0 del XVII secolo e il censimento focatico del 1648 vi registr\u00f2 l'esistenza di 12 famiglie (\"fuochi\"), ma dovette essere presto andato deserto o abbandonato se non se ne trova pi\u00f9 traccia gi\u00e0 nel successivo censimento del 1669, successivo all'epidemia di peste che, nel 1656, colp\u00ec l'Italia e il Regno di Napoli.\nEt\u00e0 contemporanea.\nNel XIX secolo l'abitato si presentava completamente in rovina ai viaggiatori e studiosi di passaggio.\nVa ascritto a Fran\u00e7ois Lenormant il merito di aver compreso le potenzialit\u00e0 del sito archeologico della colonia focea quale obiettivo di approfondite ricerche. Esse tuttavia, nonostante i suoi autorevoli auspici, non vedranno la luce se non all'inizio del XX secolo. \nL'abitato fu interamente distrutto nei primi decenni del XX secolo per permettere l'inizio delle profonde campagne di scavo che avrebbero riportato alla luce la colonia di Velia, con l'eccezione della cappella palatina, utilizzata quale piccolo \"antiquarium\" dell'area archeologica, ancora priva di un museo, nonostante decenni di importanti ritrovamenti."}
{"id": "1178130", "revid": "308552", "url": "https://it.wikipedia.org/wiki?curid=1178130", "title": "Novolipetsk Steel", "text": "Novolipetsk Steel \u00e8 una delle 4 pi\u00f9 grandi compagnie russe produttrici di acciaio, nel 2006 il suo fatturato ha superato i 6 miliardi di dollari americani, la societ\u00e0 \u00e8 gestita da Vladimir Lisin che ne \u00e8 anche il principale azionista. Il quale \u00e8 anche, secondo la rivista di economia americana \"Forbes\", il 36\u00ba uomo pi\u00f9 ricco del mondo con un patrimonio stimato in 14,3 miliardi di dollari americani e il terzo uomo pi\u00f9 ricco di Russia.\nIl quartier generale dell'azienda \u00e8 a Lipeck, una citt\u00e0 a circa 500\u00a0km a sud-est di Mosca, e si estende su una superficie di 27\u00a0km quadrati.\nStoria.\nL'area di Lipeck \u00e8 da sempre ricca di minerali ferrosi, infatti gi\u00e0 nel 1702 Pietro il Grande ordin\u00f2 la costruzione di una grande fonderia nella zona.\nNel 1931 la \"Novolipetsk Ferro e Acciaio\" costru\u00ec uno stabilimento in questa zona e nel corso dei decenni lo stabilimento prosper\u00f2 per produttivit\u00e0 e produzione, nel 1992 l'azienda divenne una societ\u00e0 per azioni e nel 1993 dopo la fine dell'Unione Sovietica inizi\u00f2 il processo di privatizzazione con la distribuzione di azioni ai dipendenti della compagnia, nel 1998 Vladimir Lisin divenne il presidente e il maggior azionista."}
{"id": "1178131", "revid": "754039", "url": "https://it.wikipedia.org/wiki?curid=1178131", "title": "Chiostro di Donnaregina Vecchia", "text": ""}
{"id": "1178133", "revid": "1442080", "url": "https://it.wikipedia.org/wiki?curid=1178133", "title": "William Paxton", "text": " \nBiografia.\nNato a Port Perry in Ontario, nel 1890 Paxton si trasfer\u00ec in California, ad Orange, da cui si spost\u00f2 saltuariamente per lavorare dapprima nelle miniere del Colorado e poi in Alaska (esperienza che defin\u00ec \"quattro anni di febbre dell'oro\", iniziata nel 1897 e terminata nel 1901). Ritornato in California, si laure\u00f2 in disegno alla Stanford University ed inizi\u00f2 la carriera artistica."}
{"id": "1178135", "revid": "2039709", "url": "https://it.wikipedia.org/wiki?curid=1178135", "title": "Kering", "text": "Kering S.A. \u00e8 un gruppo internazionale che opera nel settore del lusso con sede a Parigi. Possiede marchi come Gucci, Yves Saint Laurent, Balenciaga, Alexander McQueen, Bottega Veneta, Boucheron, Brioni, Pomellato. Kering \u00e8 quotata sul mercato Euronext Parigi dal 1988 e fa parte dell'indice CAC 40 dal 1995.\nLa societ\u00e0 fu fondata nel 1963 e operava nella vendita del legno al dettaglio. Negli anni novanta avvenne il passaggio alla vendita al dettaglio sottolineato dal cambio di nome della societ\u00e0: Pinault-Printemps-Redoute, o PPR. Nel decennio successivo, il gruppo entra nel settore del lusso grazie all'acquisizione di Gucci e Yves Saint-Laurent. Dal 2005 la societ\u00e0 \u00e8 guidata da Fran\u00e7ois-Henri Pinault, figlio del fondatore Fran\u00e7ois Pinault, e nel 2013 il gruppo viene rinominato Kering.\nStoria.\nGrazie al supporto da parte della sua famiglia e di una banca, Fran\u00e7ois Pinault apr\u00ec nel 1963 gli \u00c9tablissements Pinault in Bretagna (Francia) specializzandosi nel commercio di legname. La crescita della societ\u00e0 port\u00f2 nel 1988 alla quotazione presso la Borsa di Parigi.\nNel 1989 Pinault S.A. acquis\u00ec il 20% di CFAO, una societ\u00e0 di distribuzione francese attiva in tutto il continente africano, con cui si fuse nel 1990 con Fran\u00e7ois Pinault come leader del gruppo. Questo permise lo sviluppo nel settore della vendita al dettaglio: Conforama (distributore di mobili francese) nel 1991, Printemps (grandi magazzini a Parigi) nel 1992, che possiede anche il 54% di La Redoute (vendita per corrispondenza francese) e Fnac (libreria francese, multimedia e dettagliante di elettronica) nel 1994. Per allineare l'identit\u00e0 del gruppo con le sue nuove attivit\u00e0, cambi\u00f2 il suo nome facendo diventare Pinault-Printemps-Redoute (PPR) nel 1994.\nNel 1999 Pinault-Printemps-Redoute acquist\u00f2 il 42% del gruppo Gucci per $3 miliardi e il 100% del marchio Yves Saint Laurent, acquisendo poi nel 2000 la casa di alta-gioielleria francese Boucheron, la pelletteria italiana Bottega Veneta e nel 2001 la casa di moda Balenciaga. Nel 2001, Pinault-Printemps-Redoute strinse un accordo anche con l'ex designatore di Givenchy, Alexander McQueen\u00a0e con Stella McCartney.\nIn seguito a questa evoluzione, Pinault-Printemps-Redoute inizi\u00f2 a cedere le attivit\u00e0 di vendita al dettaglio una dopo l'altra: Pinault Bois e Mat\u00e9riaux, marchio madre dal quale il gruppo si era sviluppato e ampliato, \u00e8 stato acquisito nel 2003 dal gruppo britannico Wolseley.\nNel 2003 Fran\u00e7ois Pinault pass\u00f2 il timone di Art\u00e9mis, la societ\u00e0 famigliare che controllava Pinault-Printemps-Redoute e gli altri beni (Ch\u00e2teau Latour, Christie ecc.), a suo figlio Fran\u00e7ois-Henri. Nel 2004 Pinault-Printemps-Redoute acquis\u00ec pressoch\u00e9 tutte le azioni rimanenti del gruppo Gucci raggiungendo il 99.4% di propriet\u00e0 della societ\u00e0 di lusso italiana. Nel 2005 Fran\u00e7ois-Henri Pinault, figlio del fondatore Fran\u00e7ois Pinault, divenne CEO e il gruppo cambia ufficialmente il suo nome in PPR.\nLa dismissione dei marchi di vendita al dettaglio del gruppo continu\u00f2 con la cessione di Le Printemps (2006), Conforama (2011), CFAO e Fnac (2012) e infine La Redoute (2013). Nel frattempo, PPR continu\u00f2 le acquisizioni nel campo del lusso, inglobando nel 2001 il Gruppo Sowind (proprietario del marchio di alta gioielleria svizzero Girard-Perregaux) e il marchio italiano di alta sartoria Brioni, nel 2013 il gruppo italiano Pomellato (Pomellato e Dodo), il marchio di gioielleria cinese Qeelin (2012) e nel 2014 il marchio\u00a0britannico Cristopher Kane e il marchio di orologi di lusso Ulysse Nardin.\nPPR entr\u00f2 anche nel settore dell'abbigliamento sportivo acquisendo nel 2007 Puma e nel 2010 Golf di Cobra, e Volcom in 2011.\nIl 22 marzo 2013 PPR cambi\u00f2 il suo nome in Kering, in assonanza sia con la parola inglese \"caring\" (prendersi cura) che col termine bretone \"k\u00ear\", che significa \"casa\".\nNel 2014 il gruppo Kering ha creato la divisione Kering Eyewear, che si occupa della produzione di occhiali per dodici marchi del gruppo. Nel 2018 Kering Eyewear ha firmato una partnership strategica con Richemont, per la produzione e la distribuzione delle collezioni di occhiali di Cartier. A seguito dell'accordo Richemond acquisisce una quota minoritaria di Kering Eyewear. Nel marzo dello stesso anno Kering ha annunciato un accordo di vendita per il 50% delle azioni di Stella McCartney al suo omonimo proprietario . \nNel corso del 2018 Kering ha ceduto Volcom, la societ\u00e0 di abbigliamento sportivo e poi le sue azioni di Puma, mantenendo una quota 15.7%..\nAltre attivit\u00e0.\nNel 2015 Kering ha co-prodotto \"Ice and the Sky\" di Luc Jacquet, un documentario su Claude Lorius, uno dei primi scienziati che ha dimostrato l'evidenza del riscaldamento globale.\nNel 2012 \u00e8 stata creata la Fondazione Kering \u00e8 stata creata per la difesa della dignit\u00e0 e diritti delle donne e per la promozione delle pari opportunit\u00e0.\nNel 2015 Kering \u00e8 diventata partner ufficiale del Festival di Cannes e promotrice del premio Women in Motion.. Questo premio rientra nelle numerose iniziative a favore delle donne promosse dalla fondazione Kering .\nIl gruppo Kering e la famiglia Pinault hanno promosso e finanziato il restauro di Palazzo Grassi e Punta della Dogana, a Venezia, riaperto nel 2009 dopo i lavori di restauro a cura di Tadao Ando. Tramite il marchio Gucci ha finanziato la restaurazione e il riassetto paesaggistico di Rupe Tarpea a Roma e il recupero dei Giardini di Boboli di Firenze, cos\u00ec Yves Saint Laurent ha sistemato il palazzo delle finanze di Scandicci.\nStruttura aziendale.\nAl 2021 il consiglio di amministrazione \u00e8 composto da:"}
{"id": "1178138", "revid": "6923", "url": "https://it.wikipedia.org/wiki?curid=1178138", "title": "Chiostro di Materdei", "text": "Il Chiostro di Materdei \u00e8 un chiostro monumentale di Napoli, collocato nell'omonimo rione, alla Calata delle Fontanelle.\nDi epoca settecentesca, \u00e8 a pianta quadrata con sei arcate per lato. Antitetico a quello di Santa Chiara per la sua austerit\u00e0, il chiostro \u00e8 forse uno dei pochi esempi di architettura claustrale giunto a noi quasi intatto, grazie alla cura delle monache stanziatesi qui dopo la prima soppressione.\nDa ammirare \u00e8 la soluzione delle volte a cupola e il pozzale in piperno.\nCostruito nelle vicinanze della chiesa, fu affidato ai Padri Serviti che lo tennero fino alla prima soppressione. Espulsi i padri divenne per breve tempo una caserma e successivamente fu acquistato dalle religiose.\nDurante il governo borbonico venne acquistato dalle \"Figlie della Carit\u00e0\", che lo destinarono a educandato femminile. \nAttualmente \u00e8 sede dell'istituto scolastico che prende il nome delle monache che vi risiedono. "}
{"id": "1178139", "revid": "59976", "url": "https://it.wikipedia.org/wiki?curid=1178139", "title": "Pinault-Printemps-Redoute", "text": ""}
{"id": "1178140", "revid": "116024", "url": "https://it.wikipedia.org/wiki?curid=1178140", "title": "Intersex", "text": ""}
{"id": "1178141", "revid": "1128850", "url": "https://it.wikipedia.org/wiki?curid=1178141", "title": "Fiat 1200", "text": "La Fiat 1200 \u00e8 un'automobile prodotta dalla Fiat tra il 1957 ed il 1960.\nRealizzata dalla Sezione Carrozzerie Speciali della Casa torinese, la \"1200 Granluce\" era una versione di gamma superiore della 1100/103, di cui conservava non solo la meccanica, ma anche l'ossatura.\nIl contesto.\nRispetto al modello di partenza la 1200 riprendeva soluzioni analoghe a quelle dei veicoli statunitensi dell'epoca, un nuovo padiglione (con lunotto panoramico, parabrezza maggiorato e vetri laterali ampliati, da cui il nome \"Granluce\"), una coda pi\u00f9 alta con pinne pi\u00f9 marcate, portiere anteriori con apertura controvento, carrozzeria bicolore e interni ridisegnati e meglio rifiniti. Minori invece le modifiche al frontale: nuova mascherina con maglia a rettangoli e diversi fanalini.\nDal punto di vista tecnico variava solo la cilindrata incrementata da 1089 a 1221cm\u00b3.\nLa collocazione, rispetto alla 1100/103, in una fascia di mercato superiore era, secondo la Fiat, data dalle migliori prestazioni (la potenza era di 55cv), dalle finiture pi\u00f9 curate (rivestimenti in tessuto per sedili, pannelli porta e parte della plancia) e dalla maggior \"importanza\" conferita alla carrozzeria dai numerosi fregi cromati e dalla verniciatura bicolore.\nLa vettura venne presentata al Salone dell'automobile di Torino del 1957 con il medesimo incernieramento \"a farfalla\" delle portiere adottato dalla 1100-103 ma con le prime consegne (all'inizio del 1958) la 1200 Granluce apparve con tutte e quattro le porte ad apertura controvento.\nMalgrado la carrozzeria pi\u00f9 moderna (anche se ornata da troppe cromature) e la tinteggiatura bicolore, la 1200 Granluce non ebbe la diffusione sperata, forse per le prestazioni poco superiori alla 1100 ma anche per il predominio della Giulietta Alfa Romeo, in crescente successo.\nSempre nel 1957 il motore di 1,2 litri da 55cv venne installato anche nel corpo vettura della \"1100/103 E TV Trasformabile\", leggermente ritoccato (paraurti pi\u00f9 avvolgenti, diversi ripetitori laterali degli indicatori di direzione), dando vita alla \"1200 Trasformabile\".\nParimenti, la Pininfarina realizzava un piacevole coup\u00e9 2+2 da produrre in piccola serie.\nAl Salone di Ginevra del marzo 1959, la berlina 1200 Granluce sub\u00ec alcune modifiche \"estetiche\" che soprattutto appesantirono la linea con ulteriori orpelli luccicanti, tra cui la fascia laterale in alluminio satinato e una diversa mascherina anteriore, e coi rostri dei paraurti con tampone in gomma (peraltro utili a impedire o contenere i danni in caso di lievi urti \"in appoggio\" e che rimasero uno standard per tutti gli anni '60 e parte dei '70 anche su auto di gamma molto alta).\nLa 1200 Trasformabile venne rimpiazzata nel 1959 dalla Fiat 1200 Cabriolet di Pininfarina, mentre la \"1200 Granluce\" usc\u00ec di listino nel settembre del 1961 (dopo poco pi\u00f9 di 20.000 esemplari prodotti), quando gi\u00e0 da qualche mese era stata lanciata la sostituta, la pi\u00f9 accattivante e moderna 1300. La carrozzeria della 1200 Granluce, ritoccata nel frontale e spogliata delle eccessive sovrastrutture, venne riutilizzata dalla 1100 Special uscita alla fine del 1960.\nIl medesimo motore 1200 equipaggi\u00f2 nel 1963 la OSI 1200 S, piccolo spider dell'omonima azienda (fornitrice di carrozzerie per Innocenti e Fiat), prodotto anche in Germania dalla Neckar."}
{"id": "1178147", "revid": "4175", "url": "https://it.wikipedia.org/wiki?curid=1178147", "title": "Coppa Anglo-Gallese", "text": "La Coppa Anglo-Gallese (, ) fu una competizione di rugby che ha visto la partecipazione dei 12 club di rugby di Premiership e delle quattro regioni gallesi. La competizione \u00e8 diventata un torneo per far esordire i giocatori pi\u00f9 giovani. o dare la possibilit\u00e0 a quei giocatori che non trovavano spazio in Premiership. Prima del 2005 la coppa era una competizione tutta inglese (alla stregue della FA Cup, e prima della costituzione della lega inglese nel 1987 rappresentava la competizione principale nel club inglese di rugby. \nLa competizione \u00e8 stata sostituita dalla Premiership Rugby Cup, che ha coinvolto solo i 12 club della Premiership inglese, a cominciare dalla stagione 2018-19. \nStoria.\n1971-2005.\nNota come John Player Cup, la prima competizione prese piede nel 1972 con il successo del Gloucester sul Mosley per 17-6. Si trattava della prima competizione nazionale per club in Inghilterra, visto che il campionato vedr\u00e0 la luce solo nel 1988.\nSeguirono due successi (1973 e 1974) per il Coventry e quindi tocc\u00f2 al Bedford nel 1975.\nSegu\u00ec un dominio del Gosfort, quindi del Gloucester (1978).\nLa competizione fu poi appannaggio sino al 1982 per il Leicester, che cedette lo scettro nella finale 1983 al Bristol.\nIl record di tre successi consecutivi venne interrotto dal Bath nel 1984-87 con 4 successi consecutivi, striscia interrotta dai londinesi dell'Harlequin nel 1988 (primo successo di una squadra della capitale).\nNel 1989 le norme contro la pubblicit\u00e0 dei prodotti a base di tabacco, portarono ad una nuova sponsorizzazione, questa volta ad opera della Pilkinton, industria vetriera. \nNon cambi\u00f2 il dominio del Bath, che vinse 6 tornei su 9 tra il 1989 e il 1997.\nDominio scalfito solo dalle vittoria degli Harlequins (1991) e Leicester (199e e 1997).\nNel 1997-98 la competizione cambi\u00f2 ancora nome e divenne la \"Tetley's Bitter\" con il successo dei Saracens che batterono in finale i Wasps, che si riscattarono nel 1999 sconfiggendo Newcastle. I Wasps si ripeterono nel 2000.\nNel 2001 il nome del torneo cambi\u00f2 ancora e divenne \"Powergen Cup\". Newcastle vinse la prima edizione battendo Harlequins 30-27. I London Irish vinsero la coppa per la prima volta nella stagione 2002, seguito dal ritorno al successo del Gloucester dopo 21 anni.\nSeguirono i successi di Newcastle nel 2004 e dei Leeds Tykes nel 2005.\nAnglo-Welsh Cup.\nA partire dal 2005-2006 la coppa avvi\u00f2 un nuovo formato includendo solo le 12 squadre della Guinness Premiership e le quattro franchigie regionali gallesi. Le squadre delle divisioni inferiori avrebbero disputato un'altra competizione, la \"Powergen National Trophy\".\nAl posto del format ad eliminazione diretta le 16 squadre vennero divise i 4 gironi (sola andata) di 4 squadre, ciascuno formato da 3 squadre inglesi e una gallese. \nI vincitori di ciascun gruppo venivano ammessi alle semifinali ad eliminazione diretta.\nNel 2006-2007 la formula cambi\u00f2 leggermente prevedendo dei gironi con partite di andata e ritorno.\nGrazie all'incremento dell'interesse televisivo e alla possibilit\u00e0 per la vincente di partecipare alla Heineken Cup, il torneo ha visto incrementare la sua importanza.\nAd ogni club viene garantito un introito minimo di \u00a3250,000 con fondo di \u00a3200,000 per le semifinaliste.\nInizialmente la decisione di partecipare cost\u00f2 ai club Gallesi l'espulsione dalla Celtic League, a causa del sovrapporsi delle date. Venne raggiunto un compromesso e le squadre riammesse.\nMolti commentatori sostengono che la Powergen Cup ha fornito al Galles la possibilit\u00e0 di rinforzare la discussa struttura regionale dei suoi Club avviata nel 2003, ad imitazione di Irlanda, Australia e Nuova Zelanda. Mentre i benefici sembrano meno apparenti per i club inglesi.\nL'interesse \u00e8 stato notevole come dimostrano gli oltre 100,000 spettatori complessivi nella prima fase e il picco di audience di 1.2 milioni di spettatori l'incontro tra Newcastle Falcons e Llanelli Scarlets.\nComunque nel 2006 Powergen decise di recedere dalla sponsorizzazione dopo un anno. \nIl nuovo sponsor divenne la EDF Energyfino al 2009, termine del contratto di sponsorizzazione. L'ultimo accordo \u00e8 stato con LV.\nNella stagione 2015\u201316 la competizione non \u00e8 stata disputata a causa della Coppa del Mondo di rugby 2015 giocata in Inghilterra, ci\u00f2 ha causato lo slittamento dell'inizio della English Premiership 2015-2016 e quindi esigenze di calendario hanno impedito ulteriori impegni sportivi. La competizione \u00e8 tornata nel palinsesto sportivo britannico nella stagione successiva.\nIl 10 Maggio 2018, la lega inglese ha annunciato che la coppa sarebbe stata sostituita da una competizione costituita dai soli 12 team della Premiership inglese, la Premiership Rugby Cup."}
{"id": "1178152", "revid": "599013", "url": "https://it.wikipedia.org/wiki?curid=1178152", "title": "K\u014dji Nakata", "text": "Caratteristiche tecniche.\nPu\u00f2 giocare come terzino sinistro o come centrocampista.\nLa \"Kami no te\".\nIl 7 agosto 2004, durante la finale di Coppa d'Asia giocata contro la Cina, su un'azione di calcio d'angolo Nakata intercett\u00f2 il traversone colpendo nettamente il pallone con la mano destra indirizzandolo in porta, portando il Giappone in vantaggio per 2-1 sulla Cina.\nSi tratta di una rete storica segnata di mano, cos\u00ec come la \"Mano de Dios\" di Diego Armando Maradona (\"Kami no te\" in giapponese). Nonostante le proteste dei cinesi il gol fu convalidato."}
{"id": "1178155", "revid": "767487", "url": "https://it.wikipedia.org/wiki?curid=1178155", "title": "Pieria (unit\u00e0 periferica)", "text": "L'unit\u00e0 periferica di Pieria () \u00e8 una delle sette unit\u00e0 periferiche in cui \u00e8 divisa la periferia della Macedonia Centrale. Il capoluogo \u00e8 la citt\u00e0 di Katerini.\nConfina a nord con l'unit\u00e0 periferica di Pella, a sud con quella di Larissa, a ovest con quella di Kozani mentre a est si affaccia sul golfo di Salonicco. Il territorio, esteso per 1.516\u00a0km quadrati, risulta essere prevalentemente pianeggiante nella zona che si affaccia sul golfo di Salonicco, mentre per il resto \u00e8 montuoso e culmina nella parte meridionale con i 2917 m del Monte Olimpo. L'economia si basa soprattutto sull'agricoltura, sull'allevamento e sulla pesca, mentre l'industria e il terziario sono poco sviluppati. Nell'antichit\u00e0 il dipartimento faceva parte della Tessaglia ma nel VII secolo a.C. fu annesso alla Macedonia. Attualmente la popolazione ammonta a circa 116.000 abitanti e la citt\u00e0 pi\u00f9 popolosa \u00e8 Katerini (45.000 abitanti circa) che si affaccia sul golfo di Salonicco ed \u00e8 anche il capoluogo.\nPrefettura.\nLa Pieria era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura della Pieria era suddivisa in tredici comuni."}
{"id": "1178159", "revid": "122967854", "url": "https://it.wikipedia.org/wiki?curid=1178159", "title": "Lee Shau Kee", "text": "\u00c8 un imprenditore di Hong Kong e il maggior azionista della Henderson Land Development, un conglomerato attivo nel settore delle Beni immobili, Hotel, Internet, Gas.\nGrazie al suo fiuto per gli affari \u00e8 soprannominato \"il Buffett di Hong Kong\".\n\u00c8 stato sposato per diversi anni con Lau Wai-kuen, poi ha divorziato.\nHa 5 figli.\nRicchezza.\n\u00c8 la seconda persona pi\u00f9 ricca di Hong Kong e dell'intero sud-est asiatico (dietro Li Ka Shing) con un patrimonio stimato da \"Forbes\" in 20.3 miliardi di dollari americani, questo lo rende il 24\u00ba uomo pi\u00f9 ricco del mondo."}
{"id": "1178160", "revid": "83531", "url": "https://it.wikipedia.org/wiki?curid=1178160", "title": "William McGregor Paxton", "text": "Fu un pittore dell'impressionismo americano.\nBiografia.\nNato a Baltimora, si trasfer\u00ec a Boston negli anni '70 insieme alla famiglia, dove vinse una borsa di studio per la \"Cowles Art School\": durante il periodo della sua istruzione, dopo aver incontrato Dennis Bunker in patria, studi\u00f2 con Jean-L\u00e9on G\u00e9r\u00f4me a Parigi e con Joseph DeCamp a Cowles, vicino a Boston, presso cui conobbe anche la sua futura moglie Elizabeth Okie.\nPaxton, noto per la sua ritrattistica, insegn\u00f2 alla \"Museum School\" dal 1906 al 1913, insieme a Edmund Tarbell e Frank Benson, con cui costitu\u00ec la cosiddetta scuola di Boston.\nMor\u00ec d'attacco cardiaco durante la realizzazione di un ritratto di sua moglie.\nUn suo dipinto \u00e8 conservato presso il Metropolitan Museum of Art di New York."}
{"id": "1178166", "revid": "1543377", "url": "https://it.wikipedia.org/wiki?curid=1178166", "title": "Emazia (unit\u00e0 periferica)", "text": "L'unit\u00e0 periferica dell'Emazia () \u00e8 una delle sette unit\u00e0 periferiche in cui \u00e8 divisa la periferia della Macedonia Centrale. Il capoluogo \u00e8 la citt\u00e0 di Veria.\nConfina con l'unit\u00e0 periferica di Pieria a sud, con quella di Kozani ad ovest, con quella di Pella a nord e con quella di Salonicco a nordest.\nPrefettura.\nL'Emazia era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura dell'Emazia era suddivisa in dodici comuni."}
{"id": "1178167", "revid": "287204", "url": "https://it.wikipedia.org/wiki?curid=1178167", "title": "Pulawy", "text": ""}
{"id": "1178169", "revid": "1573940", "url": "https://it.wikipedia.org/wiki?curid=1178169", "title": "Triopha occidentalis", "text": "Triopha occidentalis () \u00e8 un mollusco nudibranchio della famiglia Polyceridae."}
{"id": "1178171", "revid": "248219", "url": "https://it.wikipedia.org/wiki?curid=1178171", "title": "Cabrilla", "text": ""}
{"id": "1178175", "revid": "1573940", "url": "https://it.wikipedia.org/wiki?curid=1178175", "title": "Heteroplocamus pacificus", "text": "Heteroplocamus pacificus () \u00e8 un mollusco nudibranchio della famiglia Polyceridae. \u00c8 l'unica specie nota del genere Heteroplocamus.\nDistribuzione e habitat.\nLa specie \u00e8 endemica delle acque delle isole Kermadec (Nuova Zelanda).\nVive su fondali vulcanici, a 1.150 metri di profondit\u00e0."}
{"id": "1178176", "revid": "248219", "url": "https://it.wikipedia.org/wiki?curid=1178176", "title": "Heteroplocamus", "text": ""}
{"id": "1178177", "revid": "1538224", "url": "https://it.wikipedia.org/wiki?curid=1178177", "title": "Singolo (album)", "text": "Singolo \u00e8 il terzo album che il cantante spagnolo Miguel Bos\u00e9 pubblica in Italia, nel 1981. I due brani pi\u00f9 popolari del disco, \"You can't stay the night\" e \"Ce la fai\", vengono pubblicati anche in formato 45 giri, rispettivamente come Lato A e come Lato B (da notare che in Italia proprio il Lato B diventer\u00e0 il brano di punta del singolo, anche grazie alle radio che lo preferirono all'altro).\nL'album comprende dieci canzoni, per la maggior parte scritte da Bos\u00e9 e dai musicisti della band (primo su tutti Valerio Negrini, ex Pooh) che con lui collaborarono alla realizzazione del disco e del relativo tour, presentando la tipica mescolanza di brani in inglese e brani in italiano (per la prima volta, numericamente equilibrate: cinque tracce in ciascuna lingua), pezzi lenti e pezzi pi\u00f9 movimentati, caratteristica delle edizioni italiane dei primi album dell'artista iberico.\nOltre alle due tracce pubblicate sul singolo, il long-playing contiene altre canzoni all'epoca molto popolari, tra cui, tra i soli brani in italiano, la concitata \"Metropoli\" e le due ballate \"Ragazzo del mondo\" e \"Al di l\u00e0\" (la versione spagnola di quest'ultima dar\u00e0 il titolo all'edizione iberica dell'album, intitolata appunto \"M\u00e1s all\u00e1\"). I brani in inglese sono tutti pezzi abbastanza tirati, adatti ad essere ballati in discoteca, ma comunque sempre orientati verso un rock danzereccio e allo stesso tempo classicheggiante, senza troppe concessioni al pop sintetizzato che stava prendendo sempre pi\u00f9 piede all'epoca. Musicalmente, \u00e8 senza dubbio l'album pi\u00f9 rock di Miguel, diametralmente opposto al disco di fine decade, \"XXX\", l'unico in cui il cantante si lascer\u00e0 davvero prendere la mano dalle nuove tecnologie, di solito nulla di pi\u00f9 che marginali nel suo percorso artistico. I testi segnalano una maturit\u00e0 in arrivo: alle canzoni d'amore e di disimpegnata allegria, si affiancano infatti anche brani di denuncia sociale e descrizioni di malessere, che aumenteranno inesorabilmente nel corso degli anni. Un grandissimo successo all'epoca della sua pubblicazione, \"Singolo\" (un titolo piuttosto curioso per un album!) sar\u00e0 il primo dei 33 che Miguel Bos\u00e9 metter\u00e0 da parte dopo la svolta iniziata con il disco del 1984, \"Bandido\", continuando invece a proporre brani dagli altri album durante i suoi concerti. Delle cinque tracce in italiano incluse sull'album del 1981, \"Ce la fai\", \"Al di l\u00e0\" e \"Metropoli\", verranno riproposte l'anno successivo nella compilation \"Bravi ragazzi - I grandi successi di Miguel Bos\u00e9\", contenente esclusivamente brani cantati in italiano."}
{"id": "1178179", "revid": "1573940", "url": "https://it.wikipedia.org/wiki?curid=1178179", "title": "Plocamopherus maculatus", "text": "Plocamopherus maculatus () \u00e8 un mollusco nudibranchio della famiglia Polyceridae."}
{"id": "1178180", "revid": "248219", "url": "https://it.wikipedia.org/wiki?curid=1178180", "title": "Histiophorus", "text": ""}
{"id": "1178184", "revid": "1573940", "url": "https://it.wikipedia.org/wiki?curid=1178184", "title": "Holoplocamus papposus", "text": "Holoplocamus papposus \u00e8 un mollusco nudibranchio della famiglia Polyceridae. \u00c8 l'unica specie nota del genere Holoplocamus."}
{"id": "1178185", "revid": "29244", "url": "https://it.wikipedia.org/wiki?curid=1178185", "title": "Holoplocamus", "text": ""}
{"id": "1178191", "revid": "1543377", "url": "https://it.wikipedia.org/wiki?curid=1178191", "title": "Peugeot Type 175", "text": "La Type 175 era un'autovettura di fascia alta prodotta tra il 1923 ed il 1924 dalla Casa automobilistica francese Peugeot.\nProfilo.\nLa Type 175 Torpedo Sport fu presentata nel 1923 in affiancamento alla Type 153, giunta oramai alla seconda serie, con la quale condivideva telaio e meccanica. La Type 175 si proponeva come versione sportiveggiante della Type 153 stessa, in quanto all'epoca era catalogata come \"vettura Gran Sport\" e fu per questo impiegata anche in alcune competizioni. La Type 175 era una torpedo elegante, ma non troppo ostentatrice, poich\u00e9 dal suo aspetto doveva trasparire anche la sua vocazione sportiveggiante. In definitiva, chi voleva una Peugeot intorno ai tre litri, se la voleva elegante sceglieva la Type 153, mentre se la preferiva pi\u00f9 sportiveggiante e meno formale, sceglieva la Type 175.Nonostante utilizzasse lo stesso telaio delle Type 153 della seconda serie, il corpo vettura della Type 175 risult\u00f2 alla fine pi\u00f9 corto di 15 cm rispetto alle Type 153 BR e BRS che venivano prodotte in quel periodo. I suoi 4.2 m di lunghezza garantivano comunque un sufficiente livello di comfort, anche se sicuramente minore di quello avvertito a bordo della Type 153.\nLa Type 175 montava la stessa meccanica della Type 153. In particolare, il propulsore era lo stesso della Type BRS e cio\u00e8 un motore a 4 cilindri da 2951 cm\u00b3. Tale motore, raffreddato ad acqua, era rivisto in alcuni punti, in maniera da incrementarne la potenza massima rispetto alla Type 153 e dare risalto quindi alla sua vocazione sportiva. Ne risentirono le prestazioni, che migliorarono fino a garantire alla Type 175 una velocit\u00e0 massima di 100\u00a0km/h.\nTra le competizioni in cui la Type 175 si distinse maggiormente vi fu la Parigi-Nizza, in cui la Type 175 guadagn\u00f2 il primo posto dopo aver percorso circa 1100 km senza accusare alcuna noia meccanica.\nLa Type 175 fu prodotta fino al 1924 in 303 esemplari."}
{"id": "1178192", "revid": "1573940", "url": "https://it.wikipedia.org/wiki?curid=1178192", "title": "Joubiniopsis bouraili", "text": "Joubiniopsis bouraili \u00e8 un mollusco nudibranchio della famiglia Polyceridae. \u00c8 l'unica specie nota del genere Joubiniopsis."}
{"id": "1178195", "revid": "29244", "url": "https://it.wikipedia.org/wiki?curid=1178195", "title": "Joubiniopsis", "text": ""}
{"id": "1178196", "revid": "1573940", "url": "https://it.wikipedia.org/wiki?curid=1178196", "title": "Plocamopherus maderae", "text": "Plocamopherus maderae () \u00e8 un mollusco nudibranchio della famiglia Polyceridae."}
{"id": "1178197", "revid": "248219", "url": "https://it.wikipedia.org/wiki?curid=1178197", "title": "Peplidia", "text": ""}
{"id": "1178204", "revid": "54253", "url": "https://it.wikipedia.org/wiki?curid=1178204", "title": "Pietro Vignali", "text": "Biografia.\nDiplomato al liceo classico e laureato in Economia e Commercio indirizzo politica economica con 110/110 all'Universit\u00e0 di Parma, \u00e8 iscritto all'albo dell'Ordine dei Dottori commercialisti e dei revisori legali dei conti presso il Ministero delle Finanze. \nAttivit\u00e0 politica.\nA 24 anni, dopo la laurea, \u00e8 stato nominato quale commissario provinciale del Partito Popolare Italiano (PPI) per diventare, a seguire, segretario provinciale dei Cristiani Democratici Uniti (CDU), e quindi esponente della lista civica \"Civilt\u00e0 Parmigiana\". Consigliere provinciale d'opposizione con il Polo Popolare dal 1995 al 1999, si occupa soprattutto di ambiente, infrastrutture e sviluppo economico.\nDurante l'amministrazione del sindaco Elvio Ubaldi, dal 1998 al 2001 ha ricoperto il ruolo di agente per l'Ambiente del Comune di Parma, dal 2001 al 2007 quello di assessore alla Mobilit\u00e0 ed Ambiente; nel 2002 viene eletto in Consiglio Comunale con un record di quasi 4000 preferenze personali. Nello stesso periodo ha fatto inoltre parte del direttivo nazionale degli assessori al traffico delle citt\u00e0 metropolitane ed \u00e8 stato presidente della conferenza degli assessori all'Ambiente, che riunisce pi\u00f9 di quattrocento comuni italiani.\nSindaco di Parma.\nNel 2007 Elvio Ubaldi lo candida a sindaco nella lista civica \"Per Parma con Ubaldi\", sostenuta da buona parte del centrodestra: con il 56,57% dei voti ricevuti al ballottaggio del 10 e 11 giugno diventa primo cittadino battendo Alfredo Peri, candidato del centrosinistra. Poco dopo l'elezione Vignali e Ubaldi entrano in fase di rottura, che culmina con il passaggio di fatto all'opposizione del predecessore testimoniato dal fatto che egli impone alla lista di maggioranza di togliere il proprio nome dalla propria denominazione.\nInsieme ad altri amministratori comunali, \u00e8 stato condannato dalla Corte dei Conti al pagamento di 370.000 euro per la stipula di assicurazioni illegali.\nIn seguito ad accuse e arresti per corruzione che hanno colpito alcuni funzionari comunali e assessori della sua giunta, si \u00e8 dimesso la sera del 28 settembre 2011. Il suo ex-mentore, surrogando un consigliere, lo mise in minoranza e lo obblig\u00f2 alle dimissioni.\nProvvedimenti giudiziari.\nInchiesta Public Money.\nIl 16 gennaio 2013 viene messo agli arresti domiciliari assieme ad altre tre persone dalla Guardia di Finanza per peculato e corruzione durante l'operazione denominata Public Money, per la quale sono state indagate 17 persone. Il 30 gennaio 2013 il Tribunale del Riesame di Bologna con sentenza 76/13 ha annullato il provvedimento cautelare in quanto non sussistevano i tre presupposti previsti dalla legge. \nNel 2015 patteggia due anni di reclusione con pena sospesa. A marzo 2020 ottiene la riabilitazione dal Tribunale di Bologna.\nRichiesta di assoluzione e prescrizione per assunzioni straordinarie.\nDopo 10 anni di indagini, nel febbraio 2020 la PM Del Monte richiede la assoluzione di Vignali per il presunto reato di assunzioni straordinarie con la motivazione \"\u201cIl criterio previsto dalla legge per l\u2019assunzione appare del tutto rispettato e non pu\u00f2 essere invocata la violazione solo sulla base della considerazione che tali nomine in realt\u00e0 nascondono assunzioni clientelari, circostanza non provata\u201d\" aggiungendo: \"\u201cGli investigatori sono incorsi in alcuni errori di valutazione\u201d.\" Il 3 marzo 2020 Il G.I.P. Mattia Fiorentini firma il decreto di archiviazione del procedimento del reato, nel frattempo estintosi anche per prescrizione, richiamando e condividendo la richiesta di archiviazione PM. A causa della chiusura dovuta all'emergenza Covid-19 la notifica a Vignali avviene il 28 Giugno 2020. \nNel marzo 2021 la Corte d'Appello di Bologna ha condannato il Ministero della Giustizia ad un risarcimento di 2460 euro per l'irragionevole durata del procedimento e per i danni non patrimoniali subiti avuto riguardo alle conseguenze del procedimento sulla sua carriera politica. \nNel luglio 2021 la Corte d\u2019Appello di Bologna ha condannato nuovamente il Ministero della Giustizia, estendendo a 8 anni l\u2019irragionevole durata."}
{"id": "1178206", "revid": "110157", "url": "https://it.wikipedia.org/wiki?curid=1178206", "title": "Simple Things (Zero 7)", "text": "Simple Things, pubblicato nel 2001, \u00e8 il primo album del gruppo musicale inglese Zero 7."}
{"id": "1178210", "revid": "1840984", "url": "https://it.wikipedia.org/wiki?curid=1178210", "title": "McLaren MP4-22", "text": "La McLaren MP4-22 \u00e8 un'automobile monoposto di Formula 1 che ha gareggiato nel 2007.\nQuesta vettura aveva l'importante compito di riportare i titoli piloti e costruttori alla McLaren rispettivamente dopo otto e nove anni; obiettivo non raggiunto, dato che sia il titolo piloti sia quello costruttori saranno vinti dalla Scuderia Ferrari e la Ferrari F2007. La MP4-22 \u00e8 la vettura coinvolta nello scandalo della Spy Story, che vede coinvolte la McLaren e la Scuderia Ferrari.\nPresentazione.\n\u00c8 stata presentata il 15 gennaio 2007 a Valencia, dove in seguito ha svolto un'esibizione notturna su un circuito cittadino appositamente costruito.\nSviluppo.\nLa vettura \u00e8 il risultato della collaborazione tra Neil Oatley, il progettista, e Mike Coughlan, capo progettista.\nCarriera agonistica.\nLa vettura si \u00e8 dimostrata competitiva per tutta la stagione, consentendo a Lewis Hamilton di ottenere 6 pole position (record condiviso con Felipe Massa) e consentendo all'inglese e a Fernando Alonso di lottare sino all'ultima gara per il titolo mondiale.\nLa scuderia \u00e8 inoltre giunta ad un punto dalla vittoria, stando ai risultati in pista, del campionato costruttori vinto dalla Ferrari.\nTutti i punti ottenuti dalla vettura sono stati annullati dalla sentenza del 13 settembre 2007 relativa alla cosiddetta Spy Story"}
{"id": "1178211", "revid": "248219", "url": "https://it.wikipedia.org/wiki?curid=1178211", "title": "Euplocamus", "text": ""}
{"id": "1178212", "revid": "339392", "url": "https://it.wikipedia.org/wiki?curid=1178212", "title": "Stile svizzero", "text": ""}
{"id": "1178213", "revid": "599013", "url": "https://it.wikipedia.org/wiki?curid=1178213", "title": "Ken Venturi", "text": "Carriera.\nGuadagn\u00f2 subito la notoriet\u00e0 nel 1956 quando, da amatore, si classific\u00f2 secondo nel torneo The Masters di quell'anno, dopo essere stato primo dal primo giro. Con un giro finale da 80, sprec\u00f2 un vantaggio di 4 colpi che gli imped\u00ec di vincere in modo netto e cos\u00ec di diventare il primo amatore a fare ci\u00f2 nella storia del Masters. Anni dopo sar\u00e0 paragonato al \"back nine collapse\" di Greg Norman nel '96.\nAlla fine degli anni '50, divenne allievo del grande Byron Nelson e fu anche influenzato dal partner giocatore Ben Hogan.\nCon questa ottima collaborazione combinata con il suo eccezionale talento, fu regolarmente vincitore nel corso dei primi anni da professionista al PGA Tour alla fine del '56. Di nuovo arriv\u00f2 vicino a vincere il Masters del '58 e del '60, entrambe le volte essendo stato battuto da Arnold Palmer.\nDopo aver subito lievi ferite in un incidente automobilistico nel '61, il suo \"swing\", e quindi la sua carriera, cominciarono a decrescere. Questo calo dur\u00f2 fino al '64 quando, per ragioni che egli non comprese, riprese a giocare bene. Dopo un paio di buoni piazzamenti, tocc\u00f2 l'apice del suo ritorno vincendo lo U.S. Open al Congressional Country club dopo essere quasi collassato nel caldo soffocante durante il round finale a 36 buche. Ricevette il premio \"Sportivo dell'anno\" dalla rivista Sports Illustrated. Nel '65 gioc\u00f2 nella squadra americana della Ryder Cup.\nDopo il '64 la sua carriera sub\u00ec ancora un declino quando gli fu diagnosticato la sindrome del tunnel carpale ad entrambi i polsi. Dopo diverse operazioni la sua patologia fu guarita, tuttavia non riusc\u00ec pi\u00f9 ad ottenere la forma che aveva in precedenza. Dopo il suo ritiro dal Tour del '67 con un totale di 14 vittorie in carriera, trascorse i successivi 30 anni lavorando come commentatore sportivo per CBS Sports; inoltre gest\u00ec e insegn\u00f2 in varie scuole di golf."}
{"id": "1178219", "revid": "1573940", "url": "https://it.wikipedia.org/wiki?curid=1178219", "title": "Plocamopherus", "text": "Plocamopherus \u00e8 un genere di molluschi nudibranchi della famiglia Polyceridae.\nTassonomia.\nIl genere comprende le seguenti specie:"}
{"id": "1178221", "revid": "1318658", "url": "https://it.wikipedia.org/wiki?curid=1178221", "title": "Romania (area linguistica)", "text": "Il termine Rom\u00e0nia in filologia romanza, o talvolta anche Europa latina, designa il territorio di diffusione delle lingue romanze, sia nella sua estensione \"storica\" che in quella attuale; il termine indica anche l'insieme delle lingue stesse. Nel corso dei secoli l'influenza del latino e delle lingue romanze ha dato luogo alla nascita di altre lingue, le conquiste territoriali delle popolazioni di lingua romanza (detta anche \"lingua neolatina\") hanno ampliato l'area di diffusione di alcune lingue, mentre altre sono scomparse; \u00e8 quindi mutata la consistenza della Rom\u00e0nia (sia in senso geografico che linguistico) ed \u00e8 pertanto possibile definire diversi \u00abstadi\u00bb nella cosiddetta Rom\u00e0nia, normalmente se ne individuano tre: \"Romania continua\" (ovvero \"Rom\u00e0nia storica\"), \"Romania submersa\" e \"Romania nova\".\nLe origini del mondo \"romanzo\".\nIl nucleo originario del mondo romanzo \u00e8 l'antico Lazio (Latium Vetus in latino), dove gi\u00e0 nel primo millennio a.C. risiedeva la popolazione dei latini, che parlava appunto il latino, una lingua di ceppo indoeuropeo. In questo territorio fu fondata fra il nono e l'ottavo secolo a.C. la citt\u00e0 di Roma. A quell'epoca il latino era quindi solo la parlata locale degli abitanti del Lazio, al cui esterno si parlavano altre lingue delle quali sappiamo poco. Intorno al 350 a.C. i Romani iniziarono a espandersi anche fuori citt\u00e0, esportando, per cos\u00ec dire, anche la lingua latina. Intorno al 272 a.C., dopo che gi\u00e0 Roma aveva riunito sotto il suo dominio tutti i latini, si pu\u00f2 dire che tutta la penisola italica a sud del Rubicone era divenuta romana.\nNei secoli successivi i Romani conquistarono una provincia dopo l'altra finch\u00e9 nel 107 d.C. l'imperatore Traiano conquist\u00f2 la Dacia (attuale Romania); l'Impero conobbe cos\u00ec la sua massima espansione: si estendeva dalla \"Hispania\" all'Armenia (da ovest verso est), e dalla Britannia e Germania fino all'Africa e all'\u00c6gyptus (da nord verso sud). In tali province il latino soppiant\u00f2 sempre pi\u00f9 le lingue parlate prima dell'arrivo dei Romani, pi\u00f9 per il suo prestigio che per loro esplicita imposizione.\nInoltre nella parte orientale dell'impero, tuttavia, il latino non si impose sul greco.\nDel resto dagli studi condotti si \u00e8 potuta individuare la cosiddetta linea Jire\u010dek che separa l'occidente di lingua latina dall'oriente di lingua greca. Tale linea ideale parte dalla citt\u00e0 di Alessio (Albania), attraversa Skopje, a Sofia devia verso est in linea retta e, a pochi chilometri dal Mar Nero, svolta verso nord per arrivare alla foce del Danubio (o secondo alcuni presso Varna).\nNelle regioni balcaniche a sud di tale linea (come pure in tutte le province dell'Asia e in parte dell'Africa e del Sud Italia) la lingua dominante era il greco e non si attu\u00f2 mai una profonda romanizzazione linguistica.\nComunque va precisato che a sud di questa linea attualmente vi sono popolazioni neolatine dette Aromuni (Meglenoromani, Cutzovalacchi (\u0392\u03bb\u03b1\u03c7\u03bf\u03b9), Moscopolitani, Saracaceni, Aromuni e Morlacchi), in particolare concentrate nei monti del Pindo della Grecia. Si presume che queste popolazioni siano migrate da nord sospinte dall'invasione degli slavi.\nLa Romania continua o storica.\nCon il termine latino \"Romania continua\" si indica l'area delle province romane che subirono una latinizzazione linguistica e in cui ancora oggi si parlano lingue romanze. In tale area, localizzata nell'Europa occidentale, meridionale e sudorientale, si individuano circa una dozzina di lingue romanze, la cui distribuzione geografica nell'ambito della \"Romania continua\" pu\u00f2 essere raggruppata in 5 macro-famiglie o macro-gruppi semplificati. \nSi riporta qui di seguito la ripartizione proposta da Charmaine Lee e Sabrina Galano.\nLa Romania submersa.\nIl concetto di \"Romania submersa\" (in italiano Rom\u00e0nia sommersa, o perduta) \u00e8 complesso e articolato; possiamo semplificarlo affermando che essa include quei territori dell'Impero Romano in cui il processo di latinizzazione non fu tale da originare delle lingue romanze, nello stesso modo include quei territori in cui queste si svilupparono, ma in seguito furono soppiantate da altre lingue.\nAl primo gruppo appartengono ad esempio l'Africa settentrionale, le Isole Britanniche e la Germania, nelle cui lingue si hanno numerose parole di origine latina, alcune non conservate neppure nelle lingue romanze, come ad esempio CATILLUS \u2018pentola\u2019 &gt; ing. \"kettle\", CAUPO \u2018taverniere\u2019 &gt; a.a.ted. \"Kaufmann\" \u2018commerciante\u2019 &gt; ted. \"kaufen\" \u2018comprare\u2019.\nAl secondo gruppo appartengono invece quelle lingue quali la \"Lingua romanza della Mosella\", che fino al XIII secolo era diffusa lungo il corso del fiume fra Treviri e Coblenza, il morlacco, che si parl\u00f2 fino all'invasione ottomana nelle aree montuose di Bosnia e Montenegro, e dal 1891 anche il dalmatico, che fino a tale data (in cui mor\u00ec l'ultimo parlante nativo) sopravviveva lungo la costa adriatica della Croazia; questa lingua si diffuse da Fiume fino ad Antivari (Montenegro) prevalentemente lungo la costa, ma sotto la pressione delle lingue slave fin\u00ec per estinguersi, sopravvivendo fino al Quattrocento a Ragusa (Dubrovnik); l'ultimo rifugio della lingua fu l'isola di Veglia.\nLa Romania nova.\nLa Rom\u00e0nia per\u00f2 non ha solamente perso dei territori, anzi molto pi\u00f9 estesi sono quelli che ha guadagnato con la scoperta e la colonizzazione del Nuovo Mondo ad opera principalmente di spagnoli e portoghesi, e in minor misura anche dei francesi. Con il trattato di Tordesillas (1494) spagnoli e portoghesi si spartirono i territori gi\u00e0 occupati e quelli ancora da scoprire. Importante anche la colonizzazione delle regioni africane e asiatiche; l'insieme di tutti questi territori prende il nome di \"Romania nova\" (Rom\u00e0nia nuova, in italiano)\nOggi si parla portoghese in Brasile, nelle ex-colonie africane di Angola, Guinea-Bissau e Mozambico, inoltre nelle isole di S\u00e3o Tom\u00e9 e Pr\u00edncipe, e nelle isole di Capo Verde; anche nelle isole Azzorre, Madera e Porto Santo (appartenenti al Portogallo ma colonizzate solo nella prima met\u00e0 del 1400).\nIn tutti gli altri stati del centro e sud America e in Messico si parla invece spagnolo, che \u00e8 peraltro la lingua madre del 10% circa dei nativi degli Stati Uniti. Appartengono alla \"Romania nova\" anche le isole Canarie (riscoperte dagli spagnoli verso la fine del XV secolo, ma gi\u00e0 note ai Romani come \"Insulae fortunatae\"); gli insediamenti spagnoli di Ceuta e Melilla in territorio marocchino. Nelle Filippine la presenza spagnola termin\u00f2 alla fine dell'Ottocento, ma ha lasciato tracce negli antroponimi (nomi di persona).\nPer quel che riguarda il \"francese\" occorre notare che i Dipartimenti d'Oltremare di Martinica e Guadalupa, della Guyana francese e di R\u00e9union appartengono al territorio metropolitano francese; inoltre sono francofoni anche i Territori d'Oltremare: Polinesia francese, Nuova Caledonia, Wallis e Futuna. Fu importante la presenza francese nel Canada, dove attualmente i francofoni non superano il 25% della popolazione, pur costituendo il 90% della popolazione del Qu\u00e9bec. In diminuzione la presenza francofona negli stati americani del New England (dovuta alle immigrazioni di canadesi del Sette-Ottocento), e nella Louisiana; le ex colonie africane hanno conservato il francese come lingua ufficiale, di scambio e di comunicazione anche dopo l'indipendenza.\nContrazioni recenti.\nFra le aree in cui le lingue romanze hanno perso terreno o sono scomparse dalla fine del ventesimo secolo si devono ricordare alcuni cantoni svizzeri dove la lingua tedesca ha soppiantato quella romanza come .\nInoltre in Istria e Dalmazia le lingue romanze hanno perso terreno anche dopo il 1945.\nInfine va ricordata la scomparsa dopo il 1960 del francese dei Pieds-noirs in Algeria (che erano la maggioranza in citt\u00e0 come Orano) e degli spagnoli di Tangeri."}
{"id": "1178222", "revid": "287204", "url": "https://it.wikipedia.org/wiki?curid=1178222", "title": "Bl\u00e8riot XI", "text": ""}
{"id": "1178224", "revid": "1233442", "url": "https://it.wikipedia.org/wiki?curid=1178224", "title": "Gruppo Alitalia", "text": ""}
{"id": "1178225", "revid": "72265", "url": "https://it.wikipedia.org/wiki?curid=1178225", "title": "Christoph Schoenborn", "text": ""}
{"id": "1178228", "revid": "248219", "url": "https://it.wikipedia.org/wiki?curid=1178228", "title": "Brachychlanis pantherina", "text": ""}
{"id": "1178229", "revid": "767487", "url": "https://it.wikipedia.org/wiki?curid=1178229", "title": "La fossa degli angeli", "text": "La fossa degli angeli \u00e8 un film drammatico del 1937 diretto da Carlo Ludovico Bragaglia, ambientato nelle cave di marmo di Carrara, in Alpi Apuane, ed infatti il titolo del soggetto originario era, appunto, \"Marmo\". \u00c8 una pellicola considerata definitivamente perduta.\nTrama.\nPietro, detto Pi\u00e9, \u00e8 un capo cavatore di una cava di marmo denominata \"Fossa degli angeli\" per via dei blocchi di pietra candida che se ne traggono, destinati a diventare statue per chiese. Scapolo, ha accolto presso di s\u00e9 come un figlio il giovane Domenico, orfano di un suo collega perito in un incidente anni addietro che, prima di morire, gli ha raccomandato di occuparsi del ragazzo. Domenico ama e rispetta Pi\u00e9 come un padre, ma gli nasconde l'amore che \u00e8 nato tra lui e Luisa, una ragazza dei dintorni, con cui progetta di sposarsi.\nQuando una crisi economica colpisce il settore estrattivo, il proprietario della \"Fossa degli Angeli\" pensa di vendere la cava, ma Pi\u00e9 si oppone fermamente a tale progetto ed in tale occasione Luisa ha modo di ammirare le qualit\u00e0 e la fermezza del padrino del suo innamorato. Poco e poco il sentimento si trasforma in attrazione e i due, all'insaputa di Domenico, diventano amanti. Luisa, con vari pretesti, rinvia il matrimonio con il fidanzato, il quale, ignaro, chiede proprio a Pi\u00e9 di intervenire presso la ragazza.\nInizialmente l'uomo abbandona Luisa e le impone di sposare Domenico, ma poi i due non resistono alla lontananza e, a seguito di un incontro fortuito. riprendono la relazione. Proprio durante un loro incontro suona il segnale di un incidente accaduto in cava. Pi\u00e9 e Luisa accorrono e scoprono che Domenico \u00e8 rimasto vittima di un crollo. Il senso di colpa e di disperazione che assale i due amanti li allontana e Pi\u00e9 medita di andarsene via, emigrando lontano. Sar\u00e0 Luisa, incoraggiata dalla madre che ha capito il suo dramma, a chiedergli di restare e lui accetter\u00e0 per realizzare nella \"Fossa degli angeli\" il loro futuro.\nRealizzazione del film.\nSoggetto e sceneggiatura.\n\"La fossa degli Angeli\" nasce da un soggetto originale intitolato \"Marmo\" scritto dal commediografo e letterato Cesare Vico Lodovici, che, originario di Carrara, possedeva una profonda conoscenza dell'ambiente e delle genti legati alle attivit\u00e0 di cava. Lui stesso, nel presentare la propria opera, scrisse che \u00abda anni, avendo vissuto sempre tra quei dirupi, avevo in animo di fermare in qualche modo un momento della storia di quegli eroi (...) Di fronte a tanti racconti mondani, esotismi e folklore, io ho sentito questo soggetto, che \u00e8 la vita di un duro artigianato\u00bb. Un ambiente che venne positivamente presentato, quando ancora il film era in lavorazione, come \u00abuno dei complessi geografici e morali pi\u00f9 tipici, pi\u00f9 espressivi e pi\u00f9 belli che ci siano in Italia\u00bb. Ed \u00e8 ancora Ludovici ad informare che, nonostante la sua contrariet\u00e0, il titolo del film fu cambiato in quanto si temeva che \"Marmo\" potesse far pensare ad un documentario. \nLudovici partecip\u00f2 anche alla sceneggiatura del film assieme a Curt Alexander, un collaboratore del regista Max Oph\u00fcls, ed a Bragaglia, che poi definir\u00e0 questo film \u00abun'opera neo realista \"ante litteram\" e, in ogni caso, il film pi\u00f9 importante della mia carriera di regista cinematografico\u00bb. Secondo diversi studiosi alla realizzazione di questo film partecip\u00f2 come co sceneggiatore ed assistente alla regia anche un giovane Roberto Rossellini che vi era stato coinvolto proprio da Ludovici, suo amico e testimone di nozze.\nBragaglia raccont\u00f2 quasi quarant'anni dopo, che l'idea originaria era di realizzare un film sulla ricerca dell'oro, ma l'idea fu rifiutata poich\u00e9 \u00abero un regista commerciale e dovevo fare film commerciali: nacque cos\u00ec questo compromesso della \"Fossa degli angeli\"\u00bb.\nProduzione.\nIl film venne prodotto da una societ\u00e0, la \"Diorama\", la cui attivit\u00e0 si esaur\u00ec con la realizzazione di questa sola pellicola. Le riprese, iniziate nel novembre del 1936, si protrassero, con qualche interruzione, sino al maggio del 1937 con scene girate quasi interamente nelle localit\u00e0 del racconto e solo per alcuni aspetti a Tirrenia. Lo sforzo di realismo fatto dalla produzione port\u00f2 anche ad ambientare diversi interni in abitazioni dei luoghi invece che in scenografie ricostruite in teatro. La pellicola fu infine completata, dopo il montaggio, nel mese di giugno 1937.\nDurante le riprese ci fu la particolare occasione di riprendere la \"varata\", cio\u00e8 il crollo di una parte della montagna provocato ogni 4 - 5 anni per poi procedere all'estrazione del materiale e che in questo caso avvenne ai primi di novembre 1936 sul versante del Monte Tecchine, causando la frana di 75 milioni di quintali di marmo bianco di Ravaccione ed utilizzando quasi 3 quintali di dinamite.\nIn alcuni commenti del tempo venne anche apprezzata la colonna sonora del film, scritta da Enzo Masetti, che fu poi presentata con successo al Maggio Musicale Fiorentino. Da segnalare inoltre che il montaggio del film fu curato dal futuro regista Ferdinando Maria Poggioli.\nInterpreti.\nA recitare accanto ad Amedeo Nazzari, attore gi\u00e0 affermato e popolare, Bragaglia chiam\u00f2 Luisa Ferida, allora all'inizio della sua carriera cinematografica, per quello che \u00e8 stato considerato \u00abil suo primo cimento serio per un film che, pur essendo passato sotto silenzio per il pubblico, resta tra quelli che gli scrittori di cinema citano volentieri\u00bb.\nMolti dei personaggi maschili secondari furono interpretati da veri cavatori del posto e il regista dovette porre particolare attenzione nei rapporti tra costoro ed il cast professionista: \u00abnon dovevano stonare - scrisse in proposito - con atteggiamenti divistici o manierati, ma neppure cadere in una falsa scimmiottatura che avrebbe loro tolto ogni efficacia drammatica; dovevano avere un'aderenza quasi religiosa a quella forma di vita che dovevano impersonare\u00bb.\nUn'interprete minore, Anna Ciarli, intent\u00f2 causa alla produzione sostenendo di esser stata doppiata senza il suo consenso, ma l'istanza di sequestro della pellicola non fu accolta.\nAccoglienza.\nUscito nelle sale tra la fine del 1937 e la prima met\u00e0 dell'anno successivo, \"La fossa degli angeli\" riscosse diversi apprezzamenti da molti (ma non da tutti) critici cinematografici, ma l'esito presso il pubblico fu negativo. \nBench\u00e9 non siano disponibili dati ufficiali sui risultati commerciali delle pellicole di quegli anni, i commenti relativi al film concordano su questo insuccesso, come ha riconosciuto anche il suo principale interprete Amedeo Nazzari. Ci\u00f2 provoc\u00f2 difficolt\u00e0 nella sua circolazione per il rifiuto di molti esercenti alla sua proiezione, e per questo apparve nelle varie citt\u00e0 anche in date molto distanti tra di loro. Scarso risultato ebbe anche il fatto che \"La fossa degli angeli\" fosse la prima pellicola italiana a rientrare in un accordo realizzato dall'U.N.E.P. (un organismo governativo appositamente costituito per organizzare l'esportazione dei film italiani) per la sua distribuzione in Gran Bretagna.\nFischi e polemiche.\nIl negativo riscontro del pubblico diede luogo in qualche caso ad episodi di clamorosa contestazione. A Roma, in particolare, la proiezione al cinema \"Corso\" de \"La fossa degli angeli\" fu oggetto di fischi, schiamazzi e proteste, al punto da dover essere sospesa. Questo episodio suscit\u00f2 l'indignata e veemente reazione di \"Bianco e nero\", il mensile del Centro Sperimentale di Cinematografia, secondo il quale ci\u00f2 dimostrava come \u00aboccorre disintossicare il pubblico avvelenato dal cinema americano\u00bb invocando quindi \u00abuna autarchia non solo economica, ma anche politica e culturale, come problema di dovere e di coscienza nazionale. Il pubblico che seguita e preferire sbornie di Whisky, amorazzi e divorzi, partite a golf o gangster alla storia ed al lavoro dei nostri film \u00e8 lo stesso pubblico che apprezza i Burberry invece degli impermeabili Pirelli\u00bb.\nCritica.\nTra coloro che apprezzarono il film diretto da Bragaglia fu \"Cinema\" che lo consider\u00f2 \u00abnon un film come tutti gli altri; lascia intravedere, intenzionali e confusi e quasi sempre ingranditi, i segni di una volont\u00e0 di grandezza, cio\u00e8 l'impegno, la fede, la dedizione ad un ideale; in una maniera difficoltosa ed avara \"La Fossa degli angeli\" \u00e8 toccata dalla spiritualit\u00e0. Inquadrature, carrelli, panoramiche sono calcolati per portare al diapason l'eloquenza di quelle montagne ed il duro lavoro che ferve sulle loro balze, ma sorvegliate per impedire che l'eloquenza degeneri in retorica&gt;\u00bb.\nL'accentuazione dell'elemento ambientale, tuttavia, rappresent\u00f2 per alcuni un difetto del film. Infatti, secondo il \"Corriere della sera\" \u00abin definitiva Bragaglia ha tratto dal soggetto di Ludovici un film che resta quello che forse non intendeva essere, un documentario degno e suggestivo. Chi vuole sapere come vivono e faticano i cavatori ha qui buona materia informativa\u00bb. Negativo fu invece il giudizio della \"Illustrazione italiana\": \u00abConfesso subito che dalla collaborazione tra Bragaglia e Ludovici mi aspettavo di pi\u00f9. Il soggetto era bello e poteva ispirare un bellissimo film di ambiente e di costume. Purtroppo \"la fossa degli angeli\" stringi stringi si riduce ad un piccolo e banale dramma d'amore. Una volta tanto che c'era capitato di fare un film schiettamente italiano, siamo riusciti a mettere insieme solo un film comune e piatto\u00bb.\nCommenti successivi.\nTrattandosi di un film perduto, i giudizi retrospettivi su di esso si basano esclusivamente sulle cronache del tempo. Gubitosi ricorda che \"La fossa degli angeli\" \u00e8 considerato uno dei pi\u00f9 importanti antecedenti del neorealismo, giudizio rafforzato da Ernesto G. Laura: \u00abmentre ancora si rappresentavano personaggi di duchi e conti, riflesso di un mondo aristocratico che fondava autorit\u00e0 e ricchezza sulla grande propriet\u00e0 terriera, c'era in alcuni cineasti la voglia di fissare nelle pellicole l'immagine di personaggi ed ambienti popolari, operai e contadini\u00bb."}
{"id": "1178230", "revid": "486946", "url": "https://it.wikipedia.org/wiki?curid=1178230", "title": "Brachychlanis", "text": ""}
{"id": "1178233", "revid": "1573940", "url": "https://it.wikipedia.org/wiki?curid=1178233", "title": "Kalinga ornata", "text": "Kalinga ornata \u00e8 un mollusco nudibranchio della famiglia Polyceridae; \u00e8 l'unica specie del genere Kalinga e della sottofamiglia Kalinginae."}
{"id": "1178235", "revid": "436907", "url": "https://it.wikipedia.org/wiki?curid=1178235", "title": "LateNightTales", "text": "LateNightTales (in precedenza Another Late Night) \u00e8 una serie di album edita dall'etichetta discografica indipendente LateNightTales.\nIn ogni album un compositore o un disc jockey inserisce tracce di altri artisti mixate in un DJ set: l'editore chiede infatti di creare un album con la propria musica preferita, quei brani che li hanno ispirati nel fare della musica la propria professione. Molti degli album contengono alla fine una \"story track\", letta da inglesi famosi come Brian Blessed e Patrick Moore."}
{"id": "1178236", "revid": "436907", "url": "https://it.wikipedia.org/wiki?curid=1178236", "title": "Another Late Night", "text": ""}
{"id": "1178239", "revid": "729019", "url": "https://it.wikipedia.org/wiki?curid=1178239", "title": "Bl\u00e9riot XI", "text": "Il Bl\u00e9riot XI era un monoplano monomotore progettato dal francese Raymond Saulnier; con questo aereo, che rivoluzion\u00f2 le regole della progettazione aeronautica, il 25 luglio 1909 Louis Bl\u00e9riot comp\u00ec la prima traversata aerea della Manica.\nTecnica.\nAli e motore erano montati anteriormente, mentre il timone di direzione e quello di profondit\u00e0 erano in coda; la fusoliera era un'unica trave portante di legno parzialmente intelata, rinforzata con cavi e chiusa davanti a protezione del pilota. Il carrello era ammortizzato in modo innovativo e le ali singole, per quanto sottili e deboli, erano sorrette da robusti cavi, per meglio sopportare i carichi di volo e di atterraggio. Le ali, su profilo sottile concavo-convesso e dotate di un marcato diedro, erano prive di alettoni (come spesso accadeva all'epoca) e il rollio era comandato dallo svergolamento delle estremit\u00e0 alari, azionato da un volantino che regolava anche il beccheggio. Il timone posteriore regolava invece l'imbardata con un sistema a pedale, brevettato dallo stesso Bl\u00e9riot e divenuto poi lo standard, ancora oggi in uso su tutti i modelli di aereo. Il motore era un Anzani a tre cilindri da 25 cavalli, di un modello che normalmente era montato sulle motociclette, e azionava un'elica bipala in legno laminato.\nImpiego operativo.\nDopo l'impresa, molti danarosi sportivi ed eserciti comprarono il monoplano, tanto che l'imprenditore dovette apportare molte migliorie al velivolo, dotandolo ad esempio del nuovo motore Gnome rotativo da 50 cavalli.\nIl 23 ottobre 1911 fu protagonista con il Capitano Carlo Maria Piazza del primo volo di ricognizione della storia durante la Guerra di Libia e nei giorni successivi comp\u00ec uno dei primi bombardamenti aerei lanciando a mano sugli accampamenti nemici bombe Cipelli da 2 kg. Nel febbraio del 1912 sempre il Cap. Piazza, con un Bl\u00e9riot dotato di macchina fotografica Beb\u00e9 Zeiss, comp\u00ec la prima ricognizione fotografica militare.\nLe versioni migliorate furono largamente usate in Francia, fino agli inizi della Grande Guerra, quando furono sostituiti dai nuovi biplani SPAD, Nieuport ecc. e destinati all'addestramento.\nDal 1912 venne costruito su licenza in Italia dalla Societ\u00e0 Italiana Transaerea ed il Corpo Aeronautico del Regio Esercito fino all'aprile del 1915 li usava nella 15\u00aa Squadriglia da ricognizione e combattimento e dal mese di maggio 1915 nella 1\u00aa Squadriglia da ricognizione e combattimento fino al 25 giugno, nella 2\u00aa Squadriglia da ricognizione e combattimento fino al 31 luglio, nella 3\u00aa Squadriglia da ricognizione e combattimento fino al 16 luglio, nella 4\u00aa Squadriglia da ricognizione e combattimento (con la versione 80 cv) fino all'8 settembre, nella 13\u00aa Squadriglia da ricognizione e combattimento fino al 1\u00ba agosto e nella 14\u00aa Squadriglia da ricognizione e combattimento fino al 22 giugno.\nAll'inizio della grande guerra la forza aerea dell'Esercito disponeva di 6 squadriglie di Bleriot con 37 aerei e 30 piloti. La 4^ Bleriot and\u00f2 a Bazzera di Tessera (Venezia) a difesa del Comando della piazza marittima di Venezia.\nNel corso del 1915 si sciolsero subito le squadriglie dei vetusti monoplani Bleriot, ma intanto si formavano le nuove unit\u00e0, equipaggiate con aerei pi\u00f9 efficienti.\nGrandi imprese.\nLa trasvolata della Manica.\nIl giornale inglese \"Daily Mail\" aveva messo in palio, per il primo uomo ad attraversare la Manica in aeroplano, una somma di 1000 sterline. Il favorito della gara che si era sviluppata intorno a quel premio era l'angloamericano Hubert Latham, facoltoso avventuriero e sportivo, con alle spalle gare in barca e voli in pallone, nonch\u00e9 alcuni record di velocit\u00e0 e di durata in volo. Latham decoll\u00f2 per il suo tentativo di mattina presto, il 19 luglio 1909, approfittando di un breve momento di tregua dal vento, dalle nubi, dalla pioggia e dalla nebbia che da giorni tenevano i concorrenti incollati al suolo. Ma, poco dopo il decollo, il motore del suo monoplano Antoinette IV si arrest\u00f2, costringendo il pilota al primo ammaraggio di fortuna della storia; Latham fu ricuperato indenne dalla nave militare francese che supportava l'operazione.\nSullo stesso treno che portava un nuovo aereo a Latham, per ripetere il tentativo di record, giunse a Calais l'aereo di Louis Bl\u00e9riot. Questi, zoppicante per un'ustione causata da una perdita d'olio in un volo precedente, era comunque in uno stato migliore del suo aereo, che dovette essere riparato con cura dal suo meccanico. Intanto, l'altro importante concorrente, il conte Charles de Lambert, era stato messo fuori gioco da un incidente durante un volo di prova, che aveva danneggiato uno dei suoi due biplani Wright.\nMa nelle primissime ore del 25 luglio 1909, il tempo miglior\u00f2 sensibilmente. Prima dell'alba, Bl\u00e9riot verific\u00f2 con un giro intorno a Calais che la macchina fosse in perfette condizioni. La marina francese fu avvertita, e non appena il sole sorse, alle 4 e 35 del mattino, l'aereo decoll\u00f2 e si diresse verso nord, nella nebbia. Bl\u00e9riot volava senza bussola, orologi n\u00e9 cartine. Dopo dieci minuti di volo aveva perso ogni riferimento, e non vedeva nient'altro che la superficie del mare un centinaio di metri sotto di s\u00e9. Altri dieci minuti pi\u00f9 tardi avvist\u00f2 la costa inglese, e corresse la rotta. Un cronista del giornale francese \"Le Matin\", che lo attendeva presso il Castello di Dover, sventol\u00f2 una bandiera francese per indicargli dove atterrare. Spento il motore (come era la prassi del tempo) Bl\u00e9riot plan\u00f2 verso il suolo, schiantandosi a terra in un atterraggio piuttosto brusco, che mand\u00f2 in frantumi elica e carrello, ma che non provoc\u00f2 danni al pilota. Il volo era durato 36 minuti, e l'aereo aveva tenuto una velocit\u00e0 media di 64\u00a0km/h.\nLouis Bl\u00e9riot, che non era preparato al clamore che lo storico volo avrebbe suscitato, e che era subito tornato in Francia in nave, dovette tornare a Londra per una cena ufficiale organizzata dal \"Daily Mail\" all'Hotel Savoy, e poi fu portato in trionfo a Parigi.\nOltre all'importanza di pietra miliare per la storia dell'aviazione, questo volo sanc\u00ec la superiorit\u00e0 tecnica francese in campo aeronautico, che era destinata a durare ancora a lungo, e dimostr\u00f2 che la possente marina della Gran Bretagna non sarebbe stata in grado di tenerla al sicuro da eventuali nemici provenienti dal cielo, come la Prima guerra mondiale avrebbe poi reso evidente.\nL'attraversamento delle Alpi.\nIl pilota Jorge Ch\u00e1vez Dartnell, anche conosciuto come Geo Ch\u00e1vez, allora ventitreenne, fu nel 1910 il primo a completare una trasvolata delle Alpi, a bordo di un Bl\u00e9riot XI con motorizzazione Gnome.\nAnche in questo caso, c'era in gioco un premio in denaro messo in palio per met\u00e0 dall'Aero Club di Milano, e per met\u00e0 dal \"Corriere della Sera\". Ch\u00e1vez, che gi\u00e0 deteneva un record di quota, decoll\u00f2 da Briga, in Svizzera, alle 13 e 29 del 23 settembre. Aveva con s\u00e9 un barometro, una bussola e un tachimetro. Il pilota, seguito da una colonna d'auto con meccanici, guide alpine, medici, e l'inviato del \"Corriere\" Luigi Barzini senior, super\u00f2 con relativa facilit\u00e0 il Passo del Sempione, a 2013 m di altitudine. Tuttavia, dopo 41 minuti di volo, quando ormai stava per atterrare a Domodossola, l'aereo precipit\u00f2 accartocciandosi da una ventina di metri di altezza, ferendo Ch\u00e1vez, che mor\u00ec quattro giorni dopo in ospedale. L'impresa, invero tecnicamente molto pi\u00f9 difficile di quella di Bl\u00e9riot dell'anno precedente, suscit\u00f2 al tempo altrettanto clamore, anche se oggi invece \u00e8 quasi del tutto sconosciuta. In particolare, l'eroica morte in giovane et\u00e0 del pilota ispir\u00f2 molti componimenti poetici sulla sua \"sublime morte\", persino da parte di Giovanni Pascoli.\nSolcando i cieli dell'Italia.\nIl 2 agosto 1913 il barese Cesare Suglia effettu\u00f2 a bordo del Bl\u00e8riot uno dei primi viaggi aerei al mondo su lunga distanza, stabilendo anche un record mondiale per precocit\u00e0, spazi percorsi e durata, volando da Torino a Bari.\nIl tenente Cesare Suglia alle ore 5:20 decoll\u00f2 dal campo d'aviazione di Mirafiori e, dopo una breve sosta a Pisa, risal\u00ec sull'aereo, un Bl\u00e8riot da 80\u00a0Hp costruito su licenza dall'italiana Societ\u00e0 Italiana Transaerea (S.I.T.) di Torino, lo stesso velivolo utilizzato in quel periodo in guerra dall'aviatore italiano Gaspare Bolla. Suglia giunse a Centocelle alle 12:34, compiendo cos\u00ec 6 ore e 35 minuti di volo. Il giorno seguente, un forte vento non gli permise di riprendere il volo. \nIl giorno successivo, partendo alle 6:20, raggiunse Napoli alle ore 8:30. \nIl 5 agosto affront\u00f2 l'ultima tappa che l'avrebbe portato a Bari, tanto aveva insistito affinch\u00e9 meta del volo che l'avrebbe portato a stabilire il record mondiale, fosse proprio la sua citt\u00e0 natale, dove fin dalle ore 8:00 del mattino lo attendeva sul campo cittadino di Marisabella una folla entusiasta (quasi nessuno aveva mai visto un aereo) informata dagli amici cui Cesare aveva confidato della sua imminente impresa. \nIl percorso da Napoli a Bari fu compiuto in 2 ore e 20 minuti. Il capoluogo pugliese sar\u00e0 la terza citt\u00e0 d'Italia, e tra le prime d'Europa, a essere sorvolata da un aereo.\nDopo un rocambolesco atterraggio, trascinato fuori dall'aereo Cesare fu accolto in citt\u00e0 come un eroe tra i festeggiamenti; verr\u00e0 decorato con 3 medaglie d'oro al valore. Anni dopo gli verr\u00e0 intitolata una via cittadina e il suo nome verr\u00e0 preso in considerazione per il nome da dare all'aeroporto della citt\u00e0 di Bari; in occasione dell'anniversario dell'impresa occasionalmente vengono emessi speciali annulli filatelici ricordanti l'impresa compiuta."}
{"id": "1178251", "revid": "1855146", "url": "https://it.wikipedia.org/wiki?curid=1178251", "title": "Palazzo Reale di Ischia", "text": "Il palazzo reale di Ischia \u00e8 una residenza reale della famiglia dei Borboni del Regno delle due Sicilie sita sull'Isola d'Ischia.\nStoria.\nL'edificio fu eretto nel 1735 per volere del primo proprietario, il protomedico Francesco Buonocore, e divent\u00f2 presto la meta preferita di villeggiatura dei nobili.\nDopo la rivoluzione del 1799 il palazzo venne acquistato dalla famiglia reale Borbone. In particolare, Ferdinando re di Napoli e poi delle Due Sicilie lo utilizz\u00f2 principalmente come base per cacciare e pescare nell'antico Lago del bagno. Tale specchio d'acqua fu successivamente trasformato in porto, con l'apertura di una bocca a mare sul versante nord, per volont\u00e0 di Ferdinando II, il quale diede inizio anche alla costruzione delle \"Antiche Terme Comunali\", sorte al fine di sfruttare le acque delle tre sorgenti di Pontano, Fornello e Fontana.\nSempre per volere di Ferdinando II, il botanico di corte Giovanni Gussone fece ricoprire la distesa di lava lasciata dall'eruzione del cratere dell'Arso con una bellissima e rigogliosa pineta. Nell'ambito di questa operazione, Gussone increment\u00f2 inoltre il giardino della casina reale, piantando esemplari di platani, querce, lauri, eucalipti, provenienti dall'Orto botanico di Napoli. L'architettura del giardino, infine fu completata ed abbellita da false grotte rivestite con schiuma vulcanica e da un sapiente uso decorativo degli agrumi. \nCon la caduta dei Borbone la casina attravers\u00f2 una fase di declino fino al 1865, quando si pens\u00f2 di trasformarla in stabilimento termale riservato al personale militare. \nPer un breve periodo, dopo il terremoto del 1883 che colp\u00ec duramente il comune di Casamicciola Terme sul versante nord dell'isola, ospit\u00f2 l'Osservatorio meteorologico e geodinamico.\nOggi \u00e8 sede dello stabilimento balneotermale militare."}
{"id": "1178258", "revid": "110157", "url": "https://it.wikipedia.org/wiki?curid=1178258", "title": "Simple Things Remixes", "text": "Simple Things Remixes, pubblicato nel 2003, \u00e8 un album del gruppo musicale inglese Zero 7, contenente alcuni remix delle tracce del primo album \"Simple Things\"."}
{"id": "1178265", "revid": "713168", "url": "https://it.wikipedia.org/wiki?curid=1178265", "title": "Morisco (disambigua)", "text": ""}
{"id": "1178270", "revid": "1543377", "url": "https://it.wikipedia.org/wiki?curid=1178270", "title": "Fate di Cottingley", "text": "L'episodio delle fate di Cottingley fu un caso mediatico scoppiato intorno alla presunta apparizione di misteriose creature fatate nelle campagne inglesi, che coinvolse sir Arthur Conan Doyle e altri eminenti studiosi nel 1920.\nLa storia riguarda cinque fotografie realizzate da Elsie Wright e da Frances Griffiths, due cugine di Cottingley, un villaggio presso Bradford, Inghilterra. Le fotografie riproducono le due ragazze mentre giocano con delle creature alate simili a fate. Nel 1917, data di realizzazione degli scatti, Elsie era sedicenne e Frances aveva solo dieci anni.\nLa storia.\nElsie era la figlia di Arthur Wright, uno dei primi ingegneri elettrici inglesi: la ragazza prese la macchina fotografica a lastre del padre e and\u00f2 sul retro della casa, dove realizz\u00f2 alcune foto. Quando il padre, sviluppando le lastre, vide le fate sull'immagine, le ritenne false e proib\u00ec alla figlia di usare ancora la macchina fotografica. La madre di Elsie, Polly, invece le credette autentiche.\nNel 1918, una settimana prima della conclusione della prima guerra mondiale, Frances scrisse una lettera ad un'amica, Johanna Parvin, in Sudafrica. La lettera, del 9 novembre 1918, includeva una foto realizzata da Elsie in cui Frances era ritratta con alcune fate. Frances affermava inoltre che era in buoni rapporti con quelle fate, e che supponeva che le fate non esistessero in Africa poich\u00e9 \u00absarebbe stato troppo caldo per loro\u00bb.\nCottingley era un piccolo borgo a tre miglia da Bradford. Le foto erano state scattate presso un torrente dove era visibile una torre dell'acqua e un acquedotto, con alcune piante nei dintorni: acqua e alberi sono parte dell'iconografia tipica delle fate.\nLa questione emerse nell'estate del 1919, quando la madre di Elsie, Polly Wright, and\u00f2 ad un incontro della Theosophical Society a Bradford. La signora Wright era interessata al mondo dell'occulto, affermava di aver avuto esperienze di proiezione astrale e di avere memorie delle proprie vite precedenti. L'incontro era incentrato sul tema della \u00abvita delle fate\u00bb, e Polly disse al suo vicino di avere alcune foto scattate dalla figlia e dalla nipote nel proprio giardino, con alcune fate in atteggiamenti giocosi. La cosa suscit\u00f2 interesse e le stampe vennero portate all'attenzione del gruppo teosofico durante una conferenza ad Harrogate nell'autunno successivo, e sottoposte al teosofo Edward Gardner all'inizio del 1920.\nGardner, un uomo molto preciso tanto da tener copia di tutta la corrispondenza con la signora Wright, autentic\u00f2 le immagini.\nL'intervento di Doyle.\nPer una coincidenza, Arthur Conan Doyle aveva ricevuto l'incarico da parte dello \"Strand Magazine\" di scrivere un articolo sulle fate per il numero di Natale 1920 (pubblicato a fine novembre). Ci stava lavorando nel mese di giugno, quando venne a conoscenza delle due foto. Doyle contatt\u00f2 Gardner, e ottenne una copia delle immagini.\nDoyle all'inizio era molto scettico, nonostante il pubblico gli abbia in seguito attribuito una reazione entusiasta. Mostr\u00f2 le stampe a Sir Oliver Lodge, uno studioso di fisica, che le consider\u00f2 false: avanz\u00f2 l'ipotesi che si trattasse di un gruppo di ballerini mascherati da fate. Anche presunti esperti di fate contattati da Lodge affermarono che le acconciature erano \u00abtroppo parigine\u00bb per essere vere. Lo studioso si rivolse quindi ad un chiaroveggente per un \u00abesame psicometrico\u00bb.\nConan Doyle a luglio chiese a Gardner di andare a Cottingley. Gardner visit\u00f2 la famiglia Wright, e l'impressione che ne ebbe fu di una famiglia onesta e perfettamente rispettabile. Doyle e Gardner decisero di provare a scattare nuove fotografie, per fugare ogni dubbio. Gardner arriv\u00f2 al villaggio con alcune macchine fotografiche in agosto, portando venti lastre fotografiche, con l'intenzione di convincere Elsie e Frances a realizzare altri scatti.\nIntanto, Doyle concluse l'articolo per lo Strand, dal titolo \"Fairies photographed\u2013an epoch making event\" (\u00abFate fotografate - un evento epocale\u00bb), vi incluse i due scatti e part\u00ec per l'Australia dove avrebbe dovuto tenere un giro di conferenze in favore dello spiritismo.\nQuando il giornale fu pubblicato, vendette tutte le copie in pochi giorni, ricevendo una reazione fortissima e critica da parte dell'opinione pubblica. Il maggior contestatore fu un certo Major Hall-Edwards, un esperto di radio e di elementi radioattivi. Hall-Edwards afferm\u00f2 che con certezza quelle immagini erano fasulle, e che diffondere certe credenze soprannaturali avrebbe avuto il solo effetto di instillare idee assurde nella mente dei bambini, causando malattie mentali e nervose.\nI commenti sui giornali furono diversi: il 27 novembre 1920 il \"South Wales Argus\" invece support\u00f2 Doyle, sostenendo che \u00abil giorno che uccideremo Babbo Natale con le statistiche, avremo fatto cadere il nostro mondo glorioso in una profonda oscurit\u00e0\u00bb. Il 5 gennaio 1921 un altro giornale, il \"Truth\", dichiar\u00f2 che per spiegare le foto sarebbe servito di pi\u00f9 conoscere le due bambine che avere competenza nel campo dell'occultismo. Il \"City News,\" il 29 gennaio, dichiar\u00f2 apertamente che l'alternativa era fra \u00abcredere all'incredibile mistero delle fate o all'incredibile mistero delle fotografie fasulle\u00bb.\nDoyle aveva usato degli pseudonimi per proteggere l'identit\u00e0 delle due cuginette, ma la \"Westminster Gazette\" riusc\u00ec a scoprirne le generalit\u00e0 e mand\u00f2 dei giornalisti a Cottingley. L'inchiesta, tuttavia, non ebbe risultati di rilievo: il giornalista venne a sapere che le foto erano state fatte da Elsie con la macchina del padre, e che Frances invece aveva scattato una foto di Elsie con uno gnomo. Anche il giornalista consider\u00f2 Polly e Arthur Wright persone oneste e torn\u00f2 a Londra senza aver spiegato il mistero.\nAltre foto.\nIl caso stava svanendo da solo quando nella primavera del 1921 le due cugine produssero altre tre fotografie.\nLe nuove foto infiammarono di nuovo il dibattito. Sir Arthur Conan Doyle sostenne che si trattava della prova definitiva dell'esistenza degli spiriti, mentre gli oppositori definirono le foto come dei falsi ben realizzati.\nDurante le vacanze estive dell'anno precedente, nell'agosto 1920, Polly Wright aveva scritto a Frances Griffiths di venire a Cottingley. I Griffiths si erano trasferiti a Scarborough dopo la guerra. La Wright scrisse che Gardner avrebbe portato nuove lastre e macchine fotografiche per dare alle cuginette l'opportunit\u00e0 di realizzare nuove fotografie.\nFrances, quasi quattordicenne, stava ottenendo buoni risultati scolastici e aveva vinto una borsa di studio per la scuola di lettere, mentre Elsie aveva lasciato la scuola anni prima, quand'era tredicenne.\nGardner da Londra arriv\u00f2 a Bradford, e da l\u00ec prosegu\u00ec per Cottingley portando due macchine fotografiche e due dozzine di lastre. Le lastre erano state segretamente marcate. Lo stesso Gardner raccont\u00f2 l'episodio nel 1945 nel suo libro \"\".\nLo studioso spieg\u00f2 alle due bambine come usare le macchine fotografiche, dandone una ad ognuna. Si raccomand\u00f2 di andare presso il torrente, sul luogo dove erano state realizzate le prime foto, solo con buone condizioni meteo e di luce, e spieg\u00f2 loro le pi\u00f9 elementari precauzioni sulla luce e la distanza per avere buone immagini.\nGardner non voleva distrarre le bambine con dettagli tecnici. Lo stesso Gardner tuttavia non sperava molto nei risultati dell'impresa, nonostante le misure adottate per la verifica, e torn\u00f2 a Londra.\nNelle due settimane successive il maltempo imped\u00ec alle ragazze di concludere alcunch\u00e9, finch\u00e9 il 19 agosto 1920 Polly Wright scrisse a Gardner dicendo che dopo una mattinata nebbiosa, le bambine avevano realizzato alcune foto mentre lei si trovava da un'amica per il t\u00e8. Purtroppo, era delusa che erano riuscite a fotografare solo due fate.\nDue giorni dopo la signora scrisse di nuovo, affermando che di sabato pomeriggio le bambine avevano fatto diverse foto, di cui una sola visibile ma sfocata e incomprensibile. Le foto erano state sviluppate dal padre di Elsie, Arthur, il giorno successivo.\nLe lastre vennero mandate a Londra, impacchettate con molta cura dal padre, che era assai perplesso. Il signor Wright non capiva la faccenda, e perse la sua grande stima per Conan Doyle. In passato lo considerava un uomo molto intelligente, ma riteneva che fosse stato truffato dalla \u00absua Elsie, che era l'ultima della classe!\u00bb. La madre, invece, fece di tutto per supportare le figlie e credette nell'esistenza degli spiritelli.\nGardner ricevette le lastre con il sigillo nascosto, le quali riportavano immagini talmente interessanti che lo stesso Gardner scrisse un telegramma a Conan Doyle, che si trovava ancora in Australia per una conferenza a Melbourne. Doyle rispose, affermando che le tre foto mandate da Gardner confermavano i risultati pubblicati e che la prova dell'esistenza delle fate avrebbe aperto la strada per accettare numerosi altri fenomeni occulti.\nSia Conan Doyle che Edward Gardner erano interessati, pi\u00f9 che alle fate, a sostenere le loro idee relative al mondo dello spiritismo verso un pubblico che fosse ricettivo e sensibile all'argomento. Per Doyle la faccenda delle fate era \u00abun dono degli dei\u00bb, e avrebbe spianato la strada per convincere la gente ad accettare verit\u00e0 sull'esistenza di un mondo superiore a quello materiale.\nConan Doyle us\u00f2 le tre foto per illustrare un secondo articolo sullo Strand, pubblicato nel 1921, in cui descriveva altri racconti di presunti avvistamenti di fate. L'articolo fu la base per il suo libro \"The Coming of the Fairies\" del 1922.\nCome per il passato, le reazioni alle foto furono varie. Venne criticato il fatto che le fate sembravano le tradizionali fatine delle fiabe, e di nuovo che avevano acconciature alla moda. Inoltre, si avanz\u00f2 l'ipotesi che le foto fossero di qualit\u00e0 migliore rispetto al passato, pi\u00f9 definite, come se il fotografo avesse pi\u00f9 esperienza nel ritoccarle.\nAlcuni personaggi pubblici supportarono la teoria delle fate: Margaret McMillan, riformatrice del sistema educativo e sociale inglese, sostenne che \u00ab\u00e8 meraviglioso che sia stato salvaguardato un cos\u00ec meraviglioso dono in quei cari bambini\u00bb.\nUn altro personaggio eminente dell'epoca, il romanziere Henry de Vere Stacpoole, esamin\u00f2 le fotografie ed afferm\u00f2 sulla base dell'intuizione che erano originali: sostenne la tesi affermando che sul volto delle bambine (citate con gli pseudonimi originali di \u00abAlice\u00bb e \u00abIris\u00bb) si stagliava \u00abla Verit\u00e0, che ha dieci milioni di facce e forme, moneta di Dio che il miglior falsario non pu\u00f2 falsificare o imitare\u00bb.\nLa quinta foto.\nLa quinta foto \u00e8 indubbiamente la pi\u00f9 efficace: nessuno ha mai saputo dare una spiegazione esaustiva dell'attivit\u00e0 rappresentata.\nConan Doyle sugger\u00ec che nella foto \u00abvi fosse una fata che stesse decidendo se alzarsi in volo, mentre una pi\u00f9 anziana con ricche ali e folti capelli gi\u00e0 sta volando. Il suo corpo pi\u00f9 denso pu\u00f2 osservarsi attraverso il vestito\u00bb.\nAffermazioni come questa e la sua posizione sulla faccenda gli valsero la fama di un vecchio impressionabile; non era tuttavia l'unico a credere agli spiritelli elementali, e le teorie spiritistiche erano alla loro massima diffusione all'epoca.\nVerso la met\u00e0 degli anni 1920 la vicenda usc\u00ec dai giornali, ma non venne del tutto dimenticata dall'opinione pubblica, che si divideva tra chi la considerava un falso e chi la credeva reale.\nNell'agosto del 1921 si decise di organizzare una spedizione che comprendeva il chiaroveggente Geoffrey Hodson. Secondo Gardner e Doyle, se qualcuno poteva vedere le fate, quello era Hodson. Non fu possibile, tuttavia, col suo aiuto scattare altre foto.\nHodson, in ogni caso, annot\u00f2 sul suo taccuino che le descrizioni delle ragazze corrispondevano, sebbene in forma pi\u00f9 imprecisa, a quel che lui era in grado di vedere. Tutta la valle a suo dire era popolata da innumerevoli forme di vita eterea. Scrisse ad esempio il 12 agosto: \nIl 15 agosto 1921, dopo un'escursione serale, annot\u00f2 di aver assistito a una processione di fate guidate da una condottiera che effondeva una speciale luminosit\u00e0 sull'erba: \u00abessi in realt\u00e0 vivificano e stimolano la crescita del campo\u00bb.\nHodson spieg\u00f2 l'impossibilit\u00e0 di riuscire a fotografare ancora gli spiriti della natura col fatto che Frances fosse entrata nella pubert\u00e0, e dunque quelli non potessero pi\u00f9 servirsi della sua aura o ectoplasma infantile per densificare il proprio aspetto al punto da risultare impressionabili sulle lastre. Alla fine di quell'esperienza annot\u00f2:\nElsie e Frances interrogate.\nGi\u00e0 a quel tempo Elsie e Frances cominciarono a essere stanche dell'intera faccenda, e dell'attenzione mediatica rivolta su di loro. Molti anni pi\u00f9 tardi, il giornalista Peter Chambers del \"Daily Express\" nel 1966 intervist\u00f2 Elsie, che ammise che forse le fate erano \u00abfrutto dell'immaginazione\u00bb, ma non chiar\u00ec se le foto fossero un falso o se fosse lei a credere di aver fotografato i propri pensieri.\nLa vicenda torn\u00f2 alla ribalta cinque anni dopo, quando la \"BBC\", nel 1971, esamin\u00f2 il caso in un programma nazionale. Elsie fu interrogata per dieci giorni, riportata sul luogo e infine intervistata. Gardner era morto l'anno precedente, per cui Elsie raccont\u00f2 la vera storia delle foto. Afferm\u00f2 di non aver mai raccontato la verit\u00e0 \u00abper non far arrabbiare Mr. Gardner\u00bb, e dichiar\u00f2 di poter giurare sulla Bibbia che il padre Arthur non era coinvolto nella vicenda. Quando l'intervistatore le chiese di giurare anche che le foto non fossero fasulle, Elsie afferm\u00f2 di aver scattato solo tre di quelle foto (le altre erano di Frances), ma si rifiut\u00f2 di rispondere alla domanda, ribadendo che il padre non ebbe nulla a che fare con quelle foto. Quando l'intervistatore le chiese se avesse preso in giro il mondo per cinquant'anni e la troupe per dieci giorni, Elsie scoppi\u00f2 a ridere, chiedendo di chiudere l'intervista con quella risata.\nElsie fu di nuovo intervistata da Austin Mitchell della \"Yorkshire Television\" nel settembre 1976, questa volta con Frances presente sul luogo degli scatti originari. Frances ammise che le persone razionali non vedono le fate, e che se nelle foto ci sono le fate \u00e8 \"piuttosto corretto\" affermare che si tratta di uno scherzo, in cui sarebbero coinvolte entrambe. Tuttavia, alla domanda diretta sul fatto che si trattasse o meno di uno scherzo, entrambe risposero di no. Negarono di aver falsificato quelle fotografie, soprattutto perch\u00e9 rispettivamente a sedici e a dieci anni di et\u00e0 Elsie e Frances non ne sarebbero state in grado, e a dieci anni \u00e8 impossibile tenere un segreto per tutta la vita. Durante il programma, Mitchell sostenne una teoria semplice per spiegare la faccenda. Le foto sarebbero state realizzate grazie a \"semplici sagome di cartone\", raffiguranti disegni di fate e montate su fili. I dettagli non sarebbero stati visibili in fotografie cos\u00ec pionieristiche, e l'effetto sarebbe stato realistico. Austin Mitchell stesso riprodusse il sistema grazie ad alcune sagome realizzate ad hoc.\nLe ultime ritrattazioni.\nNel 1983 Frances Way (nata Griffiths) ammise che le foto erano un falso, e l'anno successivo il fatto fu confermato da Elsie Hill (nata Wright). Le due cugine furono intervistate dal giornalista Joe Cooper per la rivista \"The Unexplained\", e rivelarono la verit\u00e0 sull'impresa.\nFrances si disse stupefatta di come le prime foto, soprattutto, avessero girato il mondo e di come molta gente avesse creduto alle fate dopo averle viste. Dichiar\u00f2 che non avrebbe mai pensato che sarebbero sembrate cos\u00ec reali, vedendo il retro dei cartoncini e gli spilli che le sostenevano mentre venivano realizzate le foto.\nSecondo le ragazze lo scherzo sarebbe iniziato involontariamente. Frances affermava di poter veramente percepire delle forme di vita spirituali nei pressi del torrente sul fondo della tenuta dei Wright. Lei stessa era solita andare verso il torrente, finendo anche per caderci dentro e venendo aspramente sgridata.\nElsie si sarebbe commossa delle lacrime della cugina, sostenendo di fronte ai genitori che Frances andava in fondo al giardino perch\u00e9 l\u00e0 c'erano le fate. Elsie, pur non credendo alle presunte percezioni di Frances, si sarebbe entusiasmata dall'atmosfera misteriosa che circondava la faccenda ed amava il misticismo della natura.\nSia per sollevare il morale di Frances, sia per giocare uno scherzo agli adulti che non credevano alle fate, ma sostenevano il mito di Babbo Natale, le due cugine si sarebbero organizzate per produrre alcune immagini di fate destinate a convincere i genitori della bont\u00e0 di quanto affermato.\nFrances aveva una copia di un libro per ragazzi, \"Princess Mary's Gift Book\". Le ragazze usarono le immagini del libro, realizzate da Arthur Shepperson come ispirazione per realizzare alcune sagome di fate. Elsie aveva iniziato a studiare arte a Bradford, e realizz\u00f2 le immagini ritagliando con le forbici da sarta della madre le illustrazioni del libro. Elsie fiss\u00f2 i disegni a terra con degli spilli per cappelli, realizz\u00f2 le prime foto e gett\u00f2 i ritagli delle immagini nel torrente.\nCirca un mese dopo i primi scatti, anche Elsie avrebbe desiderato essere ritratta in quel modo. Ritagli\u00f2 la sagoma di uno gnomo, la posizion\u00f2 a terra e si fece fotografare da Frances. Quest'ultima, fotografa meno esperta, mosse la macchina fotografica, facendo risultare un braccio dello gnomo distorto. La distorsione era stata portata come prova dai sostenitori dell'autenticit\u00e0, che la consideravano un naturale \u00aballungamento psichico\u00bb.\nEsaminando con attenzione la seconda immagine, \u00e8 possibile vedere le capocchie degli spilli sul torace dello gnomo: Conan Doyle identific\u00f2 il puntino come l'ombelico dello gnomo, e ne trasse una teoria sulla riproduzione delle creature fatate simile a quella umana.\nLe due fotografie sarebbero state sviluppate, stampate e mostrate agli amici delle ragazze dall'autunno del 1918, suscitando un breve periodo di attenzione presto svanita. Le ragazze non dissero mai la verit\u00e0, preferendo che gli amici tirassero ad indovinare.\nNell'estate del 1920, Gardner avrebbe convinto le ragazze a realizzare nuove foto, che furono portate come prova della possibilit\u00e0 di fotografare le fate.\nNella terza foto la fata volante sarebbe stata fissata ad un ramo: era stata disegnata da Elsie a mano libera, e secondo Frances era cos\u00ec sproporzionata che nessuno ci avrebbe creduto. Una seconda fatina, che offriva fiori ad Elsie, venne fissata allo stesso modo: \u00e8 quella che porta la tanto criticata \u00abcapigliatura parigina\u00bb.\nSulla quinta foto le due cugine discordano. La foto sembra un errore di stampa, la sovrapposizione di due diverse fotografie, ma Frances ha sostenuto che quella sia l'unica vera fotografia di fate mai realizzata dalla coppia. La donna ha infatti affermato che si trattasse di un normale sabato pomeriggio in cui le ragazze stavano giocando con le macchine fotografiche, senza aver preparato sagome: Frances avrebbe percepito delle presenze, ed Elsie avrebbe scattato una foto alla ragazza ottenendo il risultato visibile nell'immagine. Invece Elsie sostiene che anche in quel caso furono usati dei cartoncini. Questa tesi appare molto pi\u00f9 credibile, anche alla luce del fatto che Frances ha dichiarato pubblicamente in pi\u00f9 occasioni di soffrire di un blocco psicologico riguardo a quei fatti, blocco che le impedisce di ricordare i dettagli e gli eventi con cura.\nUna volta ripetuto il trucco, il cui risultato fu accolto con entusiasmo da Gardner e Conan Doyle, le due ragazze non avrebbero potuto che tacere la verit\u00e0 temendo terribili conseguenze per il loro comportamento.\nDurante la visita di Geoffrey Hodson, autore di una prolissa descrizione della vita delle fate, le ragazze avrebbero dato corda all'occultista per farsi gioco di lui. Hodson, che divent\u00f2 in seguito un noto scrittore di occultismo, ha sempre sostenuto di aver davvero avuto un'apparizione.\nAnche Cooper continu\u00f2 a credere all'apparizione delle fate, sostenendo in un suo libro sull'argomento che le ritrattazioni delle due donne erano dovute all'esasperazione da parte dei mass media tendenti a insistere sull'assurdit\u00e0 di una tale vicenda, e che la dichiarazione di Elsie \u00abfu certamente l'espediente di un'anziana signora stanca e sofferente che non voleva pi\u00f9 essere importunata dai giornalisti\u00bb.\nFrances Griffiths mor\u00ec nel luglio 1986, Elsie Wright nell'aprile 1988. Sino alla morte, Frances sostenne la sua teoria sull'autenticit\u00e0 della quinta foto.\nConseguenze.\nAnalizzando le immagini oggi, le fate risultano piatte e con luci e colori sbagliati. Questo non fu subito evidente per via della qualit\u00e0 degli originali. Allora le immagini erano talmente convincenti da trarre in inganno anche Harold Snelling, uno dei pi\u00f9 grandi esperti di falsificazioni fotografiche dei primi anni del XX secolo. Snelling afferm\u00f2 che le immagini non erano n\u00e9 di carta n\u00e9 di tela, ma che addirittura si erano mosse dato che risultavano sfocate in alcuni punti come l'acqua del torrente. Il movimento venne poi spiegato come il normale effetto del vento sui fogli ritagliati.\nGi\u00e0 nel 1978 si avanz\u00f2 l'ipotesi che le fate assomigliassero a quelle del libro del 1915 \"Princess Mary's Gift Book\", illustrato da Claude Arthur Shepperson. Il giornalista Peter Tompkins, interessatosi anch'egli alla vicenda, suggerisce come alternativa che le fate stesse avrebbero potuto emulare, nel loro aspetto, quelle immagini tanto familiari alle ragazze, per rendersi loro pi\u00f9 facilmente riconoscibili.\nNel 1997 vennero realizzati due film sulla vicenda: \"Favole\", con Peter O'Toole e Harvey Keitel, e \"Photographing Fairies\" con Ben Kingsley.\nL'illustratore Brian Froud ha realizzato un libro illustrato relativo ad una vicenda molto simile a questa, ossia quella di Angelica Cottington, che vedeva delle fate e le collezionava, comprimendole fra le pagine del suo diario personale. I suoi volumi dal titolo \"Lady Cottington pressed fairy book\" non sono stati per ora tradotti in italiano."}
{"id": "1178272", "revid": "63727", "url": "https://it.wikipedia.org/wiki?curid=1178272", "title": "Peugeot Type 176", "text": "La Type 176 era un'autovettura di fascia alta prodotta dal 1925 al 1928 dalla Casa automobilistica francese Peugeot.\nProfilo.\nLa Type 176 nacque nel 1925 come sostituta della elegante Type 153 e della sportiva Type 175. Rispetto alle due antenate, era realizzata su un telaio diverso, dal passo pi\u00f9 lungo di ben 16 cm, ma la vettura finale manteneva gli ingombri della Type 153 seconda serie, essendo lunga 4.34 m. Il passo pi\u00f9 lungo consentiva di incrementare l'abitabilit\u00e0 interna.\nRispetto alle due vetture che l'hanno preceduta, la Type 176 montava un motore di cilindrata minore. Si trattava infatti di un 4 cilindri da 2493 cm\u00b3, il quale era di concezione pi\u00f9 moderna e nonostante la cilindrata minore, consentiva prestazioni maggiori di quelle spuntate dalla sue antenate. Tale unit\u00e0 motrice era infatti in grado di spingere la vettura ad una velocit\u00e0 massima di 110\u00a0km/h, mentre le antenate che montavano un 3 litri raggiungevano appena i 100\u00a0km/h. Ma la vera particolarit\u00e0 di questo motore stava nel fatto che disponeva di un particolare tipo di distribuzione, noto come \"con valvole a fodero\" o anche \"senza valvole\". Per questi motivi, la Type 176 fu impiegata in alcune competizioni, tra cui il Gran Premio di Monthl\u00e9ry in Francia del 1925, in cui si classific\u00f2 al primo posto, ed il Tour de France del 1926.\nLa Type 176 fu prodotta fino al 1928 in 1512 esemplari."}
{"id": "1178274", "revid": "1782831", "url": "https://it.wikipedia.org/wiki?curid=1178274", "title": "Kevin Phillips (calciatore)", "text": "Carriera.\nPhillips detiene il record del maggior numero di gol segnati con la maglia del dal dopoguerra ad oggi, dopo aver superato il precedente record di Gary Rowell. Phillips, inoltre, ha giocato nel Watford, nel Southampton e nell'. Il suo ruolo preferito \u00e8 quello di attaccante centrale al fianco di un realizzatore, ruolo che fu la base dei suoi successi al , pur avendo comunque trovato successo al fianco di attaccanti di diverso tipo.\nPhillips \u00e8 famoso per i suoi exploit nelle realizzazioni, ma ha cominciato la carriera al Baldock Town come difensore destro, dopo essere stato scartato dal Southampton all'epoca delle giovanili, perch\u00e9 ritenuto troppo gracile fisicamente.\nNella stagione 1999-2000 Phillips, segnando 30 reti, ha vinto il titolo di capocannoniere della Premier League e la Scarpa d'Oro come miglior realizzatore europeo della stagione, succedendo a M\u00e1rio Jardel.\nNell'estate 2011 passa al Blackpool. Segna i suoi primi due gol con i \"Tangerines\" nella vittoria per 2-1 contro il Peterborough. Nel gennaio 2013 viene ceduto in prestito al Crystal Palace, con cui centra la finale playoff di Championship contro il Watford, decisa per altro da un suo rigore nei tempi supplementari.\nNel luglio 2013 sigla il prolungamento del contratto col Crystal Palace, il che lo porter\u00e0 ad essere, all'et\u00e0 di 40 anni, il terzo calciatore pi\u00f9 anziano della Premier League nella stagione 2013-2014, dopo i portieri Brad Friedel e Mark Schwarzer. Il 31 dicembre rescinde il contratto che lo legava al Crystal Palace.\nIl 15 gennaio 2014 firma un contratto di sei mesi con il Leicester City."}
{"id": "1178286", "revid": "109158804", "url": "https://it.wikipedia.org/wiki?curid=1178286", "title": "Cesare Andrea Bixio", "text": "Ha composto, a partire dal 1909, pi\u00f9 di 500 canzoni e 150 colonne sonore.\nTra i suoi pi\u00f9 importanti successi vanno annoverati:\n\"Solo per te Lucia\", \"Parlami d'amore Mari\u00f9\", \"Portami tante rose\", \"Violino tzigano\", \"Il tango delle capinere\", \"Vivere\", \"Mamma\", \"Tre rundinelle\", \"Canta se la vuoi cantar\", \"Buon anno buona fortuna\", \"Il valzer dell'organino\", \"Lasciami cantare una canzone, La strada nel bosco.\"\nGli inizi della carriera.\nIl padre, Carlo Bixio, era un ingegnere genovese, mentre la madre, Anna Vilone, era napoletana. Cesare Andrea era pronipote del generale Nino Bixio. Dopo la morte del padre nel 1903, fu indirizzato dalla madre agli studi scientifici, per poter intraprendere la strada degli studi ingegneristici. Bixio mostr\u00f2 un precoce talento musicale. Suonatore di pianoforte autodidatta, a tredici anni compose \"Suonno \u2018e fantasia\". Dopo aver composto il suo primo brano, fece conoscenza con Mim\u00ec Maggio, cantante molto apprezzato nella borghesia napoletana degli anni dieci del XX secolo.\nPer Maggio, Bixio scrisse \"Canta Maggio\", canzone che venne inserita nello spettacolo che l'artista teneva alla Sala Iride in piazza della Ferrovia a Napoli. Con questa canzone, Bixio guadagn\u00f2 sei lire, il suo primo compenso, e pot\u00e9 conoscere altri personaggi della scena musicale napoletana come Elvira Donnarumma, Pasquariello, Gino Franzi, Ernesto De Curtis, Eduardo Di Capua, Enrico Canino, Salvatore Gambardella. Entr\u00f2 in contatto anche con alcuni poeti, tra cui Salvatore Di Giacomo, Libero Bovio, Ernesto Murolo e Rocco Galdieri.\nA partire dal 1916 Bixio si iscrisse alla Societ\u00e0 Italiana Autori ed Editori: compose \"Bambina\", canzone poi lanciata da Gino Franzi e Luciano Molinari, ottenendo buon successo. Bixio intanto apr\u00ec un'attivit\u00e0 editoriale, fondando a Napoli nel 1920 la \"Casa Editrice C.A. Bixio\", che nel 1923 trasfer\u00ec a Milano, dapprima in Corso Vittorio Emanuele 8 ed in seguito in una prestigiosa sede in Galleria del Corso 2. Dopo la seconda guerra mondiale, venne inaugurata anche una sede a Roma. Tra i suoi maggiori successi sono da ricordare: \"Vivere\", \"Miniera\", \"Violino tzigano\", di cui fu l'autore insieme a Bixio Cherubini. Ebbe tre figli Carlo, Andrea e Franco. Il figlio Carlo Andrea Bixio \u00e8 stato un ideatore e produttore.\nIl successo internazionale.\nIl merito di Bixio fu quello di saper proporre un repertorio in italiano a cantanti di musica leggera e canzonette che si basavano fino ad allora principalmente su composizioni francesi o su musiche tradizionali dialettali. Nel 1918 compose \"La chiamavano Cosetta\", e nel 1921 \"Filava Filava\", da lui stesso interpretata al teatro \"La Fenice\" di Napoli. Al \"La Fenice\" conobbe il cantante Gabr\u00e8 (pseudonimo dell'avvocato Aurelio Cimato); quest'ultimo, dopo essere stato scritturato dal teatro Apollo di Milano, chiese a Bixio di comporre un brano per lui. Bixio scrisse \"Femmina\", \"Caterina\", \"Danza come sai danzare tu\", \"La chiamavano Beb\u00e8\".\nIl lavoro svolto per Gabr\u00e8 ebbe grande risonanza: l'editore Carisch di Milano volle stipulare un contratto di distribuzione con la casa editrice di Bixio per la cifra, allora favolosa, di sessantaquattromila lire. Da Parigi, l'attrice Mistinguett si rec\u00f2 a Milano per chiedere a Bixio di scrivere le canzoni per \"Paris qui brille\", la sua nuova rivista del 1931 in programma al Casino de Paris. Per il pubblico francese, Bixio dunque compose \"Nanou\", \"Dans les bouges la nuit\", \"Cette chanson si tendre\", \"Miki\" e la versione francese del famoso \"Il tango delle capinere\" composto nel 1928 per Gabr\u00e8.\nImportante fu, nella seconda met\u00e0 degli anni venti, l'incontro con il paroliere, ma anch'esso compositore, Bixio Cherubini con il quale scrisse \"Tango delle capinere\", \"La canzone dell'amore\", \"Trotta cavallino\", \"Violino tzigano\", \"La mia canzone al vento\" e, soprattutto, \"Mamma\", scrivendo quindi arie celeberrime per le canzoni dei divi canori del momento quali Carlo Buti, Luciano Tajoli, Silvana Fioresi, Oscar Carboni, Beniamino Gigli e Natalino Otto.\nLe composizioni per il Casino de Paris ebbero grande successo, tanto che Bixio venne scritturato dalle Folies Berg\u00e8re e da un'altra famosa \"vedette\" francese dell'epoca, Lys Gauty, per la quale trascrisse la celeberrima canzone \"Parlami d'amore Mari\u00f9\" che aveva composto per la voce di Vittorio De Sica nel film di Mario Camerini del 1932 \"Gli uomini, che mascalzoni...\". \"Mari\u00f9\" era il diminutivo di Mary, moglie di Bixio, e la canzone \u00e8 dedicata a lei. Nella versione francese divenne \"Le chaland qui passe\", che venne anche aggiunta in una versione del film \"L'Atalante\" del regista Jean Vigo; sull'onda di questi successi fond\u00f2 a Parigi la filiale francese della sua casa editrice.\nL'attivit\u00e0 di compositore per lo spettacolo.\nNel 1930 Bixio compose la colonna sonora del primo film sonoro italiano: \"La canzone dell'amore\", diretto da Gennaro Righelli per la Cines di Stefano Pittaluga ed interpretato da Dria Paola ed Elio Steiner; per questo film, Bixio scrisse anche la canzone-tema \"Solo per te Lucia\", ottenendo un grande successo. Nel 1932 Bixio biss\u00f2 il successo di \"Solo per te Lucia\" scrivendo quella che \u00e8 diventata la sua canzone pi\u00f9 famosa, la celeberrima \"Parlami d'amore Mari\u00f9\", destinata al film \"Gli uomini, che mascalzoni...\" di Mario Camerini ed interpretato da Vittorio De Sica e Lya Franca.\nTra le altre composizioni di Bixio per il cinema, possiamo citare\nIl teatro di rivista.\nOltre al lavoro per il cinema, Bixio compose anche per numerose riviste, tra cui \"Allegro\", \"Bionda in copertina\", \"Burlesco\", e per la commedia musicale \"Il principe azzurro\" di Sabatino Lopez. Quest'ultima venne messa in scena, nell'ottobre del 1957, nel Teatro delle Maschere di Milano di propriet\u00e0 dello stesso Bixio. Il lavoro teatrale gli valse due premi \"maschera d'argento - premio annuale della rivista\" per le stagioni 1946-1947 e 1947-1948.\nI premi.\nNel 1953 Bixio partecip\u00f2 al Festival di Sanremo con \"Lasciami cantare una canzone\", interpretata da Achille Togliani, arrivando terzo. L'anno successivo per il Festival di Napoli compose \"Tre Rondinelle\", classificandosi secondo, e nel 1957 con \"Buon anno... buona fortuna\" vinse Canzonissima. In quegli anni vinse anche il \"Premio RAI 10 canzoni d'amore da salvare\" (Aprile-Luglio 1952) e il \"Premio RAI 10 canzoni gaie da salvare\" (Aprile-Luglio 1953), entrambi assegnati dagli ascoltatori dell'emittente radiotelevisiva nazionale. Il 2 settembre 1962 fu insignito del \"Premio Igea Musicale\" ad Acqui Terme, mentre nel 1966 ricevette dalle mani di Giuseppe Saragat il premio \"50\u00ba anno di Autore\" della Siae.\nA questi si aggiungono il \"Premio autore Euterpe d'oro\" (22 marzo 1969), il \"Premio simpatia Roma Campidoglio\" (30 giugno 1975), il \"Premio EUR\" 1976 del Comune di Roma, il \"Premio SIAE per la ventennale attivit\u00e0 svolta negli organi sociali\" (10 marzo 1976), il \"Premio all'autore Targa d'oro\" di Ischia (7 giugno 1976), il \"Premio Riccione spettacolo\" 1976. Inoltre, si classific\u00f2 primo alle manifestazioni \"Non c'era una volta un festival\" e al 7\u00ba Festival della canzone Italiana in Svizzera. Per tutta la vita fece parte della SIAE come membro della commissione sezione musica, come revisore dei conti al consiglio di amministrazione e come consigliere della fondazione della Cassa Previdenza.\nInoltre, fond\u00f2 la SEDRIM (un'altra associazione di categoria dei discografici), fu presidente dell'Associazione Nazionale Industrie Cinematografiche Audiovisive (ANICA). Fu fondatore e presidente anche dell'Associazione Italiana Editoriale Musica da film (ANIEM), parte dell'ANICA, e fu vicepresidente della Confederation International des Societes d'Auteurs et Compositeurs; fu membro del consiglio internazionale del Bureau International de l'Edition Mecanique (BIEM) e dell'Unione Editori Musica Italiana (UNEMI). Mor\u00ec a Roma il 5 marzo 1978, all'et\u00e0 di 81 anni."}
{"id": "1178287", "revid": "3535", "url": "https://it.wikipedia.org/wiki?curid=1178287", "title": "Sergio Pinin Farina", "text": ""}
{"id": "1178288", "revid": "1318658", "url": "https://it.wikipedia.org/wiki?curid=1178288", "title": "Fiat Pininfarina Coup\u00e9 e Cabriolet", "text": "Le Fiat Coup\u00e9 e Cabriolet, carrozzate dalla Pininfarina, sono autovetture sportive prodotte dalla casa automobilistica italiana FIAT tra il 1959 ed il 1966 e derivate dalla Fiat 1200 Granluce Trasformabile.\nIl contesto.\nNella seconda met\u00e0 degli anni cinquanta la casa di Torino decise di realizzare, utilizzando la meccanica e il pianale della \"1200 Trasformabile\", una spider dal gusto pi\u00f9 elegante ed Europeo. La raffinata (e molto classica) carrozzeria disegnata da Pininfarina ricopriva una meccanica assolutamente invariata (salvo un lieve incremento di potenza a 59 CV del 4 cilindri di 1221 cm\u00b3). Nonostante il nome ufficiale fosse \"1200 Cabriolet\", la nuova vettura (lanciata nel 1959) era una vera spider a due posti.\nStoria e evoluzione.\nAlla fine dello stesso anno la versione con motore da 1,2 litri venne affiancata dalla pi\u00f9 potente \"1500 S Cabriolet\", mossa da un motore bialbero OSCA di 1491\u00a0cm\u00b3, capace di erogare 80\u00a0CV, derivato direttamente dal motore Osca MT4. La \"1500 S\", riconoscibile per la nuova mascherina che riprendeva quella del 1200, aveva anche freni anteriori a disco. Alcune 1500S venivano allestite direttamente nelle officine OSCA ed erano riconoscibili esteticamente per qualche appendice in pi\u00f9 aerodinamica che le rendeva pi\u00f9 aggressive nella linea e soprattutto il motore aveva 20 \u00a0CV in pi\u00f9 rispetto alle cugine prodotte in casa Fiat. Queste fuoriserie sono tuttora molto ricercate perch\u00e9 molto rare.\nNel 1963, due anni dopo il lancio della Fiat 1500 Berlina, la \"1200 Cabriolet\", adott\u00f2 il motore di 1481\u00a0cm\u00b3 da 72\u00a0CV, diventando \"1500 Cabriolet\". La meccanica, arricchita dei freni anteriori a disco, rimaneva motore a parte, quella della precedente 1200. Accanto alla nuova 1500 era disponibile la pi\u00f9 potente \"1600 S\", sia spider che, per la prima volta, coup\u00e9, mossa da una versione di cilindrata maggiorata a 1568\u00a0cm\u00b3 (90\u00a0CV) del motore Osca, dotata di freni a disco su tutte e quattro le ruote e riconoscibile per una presa d'aria sul lato sinistro del cofano motore in corrispondenza dei carburatori.\nNel settembre del 1963 cambia il \"look\" del muso in entrambe le vetture: sparisce la presa d'aria dinamica sul cofano; il motore viene leggermente abbassato sul telaio, in modo da poter lasciare il cofano \"piatto\"; viene adottata una pi\u00f9 moderna griglia anteriore orizzontale a tutta larghezza (nella versione 1600 S vengono anche aggiunti due fari di profondit\u00e0 di diametro leggermente inferiore ai principali, sebbene questi ultimi mantengano sia la luce anabbagliante che abbagliante); il paraurti anteriore perde le due caratteristiche \"banane\" verticali, sostituite da due rostri ogivali simili a quelli della contemporanea berlina 1300-1500. Il cambio, su questa versione, in precedenza ancora a 4 marce, nella primavera del 1965 diventa finalmente a 5 marce tutte sincronizzate con quinta di potenza ma surmoltiplicata, decisamente pi\u00f9 godibile. Nel 1966 questa vettura viene poi sostituita dalla 124 spider."}
{"id": "1178290", "revid": "125671921", "url": "https://it.wikipedia.org/wiki?curid=1178290", "title": "Leopoldo Pollack", "text": "Biografia.\nAllievo di Giuseppe Piermarini, la sua opera pi\u00f9 celebre \u00e8 la Villa Belgioioso Reale di Milano, oggi sede della Galleria d'Arte Moderna, con evidenti richiami al neopalladianesimo e all'architettura francese, con un basamento rustico, un ordine gigante di colonne e infine numerose statue alla sommit\u00e0. Essa presenta una parte basamentale con piani scanditi da colonne scanalate ioniche. Di grande rilevanza \u00e8 l'attenzione all'apparato decorativo, infatti i soggetti delle decorazioni esterne furono consigliati da Parini. Pollack, oltre alla realizzazione del giardino all'inglese, progett\u00f2 anche i mobili e gli interni. Sono opera di Pollack anche le serre e le scuderie del castello di Belgioioso (Pavia), e il rimaneggiamento del castello di Montecchio a Credaro (Bergamo).\nInoltre collabor\u00f2 con Piermarini al progetto della facciata dell'Universit\u00e0 di Pavia. Realizz\u00f2 il Teatro di Fisica, denominato aula Volta, e il Teatro di Anatomia, intitolato a Antonio Scarpa.\nRealizz\u00f2 numerose ville nel territorio Lombardo-Veneto, tra cui Villa Amalia ad Erba, Villa Antona Traversi a Meda e Villa Casati, poi Casati Stampa di Soncino a Muggi\u00f2, la facciata della Basilica di San Vittore a Varese, il Palazzo Mezzabarba a Casatisma (Pavia), Villa Saporiti a Como.\nDal matrimonio con Giustina Coffer nacquero sette figli, tre maschi (Giuseppe, Cesare e Lodovico) e quattro femmine (Giuditta, Domitilla, Ester e Rachele). Solo Giuseppe, il primogenito, segu\u00ec le orme paterne diventando architetto.\nIl fratellastro, Mih\u00e1ly Pollack, fu esponente di primo piano del Neoclassicismo in Ungheria."}
{"id": "1178299", "revid": "14691", "url": "https://it.wikipedia.org/wiki?curid=1178299", "title": "Killing me softly with his song", "text": ""}
{"id": "1178306", "revid": "767487", "url": "https://it.wikipedia.org/wiki?curid=1178306", "title": "Duello nel Pacifico", "text": "Duello nel Pacifico (\"Hell in the Pacific\") \u00e8 un film del 1968 diretto da John Boorman e interpretato da Lee Marvin e Toshir\u014d Mifune. Il film usc\u00ec negli Stati Uniti il 18 dicembre 1968.\nTrama.\nDurante la seconda guerra mondiale, un pilota statunitense abbattuto giunge su di un'isola in mezzo all'oceano Pacifico, dove l'unico occupante \u00e8 il capitano Tsuruhiko Kuroda della marina imperiale giapponese. In un primo tempo il conflitto tra le due nazioni li divide e tra i due uomini inizia una battaglia personale. La loro permanenza \u00e8 quindi costellata di episodi di guerra, sostanzialmente per il possesso delle poche risorse di acqua e cibo, e di macabri scherzi fino a quando Kuroda cattura l'americano e lo lega ad un primitivo patibolo, ma la furbizia dell'avversario far\u00e0 s\u00ec che presto nella stessa situazione si trovi il giapponese.\nL'istinto di sopravvivenza ha per\u00f2 il sopravvento e i due uomini decidono di unire le forze, costruiscono perci\u00f2 una zattera con canne di bamb\u00f9 per poi traversare l'oceano. Riescono quindi, dopo un difficoltoso viaggio, a giungere su un'altra isola dove trovano tra le rovine di un presidio militare alcuni beni di sussistenza.\nDopo essersi rasati e ripuliti, i due naufraghi trovano una bottiglia di sak\u00e8 ed iniziano a bere, ma il capitano giapponese si imbatte in una copia della rivista statunitense \"Life\", all'interno della quale sono pubblicate alcune fotografie raffiguranti soldati giapponesi caduti o catturati; \u00e8 a quel punto che lo spirito di collaborazione, complice il caldo, l'incomprensione delle due lingue, la solitudine e la situazione di belligeranza che nonostante tutto continua ad esistere, tende a svanire prima del tragico epilogo.\nIl finale.\nLa sceneggiatura prevedeva un finale in cui il capitano Tsuruhiko Kuroda uccide due soldati giapponesi dopo che essi, scoperto l'aviatore americano, lo hanno decapitato. Quest'idea fu scartata e Boorman gir\u00f2 una scena in cui i due si separano dopo aver messo fine alla loro tregua. Il produttore Henry G. Saperstein, tuttavia, non era ancora soddisfatto del risultato e sostitu\u00ec la parte finale con un'esplosione. La conclusione alternativa girata da Boorman \u00e8 disponibile in alcune edizioni home video del film.\nAmbientazione.\nTutte le scene esterne sono state girate nelle isole Palau, come specificato nei crediti del film."}
{"id": "1178308", "revid": "125436410", "url": "https://it.wikipedia.org/wiki?curid=1178308", "title": "EniChem", "text": "EniChem \u00e8 la denominazione assunta nel 1983 dalla nuova azienda petrolchimica del gruppo ENI, che aveva assorbito le principali attivit\u00e0 di EniChimica S.p.A. la quale, dal 1981, gestiva le societ\u00e0 del gruppo Anic e le acquisite.\nStoria.\nOrigini.\nEnrico Mattei era entrato nel mondo chimico non solo per completare il ciclo dei derivati del petrolio e del metano, ma anche per potere avere un'attivit\u00e0 con una larga base occupazionale.\nLa chimica in Italia era dominata dapprima dalla Montecatini, e, dopo la fusione con la Edison, dalla Montedison. Mattei, avvalendosi della grande disponibilit\u00e0 di metano e di risorse finanziarie cospicue, date dalla cosiddetta \"rendita metanifera\", cre\u00f2 per l'Anic grandi complessi industriali; il pi\u00f9 importante era a Ravenna. Per il polo siciliano l'iniziativa era incentrata a Priolo e a Gela, sia per sfruttare giacimenti petroliferi di una qualit\u00e0 poco adatta per i carburanti per l'autotrazione, sia per affrontare, se non per risolvere, i gravissimi problemi occupazionali della Sicilia sud-orientale. L'EniChem si assunse anche i pesi, non sempre facili, delle residue attivit\u00e0 chimiche del gruppo SIR-Rumianca e Liquichimica, con gli impianti prevalentemente in stato di dismissione.\nInfatti, secondo la ricostruzione di Vittorio Mincato nella sua audizione alla Camera dei deputati dell'11 marzo 2002, dai due poli Anic del 1958 (Ravenna - fertilizzanti prima e gomme poi, Gela - raffineria e petrolchimico per la produzione di materia plastiche) si passa alla costruzione o all'acquisto degli impianti di Pisticci, Manfredonia, Terni, Ragusa, Sarroch e Ottana per sfruttare le agevolazioni della Legge per il Mezzogiorno. Infine, arrivano anche gli stabilimenti Sir e Liquichimica affidati per legge ad Eni nel 1980 (Porto Marghera, Ferrara, Ravenna, Porto Torres, Augusta) nonch\u00e9 alcuni siti di Montedison (Priolo).\nL'operazione Enimont.\nUn primo tentativo fu la razionalizzazione dei settori con Montedison, con scambi di impianti, il secondo, nettamente pi\u00f9 deciso fu l'Enimont, una fusione su base paritetica (40%+40%) con il restante 20% lasciato al mercato. Lo scioglimento del nodo della propriet\u00e0, dopo un primo momento in cui sembrava affermarsi il ruolo di Raul Gardini fu quello dell'affermarsi del socio Eni e quindi della denominazione EniChem; fall\u00ec quindi, in poco tempo, il periodo Enimont.\nIl piano di riordino.\nArchiviata l'esperienza Enimont, EniChem deve affrontare una diminuzione del prezzo delle materie plastiche (dettata dalle nuove capacit\u00e0 produttive realizzate alla fine degli anni 80, sia delle crescenti importazioni di prodotti provenienti dall'Est Europa e dal Far East), una crisi congiunturale, l'alto indebitamento fino ad allora tenuto sotto controllo dal margine operativo positivo e i pesi degli stabilimenti di cui sopra. Pertanto, produce un riassetto delle attivit\u00e0 organizzative, non solo per ridurre i costi fissi, dismettere gli impianti non economici, semplificare i processi decisionali ma anche per adeguarsi alla sensibilit\u00e0 che scopriva i gravissimi problemi ecologici. Present\u00f2 nel 1991 un piano di ristrutturazione che, sostenuto dalla forte propensione alla privatizzazione lanciata dagli allora governi Amato prima e Ciampi poi, puntava tutto ed esclusivamente sul semplice risanamento del conto economico attraverso:\nun consolidamento delle produzioni relative ai cicli dell'etilene, delle materie plastiche e delle gomme; l'uscita della societ\u00e0 dalla chimica secondaria e fine e dal settore delle tecnofibre, gestita dalle controllate EniChem Synthesis, EniChem Augusta ed EniChem Fibre; riduzione globale dei costi.\nL'EniChem, per essere piazzata sul mercato, aveva bisogno di proseguire con risolutezza la linea del risanamento. Alla guida si era installato Vittorio Mincato che senza esitazioni ha operato tagli occupazionali e produttivi, vendendo ad operatori privati, anche di livello internazionale, singole aree di business. Ad esempio le attivit\u00e0 di produzione dei fertilizzanti \u00e8 stata acquisita dalla Norsk Hydro, il gigante di origine norvegese diventato quasi monopolista del settore in Europa. Come gi\u00e0 detto, tutti gli stabilimenti EniChem Synthesis e EniChem Augusta (relativi alla chimica secondaria e fine) sono stati ceduti nel corso dei primi anni novanta a societ\u00e0 straniere, facendo perdere al gruppo importanti esclusive e produzioni che deteneva fino a quel momento. Enichem passa cos\u00ec da 30.640 addetti nel 1993 ai 12.800 circa nel 2001.\nNello stesso tempo i problemi ecologici diventano gravi e in alcuni siti drammatici cos\u00ec come i processi per le morti e le lesioni permanenti di cui si attribuisce la responsabilit\u00e0 a lavorazioni industriali.\nDa EniChem a Syndial.\nEniChem, divenuta il 1\u00ba gennaio 1996 EniChem Societ\u00e0 di Partecipazioni S.r.l. e il 1\u00ba gennaio 1999 EniChem S.p.A., abbandona agli inizi del XXI secolo la vecchia denominazione per assumere quella di Syndial S.p.A.\nLe societ\u00e0 controllate.\nLe molteplici attivit\u00e0 produttive del gruppo portarono l'EniChem alla creazione di societ\u00e0 subordinate, divise e specializzate per settore merceologico e produttivo:\nCollegamenti esterni.\nCorte Europea"}
{"id": "1178318", "revid": "409613", "url": "https://it.wikipedia.org/wiki?curid=1178318", "title": "Chimaira (romanzo)", "text": "Chimaira \u00e8 un romanzo di Valerio Massimo Manfredi, pubblicato dalla casa editrice Arnoldo Mondadori Editore.\nTrama.\n\u00c8 notte, ma al museo di Volterra il giovane archeologo Fabrizio Castellani \u00e8 ancora immerso nel suo lavoro: ha scoperto che la famosa statua etrusca \"L'ombra della sera\", che ritrae un giovane fanciullo, nasconde al suo interno una misteriosa anomalia e non vede l'ora di appurare di cosa si tratti e svelare le ragioni di questo enigma. Quand'ecco che una telefonata lo interrompe: una voce femminile gli ingiunge perentoria di abbandonare la sua ricerca, e subito dopo un ululato terrificante lacera il silenzio in cui \u00e8 immersa la citt\u00e0. Il corpo di un uomo sbranato da una misteriosa belva di dimensioni inimmaginabili viene trovato l'indomani nei pressi di una tomba etrusca di inestimabile valore, sinora sconosciuta e inviolata; a questa morte atroce ben presto se ne aggiungono altre che gettano Volterra nel terrore. Le vittime risultano tutte coinvolte nella profanazione della tomba, in cui Fabrizio, incaricato nello scavo, rinviene i resti del pi\u00f9 agghiacciante rituale dell'antica religione etrusca, il Phersu. Nel frattempo, un altro reperto inquieta gli archeologi: un'iscrizione in bronzo che pare riporti una maledizione per un crimine orrendo commesso nell'antichit\u00e0. Temerario detective del passato, Fabrizio, aiutato dalla giovane affascinante ispettrice della soprintendenza Francesca Dionisi, affianca le indagini del tenente Reggiani, brillante ufficiale dei carabinieri. \u00c8 convinto che un unico evento sia all'origine di tutto."}
{"id": "1178320", "revid": "125300618", "url": "https://it.wikipedia.org/wiki?curid=1178320", "title": "Benjamin Latrobe", "text": "Biografia.\nTrascorse la giovinezza tra Inghilterra e Germania; dal 1789 al 1794, dopo aver seguito gli insegnamenti di Samuel Pepys Cockerell, incominci\u00f2 a lavorare come sovrintendente ai lavori pubblici di Londra.\nNel 1795 emigr\u00f2 negli Stati Uniti.\nIn America realizz\u00f2 dapprima alcuni lavori per il Campidoglio di Richmond, mentre nel 1798 innalz\u00f2 la Banca di Pennsylvania a Filadelfia, il primo esempio in stile neogreco degli Stati Uniti.\nDopo una parentesi neogotica, oper\u00f2 sul cantiere del Campidoglio di Washington e su incarico di Thomas Jefferson esegu\u00ec alcune modifiche all\u2019impianto originario della Casa Bianca, progettata da un altro architetto come lui libero muratore, James Hoban.\nInfine, nei primi anni dell'Ottocento, Benjamin Latrobe progett\u00f2 la Cattedrale di Baltimora, una chiesa neoclassica destinata a rimanere la sua opera pi\u00f9 famosa, vagamente ispirata, nelle forme esterne, al Pantheon di Roma. A Baltimora realizz\u00f2 anche la Borsa e la Dogana (1816-1820).\nIl suo stile si avvicin\u00f2 al Classicismo romantico, includente una ricerca di funzionalismo, che si risolse in una maggiore semplificazione decorativa e spaziale.\nSi distinse anche come ingegnere idraulico e per la progettazione di battelli fluviali."}
{"id": "1178322", "revid": "339392", "url": "https://it.wikipedia.org/wiki?curid=1178322", "title": "Territorio Australiano Antartico", "text": ""}
{"id": "1178331", "revid": "1086846", "url": "https://it.wikipedia.org/wiki?curid=1178331", "title": "Serie B 2007-2008", "text": "La Serie B 2007-2008 fu la 76\u00aa edizione dalla manifestazione e la sessantaduesima organizzata dalla Lega Calcio.\nStagione.\nNovit\u00e0.\nDelle 22 squadre che compongono il torneo, le sette nuove squadre rispetto all'edizione precedente sono le retrocesse dalla Serie A 2006-2007 (, , che hanno preso il posto delle promosse , e ), e le neopromosse dalla serie C1 (, , e , che rimpiazzano le retrocesse , , e ). Il Grosseto \u00e8 esordiente assoluto in Serie B.\nLa regione maggiormente rappresentata \u00e8 l'Emilia-Romagna (6 squadre). Seguono, con 3 squadre ciascuna, la Lombardia e il Veneto. Toscana e Puglia sono rappresentate ciascuna da due squadre, mentre la Liguria, il Friuli-Venezia Giulia, le Marche, il Lazio, la Campania e la Sicilia presentano una squadra a testa.\nCalciomercato.\nTra le neoretrocesse, il Chievo ingaggia il centrocampista Rosi dalla , mentre rinforza l'attacco con Biabiany dall' e Iunco dai cugini del Verona. L'Ascoli da fiducia all'esperto estremo difensore Taibi, giunto dal ;inoltre tessera il centrocampista Belingheri dall'AlbinoLeffe e la punta Bernacci dal . Il Messina prende il centrocampista Lazzari dal e le punte Degano dal e Biancolino dall'Avellino. Tra le altre squadre che ambiscono al ritorno in Serie A, il ingaggia il difensore Moras dall', il centrocampista Bombardini dall' e la punta Adailton dal .\nIl potenzia l'attacco con Abbruscato e Konan, entrambi in arrivo dal Torino. Il Piacenza integra in rosa l'ex bandiera del Chievo D\u2019Anna e in attacco scommette su Guzman in prestito dalla . Il attinge nella nazionale ungherese con Vass a centrocampo e Feczesin nel reparto avanzato, integrato quest'ultimo anche da Bazzani, in arrivo dalla . Il prende il portiere Calderoni dall'Atalanta e per l'attacco inserisce Piovaccari dalla e Pi\u00e0 dal . Gli stessi alabardati per l'attacco pescano dal campionato messicano la punta uruguayana Granoche, inoltre sempre per l'attacco ingaggiano Sgrigna dal , che a sua volta prende il giovane Antonelli dal per la difesa e la punta Cavalli dal .\nI veneti, da par loro ingaggiano i centrocampisti Masiello dal Messina e Morosini dal Bologna, mentre in avanti ingaggiano Serafini dal Brescia. L'AlbinoLeffe inserisce in difesa Gervasoni dal Bari e gli ex atalantini Conteh e Carobbio.\nIl mette sotto contratto l'ex laziale Fiore per il centrocampo e Balestri dal Torino per la difesa; il Modena tessera il fantasista Bola\u00f1o dal e le punte Okaka dalla Roma e Fantini dai felsinei. Il scommette in porta sulla giovane promessa Consigli, e per la difesa prende Rinaldi dal Parma. Lo , dopo la salvezza ai play-off riparte con Ribas dall'Inter in mezzo ed Eliakwu dalla Triestina in avanti.\nIl si affida all'esperienza di Pecchia a centrocampo e per l'attacco ecco Evacuo dall'Avellino. Il tessera il portiere Berti dalla Sampdoria e per l'attacco arriva Moscardelli dal Rimini.\nTra le neopromosse molto attive il Pisa e l'esordiente Grosseto. I primi scommettono sul giovanissimo fantasista Cerci dal Brescia, sul portiere Padelli dal e sulle punte Kutuzov dal Parma e Castillo del Frosinone. I secondi prendono Innocenti dall'Atalanta in difesa e per l'attacco Carparelli dalla e Paulinho dal .\nIl Ravenna prende per il centrocampo Barill\u00e0 dalla e per l'attacco Virdis dal Modena. Infine, l'Avellino ingaggia Defendi dalla Roma per la difesa, Salgado dal e Pellicori dal Cesena per l'attacco.\nAvvenimenti.\nI primi verdetti arrivano alla penultima giornata: il Chievo, avendo quattro punti di vantaggio sulla terza con tre punti in palio, fa matematicamente ritorno in Serie A, archiviando inoltre la vittoria del torneo cadetto, la prima della sua storia; il , distando otto punti dalla seconda e avendone sette sulla settima, vede certa la sua presenza nei play-off, cos\u00ec come il Pisa e l'; i nerazzurri toscani sono la rivelazione iniziale del girone di andata, con 24 punti ottenuti nelle prime dieci partite e il secondo posto finale a quota 42 punti. Nella stessa squadra si mette in evidenza il trio di attaccanti formato da Jos\u00e9 Castillo, Vitaly Kutuzov e Alessio Cerci, che insieme realizzano 40 reti. Altra rivelazione \u00e8 l'Albinoleffe, che trascinato dai gol di Marco Cellini, si rende protagonista di un grande campionato. Tuttavia un calo nelle ultime quattro partite stagionali, iniziato con la sconfitta interna con il Lecce per 0-4, costa la panchina a Gustinetti e la promozione diretta, che sar\u00e0 appannaggio del Bologna.\nNei play-off, dopo aver eliminato rispettivamente Brescia e Pisa, sono Albinoleffe e Lecce a giocarsi la promozione in Serie A. I salentini, apparsi pi\u00f9 brillanti nel finale di stagione, si impongono per 1-0 in trasferta e pareggiano per 1-1 in casa, tornando nella massima serie dopo due stagioni di assenza.\nIn Lega Pro Prima Divisione retrocedono , e Ravenna, mentre il cade addirittura in Serie D a causa di inadempienze finanziarie, facendo ripescare in serie cadetta l', il quale era retrocesso direttamente in Lega Pro senza la disputa dei play-out.\nClassifica finale.\nLegenda:\nRegolamento:\nNote:\nSpareggi.\nPlay-out.\nL', quart'ultimo in classifica dopo la 41\u00aa giornata, aveva 9 punti in meno del , quintultimo classificato, e fu dunque retrocesso direttamente nella nuova Lega Pro poich\u00e9 il regolamento richiedeva un distacco finale massimo di 5 punti come condizione per la disputa dei play-out. Poi per\u00f2, complice il fallimento del , la compagine irpina verr\u00e0 ripescata nella serie cadetta."}
{"id": "1178333", "revid": "33921", "url": "https://it.wikipedia.org/wiki?curid=1178333", "title": "Super Rugby", "text": "Il Super Rugby \u00e8 una competizione professionistica di rugby a 15 che dal 2016 si svolge su base annuale tra 18 squadre professionistiche di Australia, Nuova Zelanda, Sudafrica, Argentina e Giappone.\nNata nel 1996 \u00e8 organizzata da SANZAAR, lega professionistica espressione delle federazioni rugbistiche dei citati Paesi meno il Giappone; il numero cardinale che accompagnava il titolo indicava quello delle squadre che vi partecipano; nelle prime dieci edizioni, infatti, il torneo si chiam\u00f2 Super 12 in quanto composto da 12 squadre (tre australiane, quattro sudafricane e cinque neozelandesi); nel 2006 assunse il nome di Super 14 quando la competizione fu aperta a un'ulteriore squadra australiana e una sudafricana; dall'edizione 2011 \u00e8 chiamato Super 15 dopo che, con l'ingresso dei Melbourne Rebels, ognuna delle tre Federazioni \u00e8 rappresentata da cinque squadre. A seguito di una piccola parentesi tra il 2016 e il 2017 in cui ci sono state 18 squadre, si \u00e8 tornati a 15 squadre: 5 neozelandesi, 4 australiane, 4 sudafricane, 1 argentina e 1 giapponese.\nLe squadre che prendono parte al torneo rispondono al criterio delle \"franchise\", ovvero club che coprono un territorio in maniera esclusiva senza concorrenza con altri club, e al quale afferiscono le squadre semiprofessionistiche o dilettantistiche limitrofe: per esempio la \"franchise\" australiana dei Reds, di Brisbane, \u00e8 espressione dei club del Queensland, che ad essa forniscono giocatori.\nTutte le \"franchise\" sono di propriet\u00e0 delle rispettive federazioni nazionali, fatta eccezione per i Melbourne Rebels, la quindicesima e pi\u00f9 recente squadra del torneo, la cui propriet\u00e0 \u00e8 di un gruppo imprenditoriale esterno alla Federazione australiana.\nPer esigenze di sponsorizzazione il torneo \u00e8 chiamato Investec Super Rugby in Nuova Zelanda, Asteron Life Super Rugby in Australia e Vodacom Super Rugby in Sudafrica.\nLa copertura televisiva \u00e8 assicurata in oltre 40 Paesi in tutto il mondo.\nStoria.\nLa prima competizione tra squadre dell'emisfero Sud fu il South Pacific Championship, lanciato nel 1986. Esso consisteva di una competizione organizzata dalla New South Wales Rugby Union (NSWRU) su invito, presero parte tre squadre neozelandesi (Auckland, Canterbury, Wellington), due squadre australiane, Queensland e New South Wales, e la nazionale figiana, all'epoca la pi\u00f9 competitiva delle nazionali del Pacifico. L'impulso per iniziare la competizione era di fornire partite regolari per le squadre del Nuovo Galles del Sud e del Queensland nel tentativo di competere contro il rugby league, che stava espandendo il suo campionato in Australia.\nNel '91 la NSWRU, in crisi economica, non riusc\u00ec ad organizzare il torneo.\nSuper 6 e Super 10.\nLa competizione fu rilanciata nel 1992 come Super 6 (o Super Sixes), dopo la vittoria australiana alla Coppa del mondo 1991. Il torneo fu vinto dal Queensland.\nLa competizione ebbe un tale successo che dopo un solo anno fu ristrutturata dando origine alle Super 10 Series (o Super Tens), che accolse anche le squadre sudafricane pi\u00f9 le Samoa nel 1993 e 1994, e Tonga nel 1995, si trattava delle vincenti del Pacific Tri-Nations, il torneo che si disputava ogni anno tra le nazionali isolane del Pacifico.\nSuper 12.\nDopo il passaggio al professionismo decretato nell'agosto 1995, Australia, Nuova Zelanda e Sudafrica fondarono la Sanzar per amministrare un torneo a 12 squadre riservato alle selezioni provinciali, oltre ad avviare il torneo dei Tri Nations tra le nazionali.\nUna spinta importante venne dai timori nati dalla concorrenza del rivale Rugby League specialmente in Australia e Nuova Zelanda. Era infatti nata una competizione denominata \u201cSuper League\u201d tra squadre australiane e neozelandesi, che offriva elevati stipendi. Un'altra spinta arriv\u00f2 dalla nascita in Australia delle pay-TV . Fu firmato un contratto decennale con la News Corp per 555 milioni di US$.\nLa competizione ebbe cos\u00ec il via nel 1996 con 5 province neozelandesi, 4 sudafricane e 3 australiane.\nIl primo successo arrise agli che sconfissero gli Sharks 45 - 21 in finale.\nI Blues si confermano nel 1997 sconfiggendo in finale gli ACT Brumbies 23 \u2013 7.\nI Blues fallirono il tris, quando furono sconfitti nella finale del 1998 dai Canterbury Crusaders per 13 - 20.\nInizi\u00f2 cos\u00ec il dominio per 3 stagioni dei Crusaders che vinceranno ancora nel 1999 (contro Otago Highlanders) e nel 2000 (contro ACT Brumbies).\nL'edizione del 2001 fu la prima senza una squadra neozelandese in finale, disputata dagli ACT Brumbies e dai Sharks con la vittoria dei primi per 36 \u2013 6.\nSi cominci\u00f2 a quei tempi a parlare di un allargamento ad una quarta squadra Australiana, piuttosto che ad una quinta sudafricana. Si parl\u00f2 anche di includere una selezione delle nazioni polinesiane (Samoa, Figi, Tonga) ossia i Pacific Islanders.\nNel frattempo, per\u00f2 i Crusaders tornarono al successo (il quarto) nel 2002 e lasciando ai Blues il titolo nel 2003.\nNel 2004 I Brumbies si presero la rivincita e sconfissero 47 - 38 i Crusaders.\nCrusaders che tornarono al successo nel 2005 battendo 35 - 25 i New South Wales Waratahs\nSuper 14.\nNel settembre 2004 la Sanzar inizi\u00f2 le trattative per un nuovo contratto televisivo con la News Corporation per i diritti allargati ad Australia, Nuova Zelanda, Regno Unito, Italia e con Supersport per il Sud Africa. Il contratto quinquennale aveva un valore di 323 milioni di US$, ma prevedeva la possibilit\u00e0 per la SANZAR di rivendere il diritti per Francia, Inghilterra, America.\nAustralia e Sud Africa aggiunsero una squadra ciascuno. Fu proposto di dividere la competizione in due gironi di 7 squadre, ma la proposta fu rifiutata cos\u00ec l'ipotesi di ammettere l'Argentina e i Pacific Islanders.\nLa nuova squadra australiana fu creata all'uopo con base a Perth e fu denominata Western Force.\nPer quanto riguarda il Sud Africa ci furono molti problemi, visto che molte delle province partecipanti alla Currie Cup si fecero avanti. Furono aggiunti alla fine i Central Cheetahs, che riunivano i giocatori dalle province di Free State e Northern Cape.\nIl torneo fu vinto dai Crusaders, che sconfissero i Wellington Hurricanes per 19 - 12.\nNella stagione 2007 i 22 giocatori della Nazionale di rugby neozelandese saltarono i primi sette turni come parte di un \"conditioning programme\", in preparazione alla Coppa del mondo di Rugby (2007).\nAlla fine della Regular Season, per la prima volta dal 1998, nessuna squadra australiana raggiunse la semifinale e per la prima volta due squadre sudafricane arrivarono in finale, gli Sharks ed i Bulls, la finale si svolse a Durban, con la vittoria dei Bulls per 20-19.\nSuper 15.\nLa SANZAR nel 2009 svel\u00f2 i suoi progetti per un ulteriore allargamento del torneo a partire dal 2011, seguendo la proposta australiana di strutturare la competizione dividendola in 3 gironi, detti \"conference,\" ognuna delle quali con cinque squadre, ammettendo dunque un'altra franchigia australiana.\nOgni squadra avrebbe giocato due volte contro le altre quattro della propria nazione e una volta sola le altre 10 squadre. Il torneo si sarebbe concluso con delle finali a 6.\nLa licenza per la costituzione della quindicesima squadra fu data allo stato di Victoria, e al nuovo team fu dato il nome di Melbourne Rebels, preferiti ai sudafricani Southern Kings.\nSuper Rugby: 18 squadre.\nNel febbraio 2012 Greg Peters, capo della SANZAR, annunci\u00f2 che l'organizzazione stava prendendo in considerazione l'aggiunta di nuove franchigie in Argentina, Giappone e Stati Uniti a partire dal 2016, il primo anno del contratto televisivo seguente dalla SANZAR. Il 2016 sarebbe stato peraltro l'anno dello sbarco del rugby a sette alle Olimpiadi di Rio, fatto che avrebbe affacciato allo sport molte altre nazioni, tra cui, appunto, Giappone e USA.\nAvendo inoltre gi\u00e0 il Sudafrica sei franchigie ma solo cinque posti disponibili nel Super Rugby si risolse il problema ammettendo definitivamente la sesta sudafricana, i Southern Kings, con base a Port Elizabeth, a partire dall'edizione del 2016\nNel 2014 le franchigie dei Jaguares di Buenos Aires e dei Sunwolves di Tokyo furono anch'esse ammesse a partire dalla stessa edizione.\nIl primo campionato a 18 squadre fu caratterizzato da un dominio incontrastato delle squadre neozelandesi, che portarono 4 franchigie su 5 alla fase a eliminazione diretta (Hurricanes, Highlanders, Crusaders e Chiefs), di cui 3 raggiunsero la semifinale, e gli Hurricanes vinsero il loro primo titolo battendo in finale a Wellington i Lions 20-3.\nLe squadre australiane al contrario entrarono presto in una fase di aperta crisi, con continue sconfitte negli scontri con le compagini neozelandesi che portarono ai quarti di finale i soli Brumbies, vincitori della \"conference,\" che furono peraltro subito eliminati dagli Highlanders. Da ricordare negativamente \u00e8 la stagione della Western Force, in preda al caos sia sul piano sportivo che su quello economico e fanalino di coda del girone australasiano.\nIn Sudafrica vinsero facilmente la loro \"conference\" Lions e Stormers, mentre la wild card fu occupata dagli Sharks, avvantaggiati rispetto ai Bulls dal fatto di non dover incontrare durante la \"regular season\" nessuna squadra neozelandese.\nLe squadre all'esordio, da cui comunque non ci si aspettava molto, occuparono 3 degli ultimi 4 posti della classifica complessiva dei gironi africani, con scarti in classifica imbarazzanti dalle squadre partecipanti alle finali (21 punti per i Jaguares, 34 per i Sunwolves e i Southern Kings).\nNel 2017 vi furono alcune conferme di squadre gi\u00e0 in un ottimo periodo (Hurricanes, Highlanders, Chiefs, Lions), ma il torneo vide la vittoria, a nove anni di distanza dall'ultima volta, dei Crusaders, che dominarono la regular-season con 14 vittorie e una sola sconfitta, classificandosi al secondo posto in classifica ed eliminando in ordine Highlanders e Chiefs, prima di vincere la finalissima contro i Lions 25-17.\nVi furono grandi miglioramenti da parte dei Jaguares, anche se non tali da mandare la franchigia argentina alla fase finale, mentre i Sunwolves ottengono, nonostante una stagione disastrosa, una storica vittoria all'Eden Park contro i Blues.\nFu disastrosa infine la situazione del rugby australiano: comprendendo anche il quarto di finale tra i Brumbies (nuovamente unica rappresentante \"aussie\" ai play-off) e gli Hurricanes il bilancio negli scontri diretti con le squadre delle altre sponde del mare di Tasman \u00e8 di 26 sconfitte in altrettanti incontri. Visti anche i risultati sul piano sportivo delle squadre australiane fu deciso il taglio della Western Force (nonostante un campionato dignitosissimo) a partire dalla stagione successiva. In Sudafrica invece furono tagliati dal Super Rugby Cheetahs e Kings, che entrarono nel Pro 14 dalla stagione 2017-18\nRitorno a 15 squadre.\nNell'aprile 2017, SANZAAR conferma che la competizione sarebbe stata riportata a 15 squadre a partire dal 2018 alle singole federazioni viene affidata la scelta, alla fine vengono meno due squadre sudafricane e una australiana.\nIl Sud Africa schierer\u00e0 solo 4 squadre: i Bulls, i Lions, gli Sharks e gli Stormer, mentre Cheetahs e Southern Kings vengono tagliate, ma ad agosto 2017 vengono entrambe integrate al Pro 12, che diventa il Pro14 dalla stagione 2017/2018 in poi.\nPoi l'11 agosto 2017, la ARU annuncia il ritiro della licenza al Western Force giustificando la decisione con motivi finanziari, le polemiche non tardano ad arrivare in quanto la franchigia di Perth aveva terminato il girone al secondo posto, il proprietario dei Western Force minacci\u00f2 azioni legali contro la decisione della federazione.\nFormula della competizione.\nLa formula storica della competizione, fino al Super 14 2010, era quella di una stagione regolare di tipo \"Round-robin\" (girone unico all'italiana con gare di sola andata) con \"playoff\" cui accedevano le prime quattro della classifica; le semifinali avvenivano con incontro in gara unica tra le prime due che ospitavano in ordine inverso le seconde due (la prima contro la quarta e la seconda contro la terza); la finale si disputava in casa della semifinalista vincitrice meglio classificata durante la stagione regolare.\nLa stagione 2016, con l'ingresso di Southern Kings, Jaguares e Sunwolves, ha favorito l'instaurazione di una nuova formula. \nLe diciotto squadre erano divise in due gruppi, \"Australasia\" e \"Africa\", per un totale di quattro \"Conference\" (sul modello dei campionati professionistici nordamericani), la \"Australian Conference\", la \"New Zealand Conference,\" l\"'Africa 1 Conference e\" l' \"Africa 2 Conference\", (nelle \"conferences\" africane, di quattro franchigie ciascuna, sono raggruppate le squadre afferenti ad Argentina e Giappone).\nDurante la stagione regolare tutte le squadre delle \"conference\" africane giocavano tra di loro in partite di andata e ritorno, mentre le squadre australiane e neozelandesi giocavano 2 volte contro 2 squadre e una volta sola contro le altre due. Gli altri 11 incontri venivano giocati contro le squadre dell'altra \"conference\" del proprio girone e contro una sola \"conference\" dell'altro girone \nIn totale, quindi, ogni squadra disputava 15 incontri: 8 nella propria \"conference\" (4 dei quali in casa) e i restanti 7 con altre franchigie, evitando completamente di giocare contro una conference, fatto che aveva portato a numerose controversie per il fatto che vi siano squadre africane che non giocassero contro squadre neozelandesi, notoriamente molto forti.\nSi qualificavano per i \"playoff\" otto squadre: la prima classificata di ogni \"conference\" e le altre quattro squadre con il migliore punteggio complessivo, indipendentemente quindi dalla posizione d'arrivo nella propria \"conference\" (il che rende possibile, in linea teorica, che la terza o perfino la quarta classificata di una \"conference\" possa qualificarsi a scapito della seconda classificata di un'altra).\nVeniva poi stilato un ordine di qualificazione o \"seeding\": ai primi quattro posti, in ordine di punteggio, le quattro squadre prime classificate; a seguire le altre quattro squadre, sempre in ordine di punteggio.\nI \"playoff\" prevedevano quarti di finale che vedono fronteggiarsi, in gara unica, la squadra al \"seeding\" numero 5 contro quella con il numero 8, e quella al numero 6 contro quella al numero 7; le gare si svolgevano in casa della squadra con il \"seeding\" migliore.\nIn semifinale, la squadra con il \"seeding\" pi\u00f9 basso rimasto riceveva in gara unica la squadra con il \"seeding\" pi\u00f9 alto rimasta dal preliminare, mentre quella col secondo \"seeding\" pi\u00f9 basso riceveva l'altra squadra. In finale si affrontano le due squadre rimaste, con quella col \"seeding\" pi\u00f9 basso ad avere il vantaggio di giocare in casa.\nDalla stagione 2018 le numerose polemiche riguardo al formato a 18 squadre hanno costretto la SANZAAR a riportare il torneo a 15. Il taglio ha riguardato due team sudafricani (Cheetahs e Southern Kings) e uno australiano (Western Force). Si torna al formato adottato tra il 2011 e il 2015, con una formula che prevede tre gironi in cui ogni squadra incontri tutte quelle del suo girone due volte (andata e ritorno), quattro squadre di un girone in casa propria e altre quattro del terzo fuori casa, per un totale di 16 incontri. A qualificarsi ai playoff sono per\u00f2 otto squadre, come nelle due edizioni precedenti: le vincitrici delle tre conferences e le altre cinque squadre con pi\u00f9 punti nella classifica generale, indipendentemente dalla conference di appartenenza. L'ordine di qualificazione o \"seeding\" determina la squadra che gioca in casa, quindi le prime quattro giocheranno in casa in gara unica contro le altre quattro qualificate in ordine di classifica inverso. Semifinali e finale sono giocate in casa della migliore classificata in regular season.\nIl sistema di punteggio \u00e8 quello dell'Emisfero Sud: per ogni incontro sono in palio 4 punti per la vittoria, 2 per il pareggio e nessuno per la sconfitta, pi\u00f9 un punto supplementare per qualsiasi squadra che realizzi almeno tre mete pi\u00f9 dell'avversario e un ulteriore punto per la squadra che limiti il passivo della sconfitta a 7 punti di scarto o meno.\nSquadre partecipanti e ambiti territoriali.\nPer la stagione 2007, i Southern Spears, con base a Port Elizabeth avrebbero dovuto sostituire la squadra sudafricana peggio classificata nell'anno precedente. Ma le franchigie oggi presenti nel torneo si opposero al piano spinto dall'ex presidente della federazione, Brian van Rooyen.\nQuando il 19 aprile 2006, van Rooyen venne sostituito come presidente la SARU annunci\u00f2 che gli Spears non avrebbero pi\u00f9 fatto parte della contesa. La SARU avvi\u00f2 un'inchiesta dopo la scoperta di irregolarit\u00e0 finanziarie nella gestione della franchigia.\nNell'Agosto 2006 per\u00f2 l'alta corte sudafricana ha sancito la validit\u00e0 del contratto tra gli Spears, la SANZAR e la SARU riconoscendo il diritto a competere nel Super 14 e nella Currie Cup. Causa per\u00f2 altri problemi finanziari ed amministrativi, si \u00e8 raggiunto un accordo: gli Spears rinunciavano alla causa legale e continueranno ad esistere pur non competendo, almeno per ora nel Super 14.\nNella stagione 2013 i Southern Kings, hanno partecipato al torneo in sostituzione dei Lions, ultimi classificati nella conference sudafricana nell'anno precedente. Dal 2014 sono tornati i Lions.\nAlbo d'oro.\nVittorie regular season.\nDal 1996 al 2010 il formato del torneo era un girone unico in cui ogni squadra incontrava tutte le altre in partita di sola andata; per non aggravare i costi di trasferta alcuni turni furono di quattro o cinque incontri, cos\u00ec da permettere alle squadre in visita in un continente di disputare tutti gli incontri in giornate consecutive; per tale ragione il calendario prevedeva 12 giornate invece di 11. Al termine della stagione regolare le migliori quattro disputavano i play-off.\nVittorie per \"conference\".\nTra le stagioni 2011 e 2015 il format fu modificato: le squadre di Australia, Nuova Zelanda e Sudafrica giocarono in 3 \"conference separate\".\nLe squadre della stessa \"conference\" si sfidavano in gare di andata e ritorno, oltre a giocare 4 gare contro le partecipanti degli altri gironi, per un totale di 16 partite pi\u00f9 due bye (riposi) in 18 giornate. Al vincitore regionale veniva assegnato uno specifico trofeo. Ai play-off erano qualificate le vincenti di ogni girone pi\u00f9 le altre tre migliori squadre.\nDal 2016 l'aumento a 18 squadre aument\u00f2 il numero di \"conference\" a 4, con la divisione in due gironi distinti della \"Conference\" Sudafricana. Le partecipanti della stessa \"conference\" si sfidavano in partite di andata e ritorno e almeno una volta con tutte le squadre delle altre \"conference\". Ai play-off si qualificavano le 4 vincitrici di ogni \"conference\", le 3 migliori non vincitrici di \"conference\" del Gruppo Australasia e la miglior non vincitrice di conference del Gruppo Sud Africa secondo la classifica dei gruppi. Le classifiche dei gruppi sono state stilate considerando ai primi due posti le vincitrici di conference indipendentemente dai punti effettivi.\nDalla stagione 2018 si ritorna al classico formato con tre \"conference\". La riduzione da 18 a 15 squadre permette ad ogni squadra di incontrare tutte quelle del suo girone due volte (andata e ritorno), quattro squadre di un girone in casa propria e altre quattro del terzo girone fuori casa, per un totale di 16 incontri pi\u00f9 due bye (riposi). Le otto qualificate ai play-off sono le vincitrici delle tre \"conferences\" e le altre cinque squadre con pi\u00f9 punti nella classifica generale, indipendentemente dalla conference di appartenenza.\nTrofei.\nIl trofeo del Super 15 \u00e8 in argento e riporta il logo della competizione su un globo situato su una spirare quadrupla. \u00c8 alto 49\u00a0cm e pesa 2.8\u00a0kg. \u00c8 stato realizzato da Jens Hansen Gold and Silversmith (Nelson, Nuova Zelanda) con un lavoro durato due mesi.\nCi sono molti altri trofei in palio durante la competizione, come il Charles Anderson VC Memorial Cup tra Brumbies e Stormers, la Bob Templeton Cup tra Reds e Waratahs, il Gordon Hunter Memorial Trophy tra Blues ed Highlanders.\nRivalit\u00e0.\nAll'interno del Super Rugby esistono molte rivalit\u00e0, alcune derivate dalle rispettive franchigie di Currie Cup o di Mitre 10, altre formatesi in seguito.\n - , Durban contro Pretoria, uno scontro tra le due anime bianche del Sudafrica, inglese e afrikaans. La rivalit\u00e0 si \u00e8 rafforzata notevolmente nel 2007, quando i Bulls vinsero il Super 14 ai danni proprio degli Sharks con una meta all'ultimo minuto di Bryan Habana.\n - \n - , lo scontro tra la capitale (Canberra) e la principale citt\u00e0 australiana, entrambi roccaforti del rugby a XV nel paese. Le due citt\u00e0 sono inoltre vicine (286 km) per gli standard australiani.\n - , una delle rivalit\u00e0 pi\u00f9 antiche, presente pi\u00f9 nel rugby league, con il famoso State of Origin, da cui \u00e8 arrivata al Super Rugby.\n - , la cosiddetta \"Battle of the Bombays\", dal nome di una tradizionale regata disputata ogni anno tra l'universit\u00e0 di Auckland e quella del Waikato. Dal momento che la parte meridionale di Auckland \u00e8 gi\u00e0 territorio pertinente alla franchigia di Hamilton questa sfida si pu\u00f2 considerare alla stregua di una stracittadina.\n - , forte soprattutto negli anni '90, quando le due squadre vinsero 7 degli 8 titoli tra il 1996 e il 2003, oggi \u00e8 meno sentita, ma continua ad esistere. Vi furono due finalissime tra queste due franchigie, nel 1998 (vittoria Crusaders) e nel 2003 (vittoria Blues).\n - , lo scontro tra le due citt\u00e0 pi\u00f9 grandi della Nuova Zelanda. Da un lato Auckland, capitale economica e pi\u00f9 popolosa, dall'altro Wellington, capitale politica.\n - , soprattutto negli anni '10 del XXI secolo, quando le squadre si affrontano per ben tre volte in semifinale.\n - , il derby dell'isola del Sud. La rivalit\u00e0 si attesta anche a livello universitario tra le due universit\u00e0 pi\u00f9 antiche del paese, Canterbury da un lato, Otago dall'altro.\n - , derby dello stretto di Cook. Nel 2006 la finalissima, giocata in una nebbia fittissima, premi\u00f2 i Crusaders, dando nuova linfa ai confronti tra le due squadre.\nStoriche.\n - , originatasi nel 2005, quando l'allargamento a una nuova franchigia australiana a partire dalla stagione successiva mette di fronte le proposte di Melbourne e Perth. Sar\u00e0 la capitale del Western Australia a spuntarla. La rivalit\u00e0 si riacutizza nel 2017, quando una delle due squadre dev'essere tagliata dal campionato a partire dall'anno successivo. Sar\u00e0 la franchigia del Victoria a sopravvivere.\nCompetizioni \"domestiche\".\nOgni nazione ha una serie di competizioni nazionali con squadre che confluiscono nelle franchigie del Super 15.\nInizialmente il Sud Africa utilizz\u00f2 le squadre partecipanti alla Currie Cup anzich\u00e9 creare delle squadre ad \"hoc\". Oggi per\u00f2 la Currie Cup corrisponde al terzo livello rugbistico in Sud Africa, dopo la nazionale e il Super-Rugby. La Currie Cup si svolge dopo la fine del Super 15 tra 15 squadre provinciali le cui cinque principali Blue Bulls, Golden Lions, Natal Sharks, Free State Cheetahs e Western Province contribuiscono maggiormente a dare giocatori alle squadre del Super 15.\nIn Nuova Zelanda il National Provincial Championship \u00e8 il pi\u00f9 importante torneo dove le rispettive federazioni provinciali (27) sono raggruppate in due divisioni.\nAttualmente in Australia ogni stato ha un proprio campionato per club. Nel 2007 fu lanciato il Campionato nazionale per club, chiamato \u201cMazda Australian Rugby Championship\u201d con lo scopo di colmare la differenza tra il Super 15 e il rugby di club ed \u00e8 simile alla Currie Cup e alla Air New Zealand Cup. Questo campionato sostitu\u00ec l'Australian Provincial Championship.\nAl campionato hanno partecipato otto team: \"Sydney Fleet\", \"Central Coast Rays\", \"Western Sydney Rams\" (dal Nuovo Galles del Sud), \"Ballymore Tornadoes\", \"East Coast Aces\" (dal Queensland), \"Perth Spirits\" (dall'Australia Occidentale), \"Melbourne Rebels\" (dal Vittoria) e \"Canberra Vikings\" (dal Territorio della Capitale).\nLa competizione prevedeva un formato a girone all'italiana di sola andata. Le migliori quattro squadre classificate si qualificavano per le semifinali e le vincenti disputavano la finale. A causa della difficile situazione finanziaria tale campionato non ebbe seguito nel 2008. Nel 2014 venne istituito il nuovo National Rugby Championship.\nMedia.\nIl Super Rugby \u00e8 trasmesso da M-Net in Sudafrica, SKY Network Television in Nuova Zelanda, e FOX Sports in Australia. Nel 2004, Seven Network, che investe molto nel rugby a 15, disse di non avere interesse in una competizione creata per la pay-TV\nEsiste anche un grosso problema relativo ai differenti fusi orari che rendono difficili per i fan seguire le partite delle proprie squadre, impegnate in trasferta.\nIl Super Rugby \u00e8 trasmesso oggi in oltre 40 paesi, tra cui l'Italia (SKY Italia)."}
{"id": "1178334", "revid": "76963", "url": "https://it.wikipedia.org/wiki?curid=1178334", "title": "Matthew Knight", "text": "Conosciuto soprattutto per i film \"The Grudge 2\" e \"The Grudge 3\", e anche per la serie televisiva \"La mia babysitter \u00e8 un vampiro\".\nDoppiatori italiani.\nNelle versioni in italiano dei suoi film, Matthew Knight \u00e8 stato doppiato da:"}
{"id": "1178340", "revid": "79227", "url": "https://it.wikipedia.org/wiki?curid=1178340", "title": "Ian Stewart (musicista)", "text": "\u00c8 stato uno dei membri fondatori dei Rolling Stones.\nBiografia.\nDopo aver fondato i Rolling Stones assieme a Mick Jagger e Brian Jones, nel 1963 venne allontanato dal manager Andrew Loog Oldham, di comune accordo con gli altri membri della band. Era il pianista del gruppo. Venne licenziato (anche se ufficialmente \"lasci\u00f2 la band\") per puri motivi di marketing: gli Stones erano formati da sei membri, troppi per gli standard dell'epoca, fu quindi deciso di eliminarne uno e la scelta cadde sullo stesso Ian, in quanto, brutto e sgraziato, non aveva il \"look\" giusto per il gruppo che doveva fare concorrenza ai Beatles anche in materia di successo tra il pubblico femminile. Si dice che Stu se l'aspettasse, e che accett\u00f2 comunque di continuare a collaborare con i suoi ex-compagni per amore della band. Infatti, svolse la funzione di road manager per tutta la vita, e soprattutto continu\u00f2 a suonare il piano in molti dei brani degli Stones. \nNel 1980 partecip\u00f2 al supergruppo \"Rocket88\" con alcuni amici musicisti, Colin Hodgkinson, Alexis Korner, Charlie Watts e Dick Morrissey e pubblico' un LP a tale nome. \nNegli anni '80 suon\u00f2 in alcuni dischi del musicista italiano \"Guido Toffoletti\" e la sua \"Blues Society\".\nMor\u00ec per un attacco cardiaco nella sala d'aspetto della clinica dove avrebbe dovuto ricoverarsi per curare i suoi gravi problemi respiratori.\nRiconoscimenti.\nI Rolling Stones apprezzarono il gesto di Stu che rimase a contatto della band. Tuttavia, non riconobbero mai la sua importanza nel gruppo, n\u00e9 il suo ruolo fondamentale all'epoca degli esordi. Tra l'altro, Mick Jagger e Keith Richards, che firmarono la stragrande maggioranza delle canzoni (in realt\u00e0 fu uno stratagemma per competere con l'altra coppia John Lennon/Paul McCartney), non concessero neppure parte delle altissime royalties agli altri membri ufficiali del gruppo.\nAlla morte di Ian, per\u00f2, cambiarono atteggiamento: Jagger riusc\u00ec a far inserire il nome di Stu nella \"headline\" ufficiale della band all'interno della Rock and Roll Hall of Fame, e il gruppo incise un album dal nome \"Dirty Work\", basato sulla canzone omonima, che voleva essere un tributo al loro \"sesto Stone\"."}
{"id": "1178343", "revid": "767487", "url": "https://it.wikipedia.org/wiki?curid=1178343", "title": "Crescent (architettura)", "text": "Il crescent, dall'inglese \"mezzaluna\", indica una serie di unit\u00e0 immobiliari disposte a schiera, a formare un blocco unitario lungo un perimetro semicircolare, in genere aperto verso la campagna; la parola \u00e8 anche traducibile come \"strada a esedra\".\nIl primo esempio (1767-1774) \u00e8 il Royal Crescent nella cittadina termale di Bath, ad opera di John Wood il Giovane."}
{"id": "1178347", "revid": "88740", "url": "https://it.wikipedia.org/wiki?curid=1178347", "title": "Crescent", "text": ""}
{"id": "1178348", "revid": "715366", "url": "https://it.wikipedia.org/wiki?curid=1178348", "title": "Morceaux de fantaisie", "text": "\"Morceaux de fantaisie\", Op. 3 () \u00e8 una raccolta di cinque pezzi per pianoforte di Sergej Vasil'evi\u010d Rachmaninov, che contiene il celeberrimo \"Preludio in do diesis minore\".\nStoria della composizione.\nI cinque \"Morceaux de fantaisie\" furono scritti da Rachmaninov poco dopo essersi diplomato al Conservatorio di Mosca, quando era poverissimo, depresso ed in pessima salute. L'opera fu dedicata ad Anton Arenskij, suo maestro di armonia al conservatorio. Dopo aver mostrato la raccolta a Cajkovskij, che rivel\u00f2 ad Aleksandr Ziloti di essere rimasto particolarmente impressionato dal preludio, il compositore la esegu\u00ec per la prima volta alla \"Moscow Electrical Exposition\" nel settembre del 1892. L'intera raccolta fu poi premiata il 27 dicembre dello stesso anno a Char'kov.\nStruttura della composizione.\nIl titolo dell'opera riflette il carattere dei brani, piuttosto che la loro forma musicale, in quanto nessuno di essi \u00e8 realmente una fantasia.\n\u00c9l\u00e9gie.\nL\"'\u00c9l\u00e9gie\" (\"\u042d\u043b\u0435\u0433\u0438\u044f\") in mi bemolle minore \u00e8 un'elegia musicale in tempo \"Moderato\", il pi\u00f9 lento e meditativo dei cinque pezzi.\nPr\u00e9lude.\nIl \"Preludio\" (\"\u041f\u0440\u0435\u043b\u044e\u0434\u0438\u044f\") in do diesis minore \u00e8 senza dubbio il brano pi\u00f9 famoso della raccolta.\nM\u00e9lodie.\nLa \"M\u00e9lodie\" (\"\u041c\u0435\u043b\u043e\u0434\u0438\u044f\") in mi maggiore \u00e8 un breve pezzo in tempo \"Adagio sostenuto\" con un potente climax. Fu revisionato da Rachmaninov nel 1940, assieme alla \"S\u00e9r\u00e9nade\". \nPolichinelle.\nLa \"Polichinelle\" (\"\u041f\u043e\u043b\u0438\u0448\u0438\u043d\u0435\u043b\u044c\") in fa diesis minore, in tempo \"Allegro vivace\", deve il suo nome al personaggio di Pulcinella della \"Commedia dell'arte\", nella sua traduzione in francese. \u00c8 un pezzo forte ed espressivo in forma ternaria ABA, che inizia e finisce con una sezione veloce, intervallata da un passaggio pi\u00f9 lento, lirico e melodioso.\nS\u00e9r\u00e9nade.\nIl ciclo si conclude con la \"S\u00e9r\u00e9nade\" (\"\u0421\u0435\u0440\u0435\u043d\u0430\u0434\u0430\") in si bemolle minore, anch'essa revisionata dall'autore nel 1940."}
{"id": "1178350", "revid": "1543377", "url": "https://it.wikipedia.org/wiki?curid=1178350", "title": "Klappm\u00fctzentaler", "text": "Klappm\u00fctzentaler (Tallero del berretto) \u00e8 il nome popolare usato per indicare la moneta sassone che fu battuta nel periodo tra il 1500 e il 1525 circa per la prima volta sotto il principe elettore Federico III, il Saggio (1486-1525). La moneta fu coniata a nome del principe e dei co-reggenti duchi Alberto il Coraggioso, (1464-1500) e Giovanni il Costante (1525-1532; nato 1469), rispettivamente zio e fratello del principe, nonch\u00e9 suo successore.\nDapprima fu coniata come Guldengroschen ed in seguito come tallero. La coniazione dur\u00f2 circa un quarto di secolo, fino alla morte di Federico.\nLa moneta, non datata, presenta da un lato l'immagine di Federico e dall'altra quella dei duchi.\nIl nome fa riferimento al berretto (\"Klappm\u00fctze\") indossato dai personaggi rappresentati sul rovescio.\nQuesto berretto (\"M\u00fctze\"), aveva ali (\"Klappe\") che potevano essere anche abbassate in caso di cattivo tempo. \"Klappm\u00fctze\" \u00e8 anche il nome tedesco della foca dal berretto (Cystophora cristata).\nDopo la morte del duca Alberto (12 settembre 1500) le emissioni continuarono con l'immagine di suo figlio Giorgio il Barbuto, cugino del principe Federico.\nIl \"Klappm\u00fctzentaler\" appartiene alle prime emissioni di talleri in Germania e furono immesse in circolazione massicciamente in quel periodo.\nIl \"Klappm\u00fctzentaler\" ha un peso nominale di circa 29,2 g; il titolo \u00e8 del 938/1000 ed il contenuto in argento \u00e8 di 27,20 g circa\nL'argento per la coniazione del \"Klappm\u00fctzentaler\" proveniva dalle miniere nelle vicinanze dell'Erzberg. Le monete furono coniate ad Annaberg, Buchholz e per un breve periodo (maggio 1518 - luglio 1519) anche a Lipsia.\nIl \"Klappm\u00fctzentaler\" pu\u00f2 essere considerato il diretto precursore del Joachimstaler della Boemia."}
{"id": "1178352", "revid": "174925", "url": "https://it.wikipedia.org/wiki?curid=1178352", "title": "Andreas Osiander", "text": ""}
{"id": "1178360", "revid": "174925", "url": "https://it.wikipedia.org/wiki?curid=1178360", "title": "De Revolutionibus orbium coelestium", "text": ""}
{"id": "1178369", "revid": "1318658", "url": "https://it.wikipedia.org/wiki?curid=1178369", "title": "Giovanni Koetting", "text": "Carriera.\nGiocatore.\nDi origini fiamminghe (il nonno emigr\u00f2 nel Canavese dal Belgio) ma italiano di nascita, Koetting entr\u00f2 giovanissimo nelle giovanili della , riuscendo ad entrare a 16 anni nel giro delle Nazionali Giovanili. Il battesimo nella massima serie avvenne a 18 anni, precisamente il 14 settembre 1980, alla prima giornata del campionato 1980-81, entrando in campo al 60' nelle file dell'Udinese, sconfitta in casa dall' per 4-0. Collezion\u00f2 la seconda presenza il successivo 30 novembre, subentrando al 78' della gara in trasferta contro la , vittoriosa per 3-1. In quello stesso anno vinse con la squadra friulana il Campionato Primavera realizzando la rete decisiva nella finale contro la stessa Roma.\nL'anno dopo inizi\u00f2 la stagione con la Juventus che ad ottobre lo gir\u00f2 in prestito alla SPAL per riprenderlo la stagione successiva. Koetting rimase a Torino per tre anni (dal 1982-1983 al 1984-1985) ma non riusc\u00ec ad esprimere le sue potenzialit\u00e0 nella Juventus, irrimediabilmente chiuso dai grandi nomi della squadra. Ebbe per\u00f2 la soddisfazione di partecipare, sebbene in qualit\u00e0 di rincalzo, al triennio della grande Juve targata Platini e Boniek ritagliandosi 17 presenze tra campionati e Coppe con una rete all'attivo realizzata contro l'Udinese, sua ex squadra. Partecip\u00f2 alla conquista del Campionato 1983-84, della Coppa delle Coppe 1983-1984 e della Coppa dei Campioni 1984-1985.\nVista l'impossibilit\u00e0 di dargli spazio, la Juventus lo cedette in via definitiva all' ove disput\u00f2 da titolare due campionati di Serie C1. Al termine del contratto con i marchigiani richiese di essere ceduto a una societ\u00e0 piemontese per riavvicinarsi a casa. Sfumato l'ingaggio con la Pro Vercelli per questioni contrattuali, alla prospettiva di tornare ad Ancona prefer\u00ec l'abbandono della carriera professionistica, a soli venticinque anni. Prosegu\u00ec l'attivit\u00e0 agonistica ancora per alcuni anni, tra i dilettanti, giocando nell'Ivrea e nella Rivarolese. In carriera ha totalizzato complessivamente 11 presenze e una rete in Serie A e 10 presenze in Serie B.\nAllenatore.\nRitiratosi dal calcio giocato \u00e8 divenuto allenatore, sedendo sulle panchine di realt\u00e0 dilettantistiche piemontesi quali Santhi\u00e0 e Sporting Bellinzago."}
{"id": "1178373", "revid": "38345003", "url": "https://it.wikipedia.org/wiki?curid=1178373", "title": "Castelnuovo di Cattaro", "text": ""}
{"id": "1178375", "revid": "984922", "url": "https://it.wikipedia.org/wiki?curid=1178375", "title": "Shawn Reaves", "text": "\u00c8 conosciuto per aver interpretato Harrison Davies, il fratello di Tru (Eliza Dushku) la protagonista nella serie televisiva \"Tru Calling\". Ha lavorato anche ad alcuni film come Auto Focus (2004)."}
{"id": "1178376", "revid": "339392", "url": "https://it.wikipedia.org/wiki?curid=1178376", "title": "Queen Maud Land", "text": ""}
{"id": "1178378", "revid": "339392", "url": "https://it.wikipedia.org/wiki?curid=1178378", "title": "Terra di Regina Maud", "text": ""}
{"id": "1178379", "revid": "21880", "url": "https://it.wikipedia.org/wiki?curid=1178379", "title": "Salicornia strobilacea", "text": ""}
{"id": "1178380", "revid": "15756", "url": "https://it.wikipedia.org/wiki?curid=1178380", "title": "Storia di Verona", "text": "La storia di Verona trae le sue origini nella fondazione del primo nucleo abitativo sul colle San Pietro, risalente probabilmente al Neolitico, per giungere sino ai giorni nostri: le testimonianze di una storia cos\u00ec antica e ricca sono visibili nei monumenti, per le strade e le piazze, perfino nel sottosuolo, dove emergono le rovine e i manufatti delle antiche civilt\u00e0 preistoriche ma specialmente romane. Fu soprattutto durante la dominazione romana che Verona prosper\u00f2 sino a diventare una delle pi\u00f9 importanti citt\u00e0 del Nord Italia, statuto che mantenne anche dopo la caduta dell'Impero romano, quando la citt\u00e0 venne pi\u00f9 volte elevata a capitale di regni romano-barbarici.\nNel Basso Medioevo divenne un Libero Comune, spesso sconvolto da sanguinose lotte tra le famiglie guelfe e ghibelline: le prime capeggiate dai Sambonifacio, le seconde dai Montecchi prima, e dagli Scaligeri poi; questi ultimi furono gli attori principali della storia veronese per due secoli e proprio sotto la loro guida vi fu l'indolore passaggio da Comune a Signoria. Nel 1388 la citt\u00e0 scaligera perse la propria indipendenza per finire soggiogata dai Visconti prima, e dai Carraresi poi; gi\u00e0 nel 1405 vi fu per\u00f2 la dedizione di Verona a Venezia, che amministr\u00f2 la citt\u00e0 fino alla sua caduta nel 1797, momento dal quale si susseguirono le dominazioni francesi e austriache. Verona divenne parte del neonato Regno d'Italia solo nel 1866, a seguito della disastrosa terza guerra d'indipendenza italiana.\nFondazione.\nVerona sorse in un luogo, il colle San Pietro, la cui scelta fu propiziata dalle condizioni naturali favorevoli: la collina era facilmente difendibile da attacchi esterni, mentre le rive dell'Adige potevano essere pericolose, poich\u00e9 il fiume esponeva le zone circostanti a piene annuali, inoltre il rilievo si trovava alla conclusione della val d'Adige, la principale via di comunicazione con le popolazioni del Nord Europa.\nPreistoria.\nGi\u00e0 nel Neolitico si ha la probabile presenza di un villaggio presso la zona meridionale di colle San Pietro, lungo il corso dell'Adige, poich\u00e9 si tratta di uno dei pochi punti guadabili del fiume, inoltre dal quel punto si possono raggiungere velocemente le sicure colline circostanti (ricche, tra l'altro, di numerosi reperti preistorici, che ne confermano l'antropizzazione). Verso la fine del Neolitico, dunque sul finire del IV millennio a.C., migrarono dalla Francia meridionale numerosi gruppi nomadi che si stanziarono nel luogo dove si trova l'odierno castel San Pietro (sull'omonimo colle), dove crebbe il primo villaggio al sicuro dalle annuali esondazioni dell'Adige. Fin dai primi secoli del IV millennio a.C. si diffuse inoltre la cultura dei vasi a bocca quadrata, con uno stile geometrico e lineare che si sarebbe poi evoluto in uno stile meandro-spiralico.\nQuella del colle San Pietro \u00e8 quindi un'area ricca di reperti, nella quale sono stati trovati addirittura i resti delle case che formavano l'antico villaggio, alcune interpretate come strutture e case seminterrate, tipiche della Lessinia. Il villaggio col tempo si ingrand\u00ec e vide stanziarsi varie popolazioni, come gli abitanti terramare nell'et\u00e0 del bronzo, mentre durante l'et\u00e0 del ferro proliferarono le civilt\u00e0 protostoriche.\nProtostoria.\nIl Veneto venne risparmiato dall'occupazione delle popolazioni galliche che a varie ondate da ovest occuparono la pianura padana, ma i rapporti tra gli antichi Veneti e i Galli furono comunque stretti. In particolare a Verona la situazione era diversa rispetto a quella del resto del Veneto, in quanto i Galli Cenomani giunsero sino al corso dell'Adige: nella zona veronese, infatti, sono stati trovati manufatti retici o comunque legati alla cultura celtica, ed \u00e8 molto probabile che il villaggio fu abitato insieme dai Cenomani e dai Veneti.\nGli storici latini hanno variamente accreditato a Euganei, Reti, Veneti, Etruschi o Galli Cenomani le origini di Verona: lo storico Polibio afferma che ai suoi tempi (II secolo a.C.) era ancora numerosa l'etnia venetica tra la popolazione della citt\u00e0, e in effetti la presenza veneta \u00e8 ben documentata, in particolare presso il colle San Pietro, e su questa sua affermazione si basa l'ipotesi della fondazione veneta; l'ipotesi della fondazione da parte dei Reti e insieme degli Euganei \u00e8 stata invece formulata da Plinio il Vecchio (in particolare la presenza dei primi \u00e8 accertata dai numerosi ritrovamenti nel territorio veronese delle loro ceramiche); quella dei Galli Cenomani fu invece sostenuta da Tito Livio.\nVerona romana.\nI primi rapporti con la Repubblica romana.\nPrima della latinizzazione, la zona di Verona era popolata da Veneti e Galli Cenomani: pi\u00f9 forte a Verona era sicuramente la presenza paleoveneta, testimoniata da numerosi reperti appartenenti a quel popolo. La Cispadania era abitata nel III secolo a.C. da numerose popolazioni bellicose, per cui i Romani si rivolsero ai Veneti per ottenere aiuto, in quanto li ritenevano consanguinei: questa credenza era frutto di una leggenda che vedeva Antenore e gli Eneti, tra i pochi sopravvissuti alla guerra di Troia, cacciati dalla loro terra e giunti dopo un lungo viaggio nell'alto Adriatico, nella regione corrispondente grosso modo al Veneto odierno, dove cacciarono gli Euganei. Lo stesso Catone il Censore affermava che \"\u00abVenetos Troiana stirpe ortos\u00bb\".\nI primi contatti fra Roma e Verona sono documentati intorno al III secolo a.C., e fin da subito furono caratterizzati da rapporti di amicizia e alleanza: gi\u00e0 nel 283 a.C. il Senato romano strinse un patto con i Veneti e i Galli Cenomani per rallentare l'invasione gallica, ma probabilmente ci furono contatti precedenti, a partire dal 390 a.C., quando i Galli di Brenno invasero la stessa Roma ma questi, forse proprio grazie a un'azione diversiva dei Veneti, furono costretti a venire a patti con i Romani.\nNel 225 a.C. i Romani mandarono ambasciatori presso i Veneti e i Cenomani per stringere un'alleanza contro i Galli Boi e gli Insubri, che minacciavano le frontiere romane. Dati i rapporti amichevoli, essi concessero ai Romani di erigere un piccolo presidio in cima al colle San Pietro, da cui controllare la zona. Addirittura durante la seconda guerra punica le due popolazioni locali aiutarono i Romani, mentre tutte le altre popolazioni galliche si erano schierati dalla parte di Cartagine. Al termine della guerra, per poter completare la sottomissione della Gallia Cisalpina (Galli e Liguri non accettavano la supremazia romana) Roma cominci\u00f2 una vera e propria guerra di conquista, sempre sostenuta da questi due popoli.\nNel 174 a.C., a seguito della sottomissione della Gallia Cisalpina e dell'inizio di un nuovo periodo di colonizzazione della pianura Padana, cominci\u00f2 a rivelarsi la grande importanza strategica di Verona. Il Senato romano richiese cos\u00ec a Cenomani e Veneti l'ampliamento del \"castrum\" fortificato, mentre coloni romani e popolazioni indigene ponevano le basi per l'edificazione di una nuova citt\u00e0 all'interno dell'ansa dell'Adige. Ai tempi della terza guerra punica passavano ormai da Verona vie di comunicazione vitali come la via Postumia, che partiva da Genova e giungeva ad Aquileia attraverso la pianura Padana. Si presume che in questo momento storico i Veneti fossero legati ai Romani tramite \"amicitia\", diversamente dai Galli transpadani legati a Roma dal \"foedus\": questo legame era utilizzato soprattutto negli stati ellenistici e prevedeva la neutralit\u00e0, che poteva diventare alleanza solo in via eccezionale Verona rimase alleata di Roma anche tra la fine del II e l'inizio del I secolo a.C. contro gli invasori Teutoni e Cimbri, da non confondere (come fecero gli storici rinascimentali) con gli \"Tzimber\" che nel XIII secolo ripopolarono la Lessinia.\nRes publica Veronensium.\nIl diritto latino venne esteso alla Gallia Cisalpina (concessa dal Senato romano nell'89 a.C., in seguito alla guerra sociale) tramite la \"Lex Pompeia de Transpadanis\", proposta dal console Pompeo Strabone; i centri preesistenti, fra cui Verona, divennero perci\u00f2 delle colonie latine fittizie (cio\u00e8 senza una vera e propria deduzione, n\u00e9 l'invio di coloni). \u00c8 di questo periodo lo sviluppo della citt\u00e0 tramite un impianto pianificato nell'ansa dell'Adige.\nGrazie a Giulio Cesare, Verona ottenne nel 49 a.C. (al pari del resto della Gallia Transpadana) la cittadinanza romana e, tramite la \"Lex Roscia\", le venne attribuito il rango di \"municipium\" e concesso un agro di ben 3 700\u00a0km\u00b2 (oggi la provincia di Verona ha un territorio di 3 121\u00a0km\u00b2). Il municipio pot\u00e9 quindi fregiarsi del nome di \"Res publica Veronensium\".\nDurante il periodo repubblicano Verona fu raramente coinvolta in modo diretto nel terribile e sanguinoso periodo delle guerre civili (49-31 a.C.); ci\u00f2 aiut\u00f2 il suo sviluppo e la sua economia, che and\u00f2 a rafforzarsi principalmente nella coltivazione di vite e olivo, nell'allevamento di cavalli (che aveva origine dalla tradizione veneta) e ovini e nella produzione di lana. Ebbero inoltre uno forte sviluppo l'artigianato e il commercio. In questo periodo la citt\u00e0, ormai spostata nell'ansa dell'Adige, cominci\u00f2 a ingrandirsi e ammodernarsi. Furono inoltre costruiti due nuovi ponti in luogo del guado: il ponte Pietra e il Postumio, sul quale passava l'omonima via.\nL'epoca imperiale.\nSotto l'Impero di Augusto la citt\u00e0 divenne un nodo strategico ancora pi\u00f9 importante, poich\u00e9 fu utilizzata come base temporanea per le legioni, in particolare dopo la conquista della Rezia e della Vindelicia (15 a.C.). E proprio l'accresciuta importanza della val d'Adige quale collegamento con il nord Europa, e in virt\u00f9 dell'importanza strategica di Verona, permise la costruzione della via Claudia Augusta, che da Ostiglia (dove arrivava un'altra strada da Roma) portava fino al passo del Brennero e quindi nell'attuale Austria. Augusto provvide a risistemare territorialmente la penisola tramite la suddivisione in undici \"regiones;\" Verona venne quindi incorporata nella \"Regio X Venetia et Histria\", che includeva le popolazioni dei Galli Cenomani, Reti, Euganei, Veneti, Carni e Istri.\nDurante questo periodo Verona fu interessata da un notevole afflusso di ricchezza che port\u00f2 a un ulteriore sviluppo della citt\u00e0: vennero erette le terme e il teatro romano ai piedi del colle San Pietro. Durante il governo dell'imperatore Claudio vennero inoltre costruite la via Claudia Augusta e la via Gallica (che giungeva da Mediolanum e si immetteva nella via Postumia e nel vicus Veronensium), oltre che risistemate altre strade.\nCon l'arrivo al potere della dinastia Flavia si interruppe per la citt\u00e0 il lungo periodo di pace, in particolare a causa della guerra tra Vitellio e Vespasiano: quest'ultimo scelse la citt\u00e0 come fortezza, perch\u00e9 attorniata da campi aperti in cui poteva dispiegare la cavalleria; inoltre, essendo una colonia ricca e importante, la sua conquista venne utilizzata a fini propagandistici. Siccome per\u00f2 la citt\u00e0 stava ormai crescendo fuori dalla cinta muraria repubblicana, venne costruito un vallo a sud alla citt\u00e0, con il conseguente scavo dell'Adigetto, un lungo fossato utilizzato a fini difensivi anche nel Medioevo. Verona era inoltre un luogo strategico per Vespasiano poich\u00e9 da l\u00ec avrebbe potuto bloccare le discesa in Italia di Vitellio. Fortunatamente per la citt\u00e0, l'ammutinamento di una legione di Vitellio spost\u00f2 la guerra lontano. Fu per\u00f2 proprio sotto l'imperatore Vespasiano che la citt\u00e0 raggiunse l'apice della ricchezza e dello splendore: l'ultima grande opera nel I secolo fu l'Arena, costruita poich\u00e9 la citt\u00e0, che aveva ormai superato i abitanti, aveva bisogno di un grande edificio per allietare e distrarre gli abitanti.\nL'inizio delle invasioni barbariche.\nA cominciare dal II secolo Verona, come la maggior parte delle citt\u00e0 del Nord Italia, perse la sua funzione di centro di prima importanza ma divenne teatro di alcune lotte civili romane: la citt\u00e0 venne investita dalle guerre che videro protagonisti l'imperatore Filippo l'Arabo e Decio nel 249, Aurelio Carino e Sabino Giuliano nel 283, e Costantino I e Ruricio Pompeiano, con l'assedio del 312. Verona si trov\u00f2 poi investita dalle invasioni barbariche, essendo il primo baluardo dell'Italia alle discese dal Nord Europa, come in occasione delle guerre marcomanniche del finire del II secolo, quando un'orda di Marcomanni e Quadi, che avevano poco prima assediato la citt\u00e0 di Aquileia, furono cacciati dalle truppe imperiali accorrenti dell'imperatore Marco Aurelio, poco lontane dalla citt\u00e0.\nL'imperatore Gallieno, nel 265, fece allargare le mura della citt\u00e0 fino a includervi l'Arena, fortificandola in soli sette mesi, dall'aprile al dicembre dello stesso anno, come \u00e8 attestato dalla scritta sull'architrave di porta Borsari: questa decisione venne presa dopo che gli Alemanni si erano spinti sino a Ravenna. Con Gallieno si apr\u00ec un periodo di tranquillit\u00e0 per la citt\u00e0, ma garantirne la sicurezza comport\u00f2 oneri e tasse sui cittadini che la resero meno fiorente. Sotto Claudio II il Gotico le mura servirono da deterrente all'assedio della citt\u00e0 da parte degli Alemanni che, scesi nuovamente in Italia, decisero di lasciarla da parte.\nVerona ebbe una lenta conversione al Cristianesimo e talora si trov\u00f2 sulle posizioni delle prime eresie. Fu solo con san Zeno vescovo che l'ortodossia cristiana (secondo le disposizione dei concili di Nicea, di Calcedonia e di Efeso) si impose. Il IV secolo fu per la citt\u00e0 un periodo relativamente tranquillo e solo dopo il V secolo si ebbero nuove battaglie: gi\u00e0 nel 401 i Goti invasero il Veneto e nel 402 il loro re Alarico I, battuto, si rinchiuse dentro le mura della citt\u00e0, ma l'anno successivo vennero nuovamente sconfitti nella battaglia di Verona. In questo periodo le invasioni furono molto frequenti: nel 452 il re degli Unni, Attila, invase l'Italia e con mezzo milione di uomini lasci\u00f2 una scia di distruzione che termin\u00f2 proprio a Verona: qui gli venne incontro una delegazione del Senato romano, composta da papa Leone I, dal console Gennadio Avieno e dal prefetto Trigezio, che convinsero il re unno a ritirarsi in Pannonia.\nVerona nell'Alto Medioevo.\nVerona capitale dei Goti.\nOdoacre, capo degli Eruli e dei Turcilingi, popoli che facevano parte dell'esercito imperiale, depose Romolo Augusto e mise fine all'Impero romano d'Occidente nel 476. Odoacre non ebbe investiture ma govern\u00f2 \"de facto\" e lasci\u00f2 un buon ricordo nei veronesi: egli non mut\u00f2 nulla rispetto al governo precedente e da ariano non avvers\u00f2 i cristiani latini di credo niceo-efesino; applic\u00f2 inoltre una regola romana del passato per pacificare il suo esercito, confiscando ai latifondisti un terzo delle terre e ridistribuendole ai suoi soldati; rilanci\u00f2 l'agricoltura e l'economia, agevolando i contadini con sgravi fiscali e liberando gli schiavi, che divennero servi della gleba, formalmente liberi, anche se ancora vincolati a padroni. Verona rimase citt\u00e0 di primaria importanza militare anche sotto il suo governo. Tuttavia, nonostante Odoacre riusc\u00ec a fermare i Rugi, nulla pot\u00e9 fare contro gli Ostrogoti di Teodorico il Grande, mandati in Italia da Zenone, imperatore d'Oriente. Nel 488 infatti partirono pi\u00f9 di Ostrogoti verso l'Italia, e Teodorico riusc\u00ec a battere Odoacre proprio nella battaglia di Verona, svoltasi il 30 settembre nel \"campus minor Veronensis,\" quasi sicuramente un'area oggi corrispondente al territorio di San Martino Buon Albergo; Odoacre fu obbligato a fuggire e a rifugiarsi a Ravenna, dove capitol\u00f2 dopo un assedio durato ben quattro anni.\nIl regno di Teodorico inizi\u00f2 quindi nel 493: capitale ufficiale divenne Ravenna, anche se Verona era il centro militare pi\u00f9 importante e la sede preferita del re, tanto che in Germania era conosciuto come \"Dietrich von Bern\", cio\u00e8 Teodorico di Verona: egli restitu\u00ec alla citt\u00e0 il suo splendore e restaur\u00f2 e rinforz\u00f2 le mura danneggiate dalle precedenti incursioni barbariche, poich\u00e9 la citt\u00e0 rimaneva un luogo strategico per il contenimento dei Burgundi e degli Alemanni. Teodorico fece restaurare numerosi edifici, tra cui le terme e l'acquedotto, e fece costruire un palazzo che portasse il suo nome, in prossimit\u00e0 di colle San Pietro: il palazzo di Teodorico (non pi\u00f9 presente).\nIn politica interna segu\u00ec la strategia di Odoacre ma, come ritorsione alla persecuzione da parte di Giustino I verso gli ariani a Bisanzio, vess\u00f2 i Romani divenuti sospetti. Nel 535, dopo la morte di Teodorico, l'Italia fu invasa dai Bizantini; nel mentre Verona era comandata da Ildibaldo che dopo la caduta di Ravenna in mano bizantina (540) fu eletto re dai capi goti. Alla morte del re la corona pass\u00f2 al nipote Totila, ottimo politico e comandante: volendo eliminare i Bizantini dal suolo italiano segu\u00ec la politica di Teodorico, espropriando latifondi e accettando gli schiavi nel proprio esercito.\nI Bizantini, con circa uomini tentarono l'attacco a Verona, riuscendo a far entrare nottetempo dentro la cinta muraria un centinaio di soldati. I Goti, sorpresi, scapparono nelle colline a nord della citt\u00e0, ma accortisi del basso numero di soldati penetrati, e della discordia che serpeggiava fra i generali per la spartizione del bottino, li attaccarono, costringendoli a fuggire e a ritirarsi oltre il Po.\nA Totila succedette re Teia, che govern\u00f2 in un periodo in cui, ormai, gli antichi edifici e le strade romane cominciavano a cadere in rovina: alla sua morte Verona resistette per qualche tempo all'esercito bizantino comandato da Narsete, aiutata nella resistenza anche dai Franchi che avevano invaso, nel corso del conflitto, le Venezie; Procopio narra che quando il generale Valeriano, dopo la sconfitta di Totila, tent\u00f2 nel 552 di assediare Verona, il presidio, che gi\u00e0 pensava di arrendersi disperando di resistere, fu salvato dall'intervento dell'esercito franco che si trovava nelle zone limitrofe.\nLa guerra gotica ufficialmente fin\u00ec nel 555 con la resa di Conza in Campania, ma nelle Venezie e nell'Italia transpadana vi erano ancora da scacciare i Franchi, oltre agli ultimi resti dell'esercito ostrogoto che ancora rifiutava la resa; tra le sacche di resistenza ancora in mano agli Ostrogoti vi era anche Verona che, insieme a Brescia, continuava a resistere. Nel 556 iniziarono le operazioni di riconquista di questi territori ancora al di fuori del controllo imperiale e gi\u00e0 nel 559 Milano e gran parte delle Venezie erano in mano bizantina. Dovevano per\u00f2 resistere ancora Verona e Brescia. Intorno al 561 Narsete, di fronte al rifiuto del comandante dell'esercito franco nel Nord Italia, Amingo, di concedere agli Imperiali il permesso di varcare il fiume Adige, marci\u00f2 contro i Franchi, che nel frattempo si erano alleati con un generale ribelle goto di nome Widin (che gli studiosi hanno supposto fosse il comandante del presidio di Verona); Narsete sconfisse entrambi in battaglia, determinando l'espulsione dei Franchi dall'Italia e, pi\u00f9 o meno contemporaneamente (561-562), la resa delle ultime sacche di resistenza gote, cio\u00e8 Verona e Brescia, le cui chiavi vennero inviate a Costantinopoli; Verona cadde il 20 luglio 561 e Brescia nello stesso anno o al pi\u00f9 tardi nel 562, mentre la notizia della resa delle due citt\u00e0 giunse a Costantinopoli nel novembre 562. Secondo alcuni studiosi, Verona e Brescia caddero in mano bizantina solo nel 561/562; mentre altri, ritenendo inverosimile che la citt\u00e0 abbia resistito cos\u00ec a lungo dopo la conclusione \"ufficiale\" del conflitto (555), ritengono pi\u00f9 verosimile che la citt\u00e0 fosse gi\u00e0 in mano bizantina e che nel 561/562 si rivolt\u00f2 insieme a Brescia, costringendo Narsete a intervenire.\nI Longobardi.\nAlboino, re dei Longobardi, interruppe il breve dominio bizantino su Verona. Nel 568 penetr\u00f2 in Italia passando da Cividale, da cui part\u00ec alla conquista di quella terra che sarebbe stata conosciuta poi con il nome di \"Langobardia Maior\": Verona era indifesa e venne occupata senza spargimento di sangue. La citt\u00e0 divenne capitale d'Italia sino al 571, quando la sede della corte longobarda fu spostata a Pavia. Il territorio veronese fu tuttavia eretto a ducato: gli unici duchi di Verona conosciuti sono Autari (il primo), Giselberto, Zangrulfo e Lupone. Durante la dominazione longobarda rimase cos\u00ec tra le principali citt\u00e0 della \"Langobardia Maior\", accanto a Milano, Cividale e alla capitale Pavia. Alboino venne ucciso dalla moglie Rosmunda nel palazzo di Teodorico a Verona, dove ancora oggi riposa.\nSempre a Verona, nel 774, il re dei Franchi Carlo venne a capo dell'ultima resistenza dei Longobardi, guidata dal figlio di Desiderio, Adelchi; il principe cerc\u00f2 rifugio all'interno della citt\u00e0, prima di essere costretto alla fuga, segnando la fine del Regno longobardo. Manzoni ha trasposto questo fatto storico nella sua tragedia omonima, spostando tuttavia l'accento sul dramma personale di Ermengarda, figlia di Desiderio ripudiata e abbandonata da Carlo Magno.\nL'impero carolingio e le ultime invasioni.\nAlla caduta del Regno longobardo corrispose la nascita dell'Impero carolingio con l'incoronazione di Carlo Magno nell'800. A seguito della rivolta di Rotgaudo del 776, i duchi longobardi vennero sostituiti dai funzionari franchi, i conti, e Verona divenne capitale di una contea. Nel 781 Carlo Magno assegn\u00f2 al figlio Pipino la parte longobarda dell'Impero, compresa Verona. Durante il regno di Pipino furono ristrutturate numerose chiese e ne furono costruite di nuove, come la basilica di San Zeno, eretta sui resti di un primitivo edificio paleocristiano sorto presso la tomba del santo. Pipino fece inoltre riadattare la cinta muraria, per il pericolo delle nuove invasioni da parte degli Avari. Pipino soggiorn\u00f2 spesso a Verona presso il palazzo di Teodorico e il colle San Pietro, tanto che quando mor\u00ec, nell'810, venne seppellito in citt\u00e0. Il padre mor\u00ec quattro anni dopo ma la dinastia carolingia prosegu\u00ec a governare il territorio fino alla deposizione di Carlo il Grosso, nell'887. Il Regno d'Italia divenne quindi formalmente indipendente ma, mentre i pretendenti al trono lottavano tra di loro, gli Ungari saccheggiavano il nord Italia, compresi i sobborghi di Verona.\nDivenuto Berengario I re d'Italia, pose la sua capitale a Verona, dove ebbe come consiglieri il vescovo Adalardo e il marchese Walfredo. Per mantenere la corona, Berengario dovette intraprendere numerose guerre, subendo anche cocenti sconfitte, finch\u00e9 trov\u00f2 la morte, nella stessa Verona, per mano di Milone di Sambonifacio, un suo parente. A lui succedettero vari re d'Italia, e fu in particolare Berengario II a formare la Marca di Verona. Risale a questo periodo uno dei primi documenti in latino volgare, contenente delle tracce di volgare italiano: l'Indovinello veronese.\nNel 951 la Marca fin\u00ec nelle mani del duca di Baviera, per poi essere sottomessa al Ducato di Carinzia. Berengario II cerc\u00f2 di riconquistarla, ma alla discesa di Ottone I la perse nuovamente. Gi\u00e0 conte di Verona, Milone di Sambonifacio divenne cos\u00ec marchese.\nA seguito dell'unione delle corone di Italia e Germania sotto il Sacro Romano Impero, la citt\u00e0, tappa forzata per chi voleva avvalersi del passo del Brennero, fu spesso meta degli imperatori che vi soggiornarono anche per lunghi periodi, oltre che sede di numerose diete. Nel 967 l'imperatore Ottone II venne a Verona per preparare la guerra contro i Saraceni, ma dopo una pesante sconfitta in Calabria dovette riparare nuovamente in citt\u00e0, dove nel 983 indisse una dieta a cui parteciparono personaggi di spicco del Regno d'Italia e del territorio romano, oltre che i vescovi e i principi di Franconia, Sassonia, Svevia e Lorena. Alla morte di Ottone II, suo figlio Ottone III venne incoronato imperatore, che per\u00f2 mor\u00ec gi\u00e0 nel 1002 mor\u00ec: il corteo funebre pass\u00f2 da Verona, attraversando l'Italia in rivolta.\nVerona nel Basso Medioevo.\nAlla morte di Ottone III nel 1002 alcuni feudatari si riunirono a Pavia, dove elessero re d'Italia Arduino d'Ivrea, il quale mosse guerra al vescovo di Verona Otberto: il vescovo venne sconfitto in battaglia, e stessa sorte tocc\u00f2 poi al duca di Carinzia Ottone, che deteneva il Marchesato di Verona. Otberto scapp\u00f2 in Germania per chiedere all'imperatore Enrico II di scendere in suo aiuto: egli si addentr\u00f2 in Italia passando da un valico secondario, cogliendo cos\u00ec di sorpresa l'esercito nemico, che fugg\u00ec; Enrico II pot\u00e9 cos\u00ec entrare a Verona, dove venne accolto dai Canossa, e dopo una breve sosta part\u00ec alla volta di Pavia, dove venne incoronato. Enrico II successivamente scese in Italia altre tre volte (l'ultima, nel 1021, si ferm\u00f2 a Verona, dove tenne una dieta), e nel 1024 gli succedette Corrado II.\nIn quegli anni l'Italia settentrionale era sconvolta da numerose guerre, per cui Corrado II, dopo aver passato il Natale a Verona, decise di mettervi ordine tentando di pacificarla. Morto nel 1039, gli succedette Enrico III, che a Verona tenne la rivista del suo esercito, e vi scese una seconda volta per problemi privati con i Canossa (che a Verona miravano al potere). Nel 1046 Pietro Cadalo (futuro antipapa Onorio II) fond\u00f2, poco fuori dalle mura, il complesso abbaziale di San Giorgio in Braida dove si insedi\u00f2 una comunit\u00e0 monastica di benedettini.\nLa citt\u00e0 fu fedele anche all'imperatore Enrico IV, che era impegnato nella lunga guerra per le investiture con il papato, mentre numerose citt\u00e0 lombarde lo abbandonarono. Il 10 aprile 1090 organizz\u00f2 in citt\u00e0 un esercito composto per lo pi\u00f9 di veronesi, con il quale attacc\u00f2 Nogara e assedi\u00f2 (con successo) Mantova, mentre in una seconda battaglia a Monteveglio mor\u00ec il figlio di Enrico IV, che fece seppellire nella basilica di San Zeno. Tra l'altro negli ultimi anni di soggiorno in Italia dell'imperatore, fu suo cancelliere il vescovo di Verona. Enrico IV torn\u00f2 quindi in Germania nel 1097, ma la comunit\u00e0 veronese persistette nella sua ostilit\u00e0 nei confronti della riforma papale. Ci\u00f2 port\u00f2 a un fatto singolare: papa Pasquale II doveva andare in Germania seguendo la via pi\u00f9 veloce, ovvero la val d'Adige, ma venne \"male accolto\" dai veronesi tanto da essere obbligato a cambiare strada, passando cos\u00ec dalla Francia.\nDevastante per Verona fu il terremoto del 3 gennaio 1117, che fece cadere l'anello esterno dell'Arena, oltre a distruggere numerosi edifici religiosi e civili, dando per\u00f2 impulso a una stagione di intensa riedificazione; pochi anni dopo (1122) fin\u00ec per\u00f2 la lotta per le investiture, con il concordato di Worms. Secondo lo storico Luigi Simeoni la popolazione di Verona in questo secolo doveva contare circa abitanti ed era divisa in cinque quartieri, di cui quattro (Maggiore, Chiavica, Ferro, e Capitani) corrispondenti alle antiche \"regiones\" romane, mentre il quinto, detto \"del Castello\", era sorto oltre l'Adige.\nVerona comunale.\nNel 1125 Enrico V mor\u00ec e il conte di Verona Sambonifacio divenne marchese e duca della citt\u00e0. Nel frattempo in Germania venne proclamato re Lotario, mentre andavano delineandosi due fazioni che in seguito sarebbero state chiamate dei guelfi e dei ghibellini: Verona fu particolarmente colpita dalla lotta tra queste due fazioni, anche perch\u00e9 nel contado si trovava una maggioranza guelfa (con massimi esponenti i Sambonifacio), mentre in citt\u00e0 era prevalentemente la componente ghibellina (con numerosi esponenti, come i Montecchi, resi famosi dal dramma \"Romeo e Giulietta\" di Shakespeare).\nI primi consoli del libero Comune, per l'esattezza tre, vennero eletti solo nel 1136, e in seguito furono aumentati a sei. Il passaggio a questo nuovo tipo di istituzione, con la scelta di san Zeno come patrono, \u00e8 attestato da un bassorilievo sulla lunetta del protiro della basilica di San Zeno risalente al 1138, ove il santo compare al centro, quasi a sancire simbolicamente il patto tra i \"milites\" (l'aristocrazia feudale, rappresentata dai cavalieri alla destra) e i \"pedites\" (il popolo grasso, la borghesia nascente). Nella fase di transizione dal feudalesimo al Comune si cre\u00f2 un'oligarchia di una decina di famiglie (tra le quali i Sambonifacio e gli Ezzelini) che sancirono il loro potere nella fase comunale. Nel 1147 fu eletto console anche Balduino della Scala, uno degli antenati della famiglia scaligera, che avrebbero in seguito governato Verona per pi\u00f9 di cento anni. Con la nascita del Comune si svilupparono all'interno della citt\u00e0 lotte tra le varie famiglie, mentre la lotta politica non dilag\u00f2 contro le citt\u00e0 vicine: pare che gli scontri con Ferrara, Treviso e Padova furono infatti per motivi economici. Nel 1151 i consoli vennero sostituiti dal \"veronensium rector\", rettore, a sua volta sostituito nel 1169 dal podest\u00e0, pi\u00f9 propriamente \"capitano e rettore di gastialdoni dei Mestieri e di tutto il popolo\".\nFederico Barbarossa e il Comune di Verona.\nIl 4 marzo 1152 sal\u00ec al trono Federico I Hohenstaufen, detto \"Barbarossa\", che nel 1154 scese in Italia per muovere contro Milano. Nella sua politica di assoggettamento dei Comuni della penisola (che avevano usurpato alcuni poteri imperiali), distrusse castelli, paesi e intere citt\u00e0 (come Asti, Tortona e Spoleto) in tutta Italia. Il suo esercito venne per\u00f2 colpito da una pestilenza, fu costretto quindi a tornare in Germania: dovette passare da Verona, dove fece costruire un ponte di barche per attraversare l'Adige, poco fuori dalle mura cittadine. Mentre l'esercito attraversava il ponte, questo fu distrutto da alcuni tronchi liberati da veronesi, cos\u00ec Barbarossa, infuriato, per ripicca fece tagliare il naso dei veronesi presenti tra le sue file, anche se innocenti. Nella sua risalita verso la Germania trov\u00f2 un nuovo ostacolo a Rivoli Veronese, luogo dove ha l'inizio la val d'Adige: qualche centinaio di uomini diedero battaglia a Barbarossa, ma furono sconfitti e quindi uccisi (i pi\u00f9 sfortunati impiccati) o mutilati. Barbarossa ritenne il Comune di Verona responsabile dei disagi, cos\u00ec lo obblig\u00f2 a promettergli un aiuto militare in caso di una sua guerra contro Milano.\nNel 1157 Barbarossa prepar\u00f2 una nuova discesa: occup\u00f2 subito Brescia dopodich\u00e9 avanz\u00f2 verso l'Adda, incontrando e sconfiggendo l'esercito milanese. A questo punto richiese l'aiuto delle citt\u00e0 italiane, compresa Verona a cui ricord\u00f2 l'obbligo, e riusc\u00ec cos\u00ec a reperire un esercito di fanti e cavalieri con cui assedi\u00f2 Milano. che fu obbligata a cedere dopo un mese. Nel 1163 scese ancora in Italia e tenne una dieta a Lodi dove stabil\u00ec che le flotte di Genova e Pisa dovessero essere messe a sua disposizione nel caso di un attacco alla Sicilia, ma nel frattempo si form\u00f2 una lega anti-imperiale formata da Verona, Venezia, Padova, Vicenza e Ferrara: la Lega Veronese, o pi\u00f9 precisamente la \"Veronensis societas\". Il Barbarossa giunse alle porte di Verona, sostando nei dintorni di Vigasio, dove aspett\u00f2 che alcuni congiurati contattati all'interno della citt\u00e0 aprissero le porte, ma nel frattempo l'esercito della Lega Veronese giunse nelle vicinanze dell'accampamento tedesco, cos\u00ec il Barbarossa decise di ritirarsi in Germania.\nAl ritorno a Roma di papa Alessandro III, Barbarossa decise di intervenire nuovamente, per paura che il papa si alleasse con i Comuni: i veronesi riuscirono per\u00f2 a fermarlo alla Chiusa di Rivoli Veronese, l'imperatore fu quindi costretto a deviare e a transitare dalla Valcamonica, ma nel frattempo Cremona, Mantova, Brescia e Bergamo si allearono, mentre il mese successivo nacque la Lega Lombarda, formata da Milano, Ferrara, Lodi, Parma e Piacenza. Nel 1167 le due leghe (Veronese e Lombarda) si unirono formando la cosiddetta \"Concordia\": a tale grande alleanza parteciparono Bergamo, Bologna, Brescia, Cremona, Ferrara, Lodi, Mantova, Milano, Modena, Novara, Padova, Piacenza, Reggio Emilia, Treviso, Venezia, Vercelli, Verona e Vicenza. Il Barbarossa nel frattempo era entrato a Roma dove venne nuovamente incoronato; poco dopo il suo esercito venne per\u00f2 colpito da una pestilenza e fu dunque obbligato a ritirarsi. Federico, alla quinta calata in Italia, tent\u00f2 l'attacco alle citt\u00e0 della Lega Lombarda: soldati, tra cui erano presenti trecento cavalieri veronesi, vinsero la battaglia di Legnano contro i circa uomini dell'imperatore, mentre la fanteria veronese e bresciana si trovava a difesa di Milano. L'imperatore sconfitto dopo lunghe trattative riconobbe le autonomie comunali (pace di Costanza, 1183). In questa occasione nacque il Carroccio di Verona, un carro riccamente addobbato con i simboli della citt\u00e0 che veniva portato in processione in occasione delle grandi festivit\u00e0 e custodito gelosamente nella basilica di San Zeno fino al 1583, quando alcuni ministri dell'abbazia lo usurparono e lo distrussero.\nNel marzo del 1182 scoppiarono a Roma delle rivolte contro il nuovo papa Lucio III, che cerc\u00f2 e trov\u00f2 rifugio a Verona, dove venne ospitato presso il Vescovado. L'imperatore Barbarossa nel 1184 comp\u00ec la sua sesta e ultima discesa in Italia e, per accattivarsi le simpatie delle citt\u00e0 della Marca di Verona, diede alle citt\u00e0 stesse numerosi privilegi. Nel frattempo si tenne nella citt\u00e0 il Concilio Veronese, a cui partecip\u00f2 l'imperatore che alloggiava presso l'abbazia di San Zeno, in cui vennero condannati Catari, Patarini, Valdesi e Arnaldisti. Nel 1185 Lucio III mor\u00ec e venne sepolto nel Duomo di Verona, dove tutt'oggi riposa. Gli succedette Urbano III, che venne incoronato nella citt\u00e0, pi\u00f9 precisamente a castel San Pietro, alla presenza dell'imperatore. Durante il suo soggiorno cerc\u00f2 anche di ripacificare i Montecchi e i Sambonifacio.\nNel 1188 Verona inizi\u00f2 un conflitto con Ferrara, per lo pi\u00f9 per questioni economiche e in particolare il commercio fluviale sul Po: in questa occasione riusc\u00ec a conquistare alcuni borghi nel Polesine, prima espansione dal punto di vista territoriale del Comune. Sempre in questo periodo un certo numero di soldati veronesi presero parte alle crociate, in particolare alla terza, durante la quale mor\u00ec il Barbarossa, e si narra che presero parte all'assalto di Accone. Nel frattempo continu\u00f2 la guerra con Ferrara, con Verona che si alle\u00f2 con Mantova e riusc\u00ec a ottenere la costa orientale del lago di Garda e la Chiusa di Rivoli Veronese. Nel 1198 si concluse il conflitto, ma ben presto Mantova mosse guerra agli ex alleati veronesi: dopo una vittoria veronese si formarono due alleanze, una composta da Verona, Ferrara, Treviso e Vicenza, e l'altra da Mantova, Padova e Ravenna. Intanto, nel 1201, a Palermo veniva incoronato Federico II, nipote del Barbarossa, che in seguito risult\u00f2 essere importante per le vicende della citt\u00e0.\nGli Ezzelini e l'inasprimento delle lotte tra guelfi e ghibellini.\nA partire dal 1200 la famiglia degli Ezzelini prese maggior potere, in un primo momento con Ezzelino II il Monaco, che divenne podest\u00e0, e successivamente con suo figlio Ezzelino III il Terribile. Nel 1206 il podest\u00e0 di Verona Azzano d'Este cerc\u00f2 di eliminare dalla citt\u00e0, senza successo, le famiglie dei Montecchi e dei Sambonifacio, si alle\u00f2 cos\u00ec con i guelfi del contado veronese, cui lasci\u00f2 invadere la citt\u00e0 e distruggere i palazzi delle famiglie ghibelline, ma una parte di loro riusc\u00ec a fuggire con l'aiuto di Ezzelino II. Quest'ultimo raccolse allora un esercito a Bassano e si diresse verso Verona: a sua volta Azzano radun\u00f2 dei soldati, ma perse la battaglia e fu costretto a fuggire, mentre nella citt\u00e0 veniva eletto podest\u00e0 il ghibellino Oderico Visconti. Per festeggiare l'importante vittoria venne indetta la \"festa del popolo\" da cui ebbe origine la corsa del palio di Verona, di cui parla anche Dante nella \"Divina Commedia\" (\"Inferno\" XV, 122).\nNel 1223 Ezzelino III spos\u00f2 Giglia di Sambonifacio, mentre sua sorella Cunizza da Romano spos\u00f2 Rizzardo di Sambonifacio, legando apparentemente le due importanti famiglie. Nello stesso anno, tuttavia, il padre lasci\u00f2 a Ezzelino III il potere su Verona, e a questo punto la discordia con i Sambonifacio divenne lotta aperta, tanto che, ripudiata la moglie, avanz\u00f2 con un esercito verso la citt\u00e0 facendo fuggire, dopo una breve resistenza, i guelfi. Allora numerosi capi guelfi si riunirono a Villafranca per istituire nuovamente la Lega Lombarda che fece per\u00f2 poco o nulla; nel frattempo, Ezzelino III fece scrivere il primo statuto veronese (l'originale si trova presso la Biblioteca Capitolare di Verona), che doveva essere fatto rispettare dal podest\u00e0.\nAll'inizio la reggenza ezzeliniana fu pacifica, ma, dopo voci insistenti di una congiura guelfa, fece imprigionare numerosi esponenti guelfi della citt\u00e0 e addirittura sant'Antonio di Padova lo supplic\u00f2 di rilasciare i Sambonifacio. I padovani cominciarono a compiere scorrerie nell'est veronese, cos\u00ec Ezzelino III chiese aiuto all'imperatore Federico II, che gli diede l'importante titolo di vicario imperiale in Italia: il podest\u00e0 pot\u00e9 quindi avviare un grande numero di battaglie e saccheggi di citt\u00e0 e castelli guelfi, che cercavano con fatica di tenergli testa. Il patto tra Ezzelino III da Romano e Federico II fu sancito dal matrimonio tra il despota veronese e Selvaggia, figlia di Federico II, celebrato nella basilica di San Zeno con presenti l'imperatore e il suo ministro, il famoso notaio Pier della Vigna, che soggiornarono nell'abbazia stessa.\nFra Giovanni da Schio cerc\u00f2 di pacificare le citt\u00e0 del nord grazie alla sua notevole eloquenza, partendo da Bologna e spostandosi poi a Padova e in numerose altre citt\u00e0, divenendo celebre in breve tempo. Ultima meta del suo viaggio fu Verona: con migliaia di fedeli e soldati arriv\u00f2 alle porte della citt\u00e0, dove propose un \"trattato di pacificazione universale\". Ezzelino III si mise allora in disparte, immaginando che presto sarebbero iniziate le discordie; e infatti fra Giovanni di Schio si fece ben presto dare poteri illimitati sia a Verona sia a Vicenza, dove si moltiplicarono gli arresti. In citt\u00e0 cominci\u00f2 a dare la caccia a eretici o presunti tali, mettendo al rogo in pochi giorni pi\u00f9 di 60 uomini e donne. Fu allora che Vicenza insorse: fra Giovanni part\u00ec con un esercito ma venne respinto, mentre a sua volta si ribellava Verona, costringendolo a rifugiarsi a Bologna. In citt\u00e0 pot\u00e9 quindi tornare al potere Ezzelino III, che nel 1239 mise al bando i maggiori esponenti delle famiglie guelfe veronesi. Anche i ghibellini (e in particolare i Montecchi) non erano felici della situazione che si stava generando, cos\u00ec Ezzelino riform\u00f2 alcune leggi: allarg\u00f2 il consiglio creando il \"Consiglio dei Cinquecento\", formato dagli esponenti delle Arti, e diede a un Consiglio di quindici anziani le chiavi della citt\u00e0.\nLo stesso Federico II cominci\u00f2 a preoccuparsi della prepotenza di Ezzelino, tanto che nel 1245 tenne a Verona una dieta: Ezzelino fu pi\u00f9 volte accusato di eresia dai vescovi partecipanti, e a questo punto anche i veronesi cominciarono ad accorgersi delle preoccupazioni che tormentavano l'imperatore. Ci furono cos\u00ec tumulti popolari contro l'imperatore, che fu costretto ad andarsene senza neanche concludere la dieta. Furioso, Ezzelino fece arrestare e torturare numerose persone, continuando nel frattempo l'espansione territoriale. A questo punto papa Alessandro IV promosse una crociata contro di lui. Quando Ezzelino venne a conoscenza del fatto che Padova (sua citt\u00e0 natale) si era data spontaneamente al papato, sfog\u00f2 la sua rabbia sul popolo veronese: la strage di Verona, iniziata il 25 giugno 1256, vide per ben otto giorni il massacro di numerosi cittadini, senza distinzione di et\u00e0, sesso e importanza. Alcuni furono decapitati, altri impiccati, i pi\u00f9 sfortunati messi al rogo o squartati, massacro che fu operato dalle truppe padovane ancora fedeli.\nIl 29 settembre 1259 Ezzelino perse uno scontro sull'Adda, venne catturato e mor\u00ec poco dopo. Alla sua morte Verona fu l'unica citt\u00e0 sotto il suo dominio a non finire in mano ai guelfi: il podest\u00e0 della citt\u00e0 infatti, gi\u00e0 dal 1258, era il ghibellino Mastino I della Scala.\nNonostante le guerre continue, questo fu un periodo felice per le lettere: i trovatori provenzali, esuli dalla Francia in seguito alla crociata papale contro gli albigesi, trovarono in citt\u00e0 un asilo sicuro, da cui pot\u00e9 propagarsi la cultura dei \"minnes\u00e4nger\", i trovatori tedeschi.\nLa Signoria scaligera.\nA Verona la fazione ghibellina aveva ormai preso il sopravvento e, con Mastino della Scala, la citt\u00e0 pass\u00f2 in forma non traumatica da Comune a Signoria: nel 1262 venne infatti nominato \"Capitano generale perpetuo del popolo\". Egli cerc\u00f2 subito di attenuare i contrasti civili e fece aiutare i villaggi devastati dalle numerose lotte che si erano susseguite in quegli anni. Gi\u00e0 nel 1263 i guelfi attentarono alla sua vita, ma il complotto venne scoperto ancora prima che potesse essere messo in atto: i congiurati catturati furono condannati a morte, mentre quello che riuscirono a fuggire vennero aiutati dai Sambonifacio. Nel 1265 si ribell\u00f2 Trento, che venne velocemente rioccupata, mentre poco dopo furono conquistati i castelli di Lonigo, Montecchio Maggiore e Montebello.\nDue anni dopo scese in Italia l'imperatore Corradino di Svevia che lo scaligero, fedele alla dinastia sveva, sostenne militarmente, anche contro gli stessi ghibellini del rivale Manfredi di Svevia. L'intera citt\u00e0 di Verona fu pertanto scomunicata dal pontefice: i guelfi ne approfittarono e insorsero a Mantova, dove per\u00f2 la citt\u00e0 cadde in mano ai Bonacolsi, alleati degli Scaligeri. Quello stesso anno furono ritirate le scomuniche ma a un prezzo altissimo: Mastino dovette far catturate a Sirmione i circa 170 vescovi e preti catari presenti, che furono imprigionati. Mastino non se la sent\u00ec di ucciderli e infatti solo dopo la sua morte furono messi al rogo nell'Arena.\nCon Mastino la citt\u00e0 raggiunse un notevole stato di benessere, ma i guelfi tentarono ugualmente una congiura nel 1277, riuscendo in questo caso a uccidere Mastino e l'amico di famiglia, il Nogarola. Ai colpevoli che riuscirono a scappare venne proibito il ritorno, mentre le loro case furono rase al suolo. Gli successe allora il fratello Alberto, con cui si ebbe il definitivo passaggio da Comune a Signoria, grazie al grande favore che ottenne dal popolo: in soli dieci giorni gli vennero affidati ampi poteri.\nAlberto della Scala venne eletto podest\u00e0 e fece redigere quello che venne poi chiamato \"Statuto Albertino\", che rivedeva l'ordinamento della citt\u00e0: vi era un \"Consiglio Maggiore\" costituito da 500 cittadini scelti dal podest\u00e0 ogni anno, mentre i capi delle Arti formavano il \"Consiglio dei Gastaldoni dei Mestieri\"; ve ne erano poi di minore importanza, come il \"Consiglio degli Anziani\" e quello \"degli LXXX\". Egli fu inoltre abile nel sottoscrivere la pace con Brescia, Mantova e Padova, citt\u00e0 guelfe in contrasto con il ghibellismo scaligero. Fu tra l'altro proprio in questo periodo che il vescovo di Verona permise ai Cimbri di stanziarsi nei territori semideserti della Lessinia. All'inizio degli anni novanta vennero occupate Este, Parma e Reggio, mentre nel 1297 Vicenza, insanguinata dalle lotte civili, si diede spontaneamente a Verona. Le conquiste continuarono nel 1299 quando, con i figli Alboino e Cangrande, Alberto si impadron\u00ec anche di Feltre, Cividale e Belluno.\nAlberto I della Scala mor\u00ec nel 1301 lasciando tre figli e la moglie, Verde di Salizzole, che mor\u00ec nel 1306: primogenito Bartolomeo, secondogenito Alboino, terzogenito Cangrande. Assumeva il potere quindi il figlio primogenito, a cui Dante dedic\u00f2 due terzine del canto XVII del \"Paradiso\". Egli riusc\u00ec a impadronirsi di Riva e Arco nel Trentino, ma il 7 marzo 1304 mor\u00ec senza figli e lasci\u00f2 quindi il posto al fratello Alboino. Alboino volle al potere insieme a lui il giovane fratello Cangrande, col quale ottenne la riva bresciana del lago di Garda e vinse alcune battaglie contro Este, Brescia e Parma. Nel 1310 l'imperatore Enrico VII nomin\u00f2 entrambi vicari imperiali, ma Alboino presto mor\u00ec e lasci\u00f2 il potere al solo fratello.\nMassima espansione e ricchezza della Signoria.\nCangrande della Scala fu signore illuminato e rispettato, ospit\u00f2 per il secondo periodo Dante, esiliato da Firenze, nella reggia fatta allestire apposta per i grandi rifugiati politici, gli scienziati, i poeti e gli artisti di talento che copr\u00ec generosamente di denaro e doni. A Cangrande egli dedic\u00f2 una menzione d'onore nel canto XVII del \"Paradiso\", dedicato al principe veronese: Dante sperava che questo regnante valoroso e potente potesse realizzare l'unificazione italiana dal poeta vagheggiata.\nFu allora che Padova fece lega con i Sambonifacio, Treviso e Aquileia, che firmarono una pace nel 1314. Gi\u00e0 l'anno successivo, per\u00f2, Padova invase Vicenza: Cangrande allora part\u00ec alla volta della citt\u00e0 con un contingente di cavalieri, dove mise in fuga il nemico e cattur\u00f2 il Carrara. Il prigioniero venne trattato come un ospite sino alla pace del 1315. Nel 1318, a Soncino, Cangrande venne addirittura nominato generale della Lega Ghibellina. Nel 1325 venne per\u00f2 colpito da una grave malattia e si sparse la voce che fosse morto: Federico della Scala, conte della Valpolicella, si fece eleggere principe, ma alla sua guarigione Cangrande band\u00ec lui e la sua famiglia, oltre alle altre famiglie che parteciparono al complotto (compresi i Montecchi).\nNel 1328 un legato pontificio indisse una crociata contro di lui (con un'accusa di eresia), a cui risposero numerose citt\u00e0 guelfe che vennero per\u00f2 sconfitte. Cangrande riusc\u00ec quindi a consolidare il dominio di Padova e mise d'assedio Treviso, che poco dopo si arrese: divenne quindi signore di Verona, Vicenza, Padova, Treviso, Belluno, Feltre, Monselice, Bassano, oltre che vicario imperiale di Mantova e capo ghibellino italiano. Cangrande per\u00f2 mor\u00ec a soli 38 anni, battuto da una malattia presa bevendo da una fonte fredda. La prematura e inaspettata morte di Cangrande della Scala lasci\u00f2 la Signoria senza discendenti diretti (ebbe solo figlie femmine, oltre che maschi illegittimi), per cui il potere venne preso dal nipote Mastino II della Scala che allarg\u00f2 i confini del principato fino a Pontremoli e sul mar Tirreno.\nNel 1328 i figli illegittimi di Cangrande tentarono una congiura per uccidere i figli di Alboino della Scala (Alberto II e Mastino II), ma vennero scoperti e imprigionati. Mastino II l'8 agosto 1331 venne eletto \"Capitan Generale\" della lega formata, oltre che da Verona, dagli Estensi, dai Gonzaga e dai Visconti (in seguito si un\u00ec anche Firenze), per difendersi dalla discesa del re di Boemia (sollecitato dal papa), che aveva gi\u00e0 conquistato alcune citt\u00e0 lombarde. Mastino II, a capo dell'esercito, corse in soccorso di Ferrara (posta d'assedio): vinse la battaglia e al suo ritorno a Verona venne acclamato dalla popolazione. Sottomise successivamente Bergamo, data agli alleati, Brescia, Parma, Lucca, Massa e Pontremoli, annessi alla Signoria scaligera.\nDecadenza della Signoria.\nI due fratelli, mal consigliati, finirono per infastidire la Repubblica di Venezia che, spaventata dalla spinta verso Chioggia di Verona, diede vita a una Lega antiscaligera con Firenze, cui si unirono, nel 1337, si unirono anche Milano, Mantova ed Este. La guerra ebbe conseguenze disastrose per la signoria scaligera, vedendo addirittura Alberto II fatto prigioniero. Con la pace del 1339, che coinvolse l'imperatore Ludovico il Bavaro e vide una gestione di pace separata con i diversi contendenti, Mastino II riusc\u00ec a salvare la Signoria e il fratello a costo di un forte ridimensionamento territoriale: rimasero solo Verona, Vicenza, Parma (persa successivamente a favore di Azzo da Correggio) e Lucca (separata dal territorio, indifendibile e pertanto venduta a Firenze).\nSi cre\u00f2 con Mastino II una situazione ambivalente, in cui la citt\u00e0 sconfitta, sotto il peso di costi altissimi per il ridimensionamento territoriale e nuovamente divisa da discordie fra le famiglie influenti, mantenne a lungo la fama di citt\u00e0-rifugio dei numerosi esuli delle lotte fratricide tra italiani. Per via delle parentele con l'imperatore Ludovico, Verona divenne una sorta di protettorato: furono tempi in cui gli Scaligeri avevano meno potere rispetto al periodo precedente ma, nonostante ci\u00f2, ebbero la forza di commissionare e finanziare i monumenti che pi\u00f9 li ricordano: Castelvecchio, il ponte scaligero e le arche scaligere, che ne custodiscono i resti.\nMastino II mor\u00ec nel 1351 e la Signoria pass\u00f2 ai figli Cangrande II, Cansignorio e Paolo Alboino, mentre Alberto II si ritir\u00f2 a vita privata e mor\u00ec poco dopo. Il primo, detto \"Can rabbioso\", fu il vero e proprio governante della citt\u00e0. Egli si comport\u00f2 come alcuni dittatori moderni, ammassando ricchezze fuori Verona per i figli illegittimi, impoverendola e alimentando scontri interni fino alla sua morte nel 1359 per mano del fratello Cansignorio. Quest'ultimo govern\u00f2 invece in relativa pace e abbell\u00ec Verona al punto che venne soprannominata \"Marmorina\" per l'abbondanza di antichi marmi e statue romane, fece realizzare inoltre un nuovo ponte in muratura sull'Adige, il ponte Navi, e pose il primo orologio su una torre in Italia, la torre del Gardello, mosso con meccanismi ad acqua.\nPrima della sua morte, nel 1375, ordin\u00f2 la morte del fratello Paolo Alboino al fine di garantire la successione ai figli illegittimi Bartolomeo II e Antonio, allora non ancora maggiorenni. I due giovani principi entrarono per\u00f2 in una sorta di protettorato dei Visconti, che approfittarono della debolezza politica del momento e del forte indebitamento in cui era caduta la citt\u00e0. Bernab\u00f2 Visconti attacc\u00f2 Verona reclamando l'eredit\u00e0 per la moglie Regina della Scala, sorella di Cansignorio, ma i veronesi li costrinsero alla fuga a seguito di una sortita. Per altri sei anni la citt\u00e0 rimase in mano agli Scaligeri, durante i quali Antonio fece uccidere il fratello per poter governare da solo: egli fece incolpare di questo crimine i Malaspina, i Nogarola (da sempre amici di famiglia) e i Bevilacqua, che riuscirono a trovar rifugio a Milano. Essi incitarono i Visconti a portare guerra ad Antonio, si form\u00f2 cos\u00ec una lega tra Visconti, Carraresi, Estensi e Gonzaga, che segn\u00f2 la fine della Signoria scaligera: l'esercito veronese combatte due grandi battaglie, prima della sconfitta definitiva nella battaglia di Castagnaro. Ebbe cos\u00ec fine l'indipendenza di Verona e Antonio della Scala si ritir\u00f2 a Venezia; mor\u00ec nel 1388 a Tredozio, da dove era partito con un piccolo esercito alla volta di Verona.\nIl breve dominio visconteo e carrarese.\nIl dominio visconteo inizi\u00f2 il 20 ottobre 1388, fu rigido e inutilmente i veronesi tentarono di opporsi, poich\u00e9 le ribellioni furono domate nel sangue. Gian Galeazzo Visconti si cur\u00f2 quasi solamente di rafforzare le difese murarie della citt\u00e0 contro la crescente potenza di Venezia. Ristruttur\u00f2 quindi le mura, eresse i castelli di San Pietro e San Felice e costru\u00ec una Cittadella militare all'interno della citt\u00e0; quest'ultima era una fortezza di forma pressoch\u00e9 quadrata protetta da una profonda fossa e da mura, da cui ancora oggi prende il nome il quartiere cittadino. Contro questo complesso di fortificazioni s'infranse la rivolta tentata nel 1390 dalla popolazione, poich\u00e9 le truppe viscontee, prese di sorpresa, vi si ritirarono. Con l'arrivo dei rinforzi seguirono per\u00f2 tre giorni di saccheggi, dal 25 al 27 giugno. Nell'anno 1393 Gian Galeazzo ordin\u00f2 una revisione degli Statuti, con la quale venne soppressa la milizia comunale.\nCon la morte di Gian Galeazzo Visconti nel 1402, la Signoria viscontea cadde anche a Verona, dove Francesco II da Carrara fece credere ai cittadini veronesi di voler aiutare a mettere a capo della citt\u00e0 Guglielmo della Scala, figlio di Cangrande II. Egli fu in effetti aiutato a entrare in citt\u00e0, dove venne proclamato signore dal popolo entusiasta; poche ore dopo, per\u00f2, Guglielmo mor\u00ec, avvelenato dallo stesso carrarese. Poco dopo che i figli di Guglielmo furono proclamati signori dai cittadini, il carrarese li fece arrestare e s'impadron\u00ec del potere, gesto che per\u00f2 contribu\u00ec a fargli perdere in breve tempo la Signoria. Venezia infatti, approfittando del malcontento dei veronesi e dei disordini che proseguivano all'interno della citt\u00e0, invi\u00f2 il suo esercito che, aiutato in parte dal popolo, riusc\u00ec a entrare a Verona e metter in fuga il Carrara.\nVerona veneziana.\nIl 24 giugno 1405 i cittadini veronesi inviarono una delegazione composta da quaranta persone a Venezia, affinch\u00e9 portassero al Doge le insegne della citt\u00e0 e giurassero fedelt\u00e0 alla Repubblica di Venezia. Il procuratore Gabriele Emo ebbe in consegna le chiavi e il sigillo della citt\u00e0, mentre gli stendardi del comune vennero posti in piazza San Marco dal doge Michele Steno. A Verona, nel frattempo, il carroccio fu fatto sfilare trionfalmente per le vie della citt\u00e0, con issato il vessillo della Serenissima. Il 16 luglio i privilegi della citt\u00e0 furono sanciti dalla \"bolla d'oro\": da quel momento la citt\u00e0 veniva retta da due veneti: il podest\u00e0, con funzioni civili, e il capitano, con funzioni militari.\nNonostante l'entusiasmo che aveva contagiato la citt\u00e0, quando la popolazione venne a sapere che Brunoro della Scala stava preparando un esercito per riconquistare la citt\u00e0, la popolazione tent\u00f2 una ribellione a favore dello scaligero: questa venne per\u00f2 facilmente repressa e non fu possibile per Brunoro penetrare nelle mura (durante la sua vita tent\u00f2 varie volte di riappropriarsi del potere a Verona, ma sempre senza successo). Ci\u00f2 indicava l'attaccamento e la dedizione che la citt\u00e0 aveva per la dinastia scaligera.\nLa guerra torn\u00f2 a insanguinare le campagne veronesi nel 1438, per via della guerra tra Venezia e Milano: un evento eccezionale che interess\u00f2 Verona fu il passaggio di una flotta composta da sei galere e venticinque navi. Questa flotta risal\u00ec l'Adige e giunse fin quasi a Rovereto, per venire poi trasportata sino al lago di Garda via terra scavalcando la dorsale del monte Baldo attraverso il valico di Loppio, trainata da buoi; il viaggio dur\u00f2 quindici giorni ed \u00e8 conosciuto come l'impresa delle \"galeas per montes\". La flotta venne utilizzata nel lago per contrastare quella milanese, ed ebbe il suo maggior successo in una battaglia presso Riva del Garda, che costrinse la citt\u00e0 a capitolare.\nIl 16 novembre venne presa d'assalto Verona: furono scalate le mura della Cittadella e sfondate le porte d'accesso alla citt\u00e0, quindi i soldati milanesi si diedero al saccheggio, mentre il podest\u00e0 e il capitano trovavano rifugio in castel San Pietro e castel San Felice. Da l\u00ec essi chiesero soccorso a Venezia, e le truppe arrivarono in quattro giorni: queste entrarono a nord da castel San Felice e riuscirono a mettere in fuga la milizia nemica, che si accalc\u00f2 presso il ponte Nuovo, in cerca di una via di fuga. Il ponte a quel tempo era per\u00f2 di legno e non riusc\u00ec a sostenere il peso dei soldati: croll\u00f2 e molti affogarono nelle acque dell'Adige, mentre ben vennero catturati. La citt\u00e0 torn\u00f2 quindi completamente libera il 20 novembre 1439, e con la pace stipulata Peschiera e Legnago tornavano a far parte della provincia veronese.\nIl primo secolo veneziano a Verona fu ricco di costruzioni di chiese e monumenti, la presenza del monaco Giovanni da Verona e degli olivetani di Santa Maria in Organo port\u00f2 la stampa a Verona, che da quel momento entra di forza nella storia locale. Con la fine della guerra, inoltre, la citt\u00e0 godette di un lungo periodo di pace, che si perpetu\u00f2 sino al 1501, quando la Serenissima venne attaccata dalle potenze della lega di Cambrai.\nLa lega anti-veneta.\nAll'inizio del XVI secolo Venezia cominci\u00f2 a pensare alla creazione di uno Stato italiano e per questo il pontefice, i sovrani italiani ed europei si unirono nella Lega di Cambrai, con lo scopo di togliere a Venezia il dominio della Terraferma. Nel 1508 i veneziani si diedero alla fortificazione delle citt\u00e0, visto che era orma scoppiata la cosiddetta guerra della Lega di Cambrai, subendo inizialmente una serie di sconfitte che li port\u00f2 a una ritirata generale verso Verona. La citt\u00e0 per\u00f2 non apr\u00ec le porte all'esercito veneziano, conscia del fatto che, se avesse dato ospizio alle truppe, sarebbe stata assediata dall'esercito nemico; l'esercito veneto dovette quindi attraversare l'Adige su un ponte di barche. I rappresentanti della Repubblica di Venezia capirono la situazione, cos\u00ec il 31 marzo 1509 sciolsero il giuramento di fedelt\u00e0 che legava Verona in modo da salvare la citt\u00e0, e richiam\u00f2 l'esercito a difesa di Venezia.\nI veronesi decisero di mandare degli ambasciatori al re di Francia, che entr\u00f2 trionfalmente in citt\u00e0. In tal occasione i veronesi scoprirono che la citt\u00e0 sarebbe stata destinata all'imperatore Massimiliano I, che voleva farne la capitale di un futuro Regno d'Italia. Fluirono a presidio della citt\u00e0 truppe francesi e spagnole (da cui prese il nome il futuro bastione di Spagna), che commisero violenze e ruberie ai danni della popolazione. Intanto la flotta del lago di Garda, ormai vetusta, venne disarmata, mentre le uniche tre galere ancora utilizzabili e armate furono fatte uscire dal porto di Lazise e affondate (ancora oggi sono meta dei sommozzatori).\nNell'aprile del 1510 venne scoperto a Verona un complotto ai danni delle truppe imperiali, e come ripicca vennero arrestate e giustiziate numerose persone. La citt\u00e0 ebbe inoltre morti nella peste del 1511-1512 (la popolazione in un anno scese da a abitanti circa). Vi fu per\u00f2 la riconciliazione tra il papato e Venezia, per cui i francesi si schierarono con la Serenissima: riuscirono cos\u00ec ad assediare Verona, che era per\u00f2 ben difesa. Alla fine del 1516, dopo un duro assedio veneziano, l'imperatore, a seguito del trattato di Bruxelles del 3 dicembre, inizi\u00f2 un \"giro di valzer\": regal\u00f2 Verona al nipote Carlo V di Spagna, Carlo V la cedette ai francesi i quali dopo un anno, con lo scioglimento della lega di Cambrai, la restituirono ai veneziani. I veneziani, consapevoli della sopravvenuta inadeguatezza delle difese di Verona di fronte allo sviluppo delle nuove armi da fuoco, cominciarono un'opera di fortificazione in linea coi tempi e fecero di nuovo diventare Verona una citt\u00e0 militare, la pi\u00f9 importante fra quelle di terra, che assorbiva circa la met\u00e0 delle sue truppe non di mare. I lavori di realizzazione della nuova cinta difensiva furono affidati all'architetto Michele Sanmicheli.\nTre secoli senza guerre.\nTerminata la guerra cominci\u00f2 per Verona un nuovo periodo di pace che sarebbe finito non per una nuova guerra, ma per una malattia devastante: l'epidemia di peste del 1630, diffusa dai soldati tedeschi arrivati in Italia per la presa di Mantova. I malati venivano inviati via fiume al Lazzaretto del Sanmicheli (di cui oggi restano le rovine) mentre i corpi di coloro che morivano in citt\u00e0 venivano bruciati o gettati nell'Adige per mancanza di luoghi di sepoltura. Si tratto di un vero disastro, basti pensare che nel 1626 erano stati censiti abitanti, che si erano ridotti a alla fine del contagio: mor\u00ec dunque ben pi\u00f9 della met\u00e0 della popolazione. Il numero di abitanti torn\u00f2 a un livello simile solo alla fine del Settecento (nel 1793 erano ). Il XVI secolo vide comunque un rifiorire dell'economia e la costruzione di chiese e di palazzi importanti, di cui uno degli artefici pi\u00f9 importanti fu il gi\u00e0 citato Michele Sammicheli. In questo periodo di rinascita artistica e culturale nacque anche la famosa tecnica dei concerti di campane alla veronese, oltre che decine di accademie e attivit\u00e0 culturali di livello europeo.\nAll'inizio del Settecento tornarono le guerre, anche se non coinvolsero direttamente la citt\u00e0: nel 1701 la guerra di successione spagnola mise uno contro l'altra Francia e Austria, mentre la Repubblica di Venezia rimaneva neutrale (anche se rafforzava il presidio a Verona). I francesi tentarono di fermare la discesa nemica attraverso il Brennero, andando quindi a occupare il monte Baldo per poter fermare gli austriaci nella val d'Adige dall'alto (violando tra l'altro la neutralit\u00e0 veneta). Il principe Eugenio di Savoia, informato dei fatti, riusc\u00ec nell'impresa di risalire le rapidissime pendici dei monti Lessini con soldati austriaci, che scesero quindi a est di Verona, si diressero verso Legnago e sconfissero a Carpi i francesi, costringendoli a ritirarsi oltre il Mincio.\nLe caduta della Serenissima.\nNel maggio del 1796, durante la campagna d'Italia, gli austriaci vennero sconfitti in Piemonte dal generale Napoleone Bonaparte, e dovettero darsi a una precipitosa ritirata sino al Trentino, mentre Napoleone e le idee rivoluzionarie francesi andavano a sconvolgere la tranquillit\u00e0 dei veronesi: gli austriaci in ritirata infatti occuparono Peschiera, violando la neutralit\u00e0 veneta, e Napoleone ne approfitt\u00f2 per occupare a sua volta Peschiera e poi, il 1\u00ba giugno 1796, la stessa Verona con uomini. Il 3 giugno, accompagnato da numerosi generali e 500 cavalieri, arriv\u00f2 lo stesso Napoleone, che subito chiese contributi ingenti ai veronesi. Egli prese alloggio presso palazzo Forti, mentre gli altri generali si sistemarono nelle case dei nobili che si erano dati alla fuga prima del loro arrivo. Gi\u00e0 due mesi dopo per\u00f2 il generale francese fu costretto ad abbandonare la citt\u00e0 per l'arrivo delle truppe austriache, che vennero accolte con entusiasmo in quanto la popolazione sperava che avrebbero ricostituito il governo veneto. Dopo le iniziali vittorie gli austriaci subirono per\u00f2 alcune dure sconfitte, e il 7 agosto dovettero ritirarsi e schierarsi poco fuori Verona. Il giorno successivo i francesi avevano gi\u00e0 raggiunto la citt\u00e0 e, dopo aver abbattuto porta San Zeno con l'artiglieria, si diedero al saccheggio della citt\u00e0.\nIl 22 ottobre tornava a Verona Napoleone, mentre a novembre si riavvicinarono le truppe austriache, che furono per\u00f2 prese alle spalle e vinte nella battaglia del ponte di Arcole il 17 novembre. A met\u00e0 gennaio un'altra incursione austriaca fu nuovamente vinta nella battaglia di Rivoli, quando Napoleone dovette sostare nuovamente in citt\u00e0. Il secondo giorno di Pasqua del 1797 partirono per\u00f2 rivolte popolari contro le truppe francesi, moti che presero il nome, appunto, di Pasque veronesi, unico caso in Italia di ribellione cos\u00ec aperta contro le barbarie delle truppe napoleoniche. La rivolta, iniziata il 17 aprile, continu\u00f2 sino al 25 aprile, quando la citt\u00e0 venne circondata da soldati, e dovette arrendersi. Alla fine le morti francesi ammontarono a 500 soldati, i feriti furono circa un migliaio e i prigionieri .\nCome conseguenza aument\u00f2 l'oppressione francese sulla citt\u00e0, che venne obbligata al pagamento di lire torinesi e alla confisca dell'argento delle chiese e delle riserve di cibo, vestiti e scarpe: l'enorme numero di soldati francesi da mantenere (oltre ) creava molti problemi per gli approvvigionamenti, con la continua ricerca di bottino e un non rispetto delle libert\u00e0 religiose e delle propriet\u00e0, per cui ogni occasione era buona per requisire beni. Nei mesi successivi alla ribellione vennero effettuate condanne a morte, in alcuni casi senza neanche un processo. Sotto i francesi si ebbe per\u00f2 anche la dichiarazione di uguaglianza fra tutti i cittadini, compresa la minoranza israelita (circa un migliaio di persone). Finiva cos\u00ec ufficialmente il dominio veneto, dopo ben quattro secoli di storia.\nVerona francese.\nIl 9 luglio 1797 venne proclamata la Repubblica Cisalpina e il 17 ottobre firmato il trattato di Campoformio, con il quale la Repubblica di Venezia venne divisa tra Austria e Francia: Verona venne ceduta agli austriaci il 21 gennaio 1798, ma gi\u00e0 il 26 marzo ripresero le battaglie tra i due avversari in territorio veronese, finch\u00e9 con il successivo trattato di Lun\u00e9ville del 9 febbraio 1801 la citt\u00e0 venne divisa a met\u00e0 tra Austria e Francia, con linea di confine il fiume Adige. \u00c8 in questo momento storico che i francesi chiamarono dispregiativamente \"Veronette\" la parte austriaca di Verona, che ancora oggi porta il nome di Veronetta. La parte francese della citt\u00e0 entr\u00f2 poi a far parte, il 31 marzo 1805, del neocostituito Regno d'Italia.\nA ottobre inizi\u00f2 una battaglia tra le due parti di Verona, con il bombardamento da parte dei napoleonici che riuscirono a respingere un attacco austriaco presso il ponte di Castelvecchio: la parte austriaca della citt\u00e0 si arrese il 29 dello stesso mese; infine con la pace di Presburgo del 2 dicembre tutto il Veneto entr\u00f2 a far parte del Regno d'Italia. I francesi lasciarono Verona solo il 4 febbraio 1814, dopo diciassette anni di dominio a fasi alterne: lo stesso giorno gli austriaci entrarono in citt\u00e0 da porta Vescovo con soldati.\nVerona austriaca.\nAl congresso di Vienna del 1815, evento che diede il via all'et\u00e0 della Restaurazione, si decise a tavolino la creazione del Regno Lombardo-Veneto, un nuovo Stato dipendente dall'Impero austriaco con a capo un vicer\u00e9 proveniente dalla corte viennese, che l'anno successivo ebbe una prima visita dell'imperatore Francesco I. Con il passaggio al dominio austriaco l'industria della seta veronese, che aveva preso il posto di quella della lana durante il governo veneziano, ebbe una forte crisi, anche perch\u00e9 l'Austria era principalmente interessata alla ricostruzione delle fortificazioni di Verona. And\u00f2 riducendosi anche il trasporto sull'Adige, il cui ruolo di via di comunicazione venne preso dalla ferrovia.\nNel 1822 si svolse il congresso di Verona, a cui parteciparono tutti i maggiori sovrani d'Europa, e durante il quale si discusse dei problemi pi\u00f9 vari: del commercio dei neri, della pirateria nell'oceano Atlantico, della situazione italiana, dei problemi causati dalla rivoluzione spagnola e greca.\nNel 1833 gli ingegneri militari austriaci cominciarono a realizzare un sistema difensivo composto, oltre che dalla cinta muraria bastionata, da forti, castelli, caserme e vari edifici, rendendo Verona una citt\u00e0-piazzaforte. I lavori richiesero l'utilizzo contemporaneo di uomini tanto che la citt\u00e0 si trov\u00f2 praticamente senza disoccupati. Per festeggiare la fine dei lavori, diretti dal feldmaresciallo Radetzky, vi furono grandi parate militari. Francesi, che prima di andarsene distrussero buona parte della cinta muraria, e austriaci ebbero un approccio ben differente verso la citt\u00e0; questi ultimi le diedero principalmente due caratterizzazioni:\nIl controllo della citt\u00e0 fu molto duro, anche per via delle idee che stava diffondendo Mazzini in tutta Italia, e che non tardarono ad arrivare anche nella citt\u00e0 veneta; venne addirittura arrestato il poeta Aleardo Aleardi, perch\u00e9 aveva incastonato nel bastone una moneta del Regno d'Italia. Questo controllo poliziesco accrebbe l'odio della popolazione verso i soldati stranieri, odio che aument\u00f2 in particolare dopo il 1840: in citt\u00e0 si manifestavano sporadicamente risse tra popolani e soldati, che sfociarono presto in gravi scontri (con morti e feriti) e manifestazioni patriottiche, come quelle avvenute al teatro Nuovo.\nIl Quarantotto.\nIl 1848 fu l'anno delle rivoluzioni in tutta Europa: a Milano venne scacciato il vicer\u00e9 Ranieri Giuseppe d'Asburgo-Lorena durante le Cinque giornate, mentre a Venezia dovette fuggire il governatore austriaco, il feldmaresciallo Radetzky dovette quindi proclamare lo stato di assedio nel Lombardo-Veneto. Anche i veronesi entrarono in agitazione, nonostante questo il vicer\u00e9 cerc\u00f2 rifugio nella citt\u00e0, dove and\u00f2 ad alloggiare in un albergo. La popolazione era per\u00f2 ormai scesa in piazza a reclamare la Costituzione, la libert\u00e0 e l'Italia. A un certo punto la folla si diresse verso l'albergo dove era ospitato il vicer\u00e9: i popolani gli gridarono di affacciarsi al balcone e, quando lo fece, cominciarono a urlare \u00abAbbasso l'Austria! A morte i tedeschi!\u00bb. Il vicer\u00e9 rientr\u00f2 spaventato, mentre la folla insultava e provocava i soldati a difesa dell'albergo, che per\u00f2 non reagirono. Fu allora che un gruppo di cittadini moderati and\u00f2 a trattare con il vicer\u00e9, calmando cos\u00ec la folla: essi informarono la popolazione di incontrarsi in piazza Erbe il giorno dopo alle dieci di mattina, poich\u00e9 avevano molto da discutere. Nel frattempo in citt\u00e0 vennero evitati gli scontri tra popolazione e truppe: in questo modo i popolani non furono spronati a dare inizio alla rivolta, dando la possibilit\u00e0 all'esercito austriaco in ritirata di avere un luogo sicuro dove potersi riorganizzare, dato che le maggiori citt\u00e0 del Lombardo-Veneto si erano gi\u00e0 ribellate. Il Quadrilatero fu quindi un fondamentale punto di raccolta per gli austriaci in ritirata.\nIl mattino seguente la popolazione, con le coccarde e bandiere tricolori, si raccolse nella piazza in attesa di notizie, quando il gruppo di moderati si affacci\u00f2, rivelando che avevano avuto la promessa di un governo costituzionale, la creazione di una guardia cittadina per il rispetto dell'ordine e che sarebbe stata garantita la libert\u00e0. Raggirato da questo gruppo ristretto di cittadini, il popolo si calm\u00f2 e Verona fu una delle poche citt\u00e0 a non unirsi ai moti del Risorgimento italiano. In realt\u00e0 la guardia cittadina fu composta solamente da una quarantina di veronesi, mentre nel contempo si rinforz\u00f2 il presidio militare austriaco, diminuendo cos\u00ec le possibilit\u00e0 di rivolta alla citt\u00e0. Nel marzo del 1848 la citt\u00e0 ospitava ormai soldati, si era quindi raggiunto il rapporto di un militare ogni dieci abitanti. Il 22 marzo Radetzky si ritir\u00f2 da Milano e ripieg\u00f2 su Verona con altri uomini, mentre il 25 fu il vicer\u00e9 a scappare dalla citt\u00e0. Il 28 il generale D'Aspre ricevette l'ordine di spostare le sue truppe dalla provincia di Venezia a Verona. La citt\u00e0 divenne un enorme accampamento per le truppe, perfino le fabbriche vennero chiuse e adibite ad alloggi per i soldati.\nI piemontesi intanto continuavano a vincere battaglie, ma si muovevano piuttosto lentamente, dando cos\u00ec il tempo al nemico di retrocedere sino al Quadrilatero. Le truppe piemontesi riuscirono ad accerchiare Peschiera, mentre truppe di volontari si insinuarono fino a Castelnuovo del Garda; Radetzky diede allora l'ordine a uomini di attaccarla, per reprimere l'azione e dare un \"insegnamento\" agli altri paesi dell'agro. Prima dell'inizio della battaglia di Castelnuovo alcuni abitanti riuscirono a mettersi in fuga, mentre i 400 volontari decisero di resistere e affrontare l'esercito nemico; essi furono per\u00f2 sommersi dalle truppe avversarie, dieci volte superiori, e dovettero ritirarsi verso Lazise. Gli austriaci diedero fuoco all'intero borgo, distruggendo e saccheggiando tutto ci\u00f2 che trovarono; molte donne furono stuprate e trucidate insieme ai mariti. I volontari che furono catturati furono invece torturati sino alla morte.\nIn aprile il generale Nugent condusse a Verona ulteriori uomini in soccorso di Radetzky, mentre l'esercito piemontese avanzava lentamente con 300 cannoni in direzione della citt\u00e0. Solo il 26 aprile venne compiuta una nuova avanzata sino all'Adige e l'occupazione della linea Villafranca-Custoza-Sona. Radetzky fece bloccare tutte le porte d'ingresso alla citt\u00e0 e costruire numerose barricate, oltre a vietare alla popolazione di salire sui tetti di palazzi (in modo che non vedesse cosa accadeva) e chiudere gli accessi ai campanili (perch\u00e9 non richiamasse i cittadini alla rivolta).\nRadetzky fece occupare Santa Lucia e San Massimo, due piccoli borghi alle porte della citt\u00e0, mentre i primi scontri si ebbero a Lugagnano: i piemontesi si illusero di poter vincere e si avvicinarono a Santa Lucia, dove ebbe luogo l'omonima battaglia. L\u00ec gli austriaci stavano per essere sconfitti, per cui il re Carlo Alberto si aspettava una rivolta della citt\u00e0: questa non ebbe luogo perch\u00e9 in citt\u00e0 erano presenti in quel momento dieci battaglioni, per un totale di uomini, per scoraggiare l'insurrezione, mentre le artiglierie erano pronte a bombardare la citt\u00e0 dai forti, senza contare che nel frattempo erano state confiscate la maggior parte delle armi. Dopo la notizia che le truppe alla Croce Bianca erano state sconfitte, il re decise per\u00f2 di ritirarsi: questa fu la prima vittoria austriaca dall'inizio della guerra. Alla fine di maggio arrivarono a Verona i generali Thurn e Nugent, cos\u00ec il 30 Radetzky pot\u00e9 uscire da Verona con soldati, cavalli e 150 cannoni, allontanando da Verona le truppe piemontesi, che si ritirarono sino all'Adda. Solo Peschiera resistette eroicamente all'assedio austriaco, e solo per ordine di Carlo Alberto si arrese: i soldati furono lasciati liberi e con l'onore delle armi dagli austriaci, per l'incredibile resistenza. Il Quadrilatero alla fine aveva svolto ottimamente la sua funzione.\nDal 1848 al 1866.\nIl 9 giugno 1849 arrivarono da Vienna le disposizioni di rendere Verona la citt\u00e0 pi\u00f9 fortificata dell'Impero: i lavori partirono immediatamente, dapprima con la costruzione degli otto forti che formarono il primo campo trincerato, dedicati ai generali vittoriosi della guerra e in particolare a quelli che salvarono Verona nel '48. Tuttavia con l'anno nuovo aumentarono anche le tasse in quanto i lavori erano molto costosi, e inoltre la popolazione doveva mantenere i soldati schierati nel Lombardo-Veneto.\nNacquero numerosi comitati patriottici in molte citt\u00e0 del Regno, facenti capo a quello di Mantova. Le autorit\u00e0 scoprirono le cospirazioni ed ebbe luogo tra l'8 dicembre 1852 e il 19 marzo 1853 il martirio di Belfiore. Anche il maggiore esponente del comitato veronese, Carlo Montanari, fu catturato e imprigionato nel castello di Mantova, e l'8 marzo 1853 venne giustiziato.\nAnche la seconda guerra di indipendenza ebbe il suo momento culminante a Verona, infatti l'esercito franco-piemontese, dopo diverse battaglie vittoriose, arriv\u00f2 non lontano dalla citt\u00e0 veneta. Napoleone III per\u00f2 stipul\u00f2 un armistizio con l'imperatore d'Austria a Villafranca, mandando su tutte le furie re Vittorio Emanuele, che avrebbe voluto continuare la guerra, anche da solo (cosa che non fece, per paura di dover combattere sia Austria sia Francia). L'anno successivo, inoltre, Verona fu partecipe della Spedizione dei Mille, con 23 volontari. Infine la terza guerra di indipendenza vide la pi\u00f9 grande battaglia a Custoza, con una grave sconfitta italiana: per\u00f2, grazie alla schiacciante vittoria prussiana che aveva fortemente indebolito l'Austria, Verona e il Veneto poterono essere uniti al Regno d'Italia.\nVerona italiana.\nIl plebiscito.\nLa notizia della pace tra l'Italia e l'Austria venne pubblicata a Verona il 6 ottobre, e subito la citt\u00e0 si riemp\u00ec di tricolori e nelle vetrine dei negozi venivano esposti i ritratti del re e di Garibaldi. Una parte dei cittadini si ritrovarono in piazza Bra dove, presso un bar militare, si trovavano numerosi austriaci; dal palazzo sopra al bar venne srotolato un grande tricolore, ma i soldati infuriati si misero a picchiare un bambino vestito da garibaldino e presero a sciabolate il grande tricolore e quindi tentarono di colpire la folla, che rispose lanciando sassi e sedie. All'arrivo delle guarnigioni questi ultimi dovettero per\u00f2 rifugiarsi, mentre gli austriaci si misero a saccheggiare negozi e palazzi. In un negozio uccisero anche una donna incinta, Carlotta Aschieri, mentre colpirono con la baionetta pi\u00f9 volte il marito che tentava di difenderla.\nVennero aggrediti anche due operai, Celeste Bardi e Gio Batta Ridolfi, mentre Angelo Menegotti fu colpito alle spalle da una fucilata e Francesco Vassanelli perse un occhio per la sciabolata di un ufficiale. Le violenze continuarono per due giorni, e secondo le note ufficiali alla fine ci furono una ventina di feriti.\nGli italiani entrarono in citt\u00e0, il 16 ottobre 1866, da porta Vescovo con i bersaglieri, che sfilarono tra due ali di folla e con le campane a festa. L'ultimo battaglione austriaco abbass\u00f2 la bandiera con l'aquila bicipite lo stesso giorno alla Gran Guardia Nuova, dove venne trovata pi\u00f9 tardi un'iscrizione di un ufficiale austriaco: \u00abAddio mia bella Verona! Mi ti vedr\u00f2 mai pi\u00f9!\u00bb Il 21 ottobre e 22 ottobre seguenti il plebiscito del Veneto sanc\u00ec l'unione al Regno d'Italia con voti favorevoli e due contrari, come testimonia la lapide posta all'ingresso dell'odierno Municipio e che ricorda lo scrutinio della provincia di Verona. Il risultato rispecchi\u00f2, secondo alcuni studi storici, l'assoluta mancanza di segretezza nel voto e di trasparenza nelle conseguenti operazioni di scrutinio. Infatti la votazione era palese, con schede di colore diverso per il S\u00ec e per il No, che andavano poste in due urne separate. Inoltre ai votanti si chiedeva semplicemente se accettavano l'unione del Veneto all'Italia, senza specificare cosa sarebbe successo se per ipotesi avesse vinto il No.\nDal 1866 alla Grande Guerra.\nLa fine del secolo vide Verona gravemente colpita dalla grande alluvione del 1882, avvenuta tra il 15 e il 18 settembre, e che ebbe il suo picco il 17 settembre, quando la piena raggiunse i 4 metri e mezzo sopra lo zero idrometrico. La piena provoc\u00f2 il crollo di diversi palazzi, mentre i mulini sull'Adige vennero disancorati, andando a sbattere contro i ponti, due dei quali vennero completamente distrutti. Alla fine dell'alluvione si contarono tredici case completamente crollate, circa trenta gravemente danneggiate e pi\u00f9 di 170 lesionate. Per prestare soccorso alla popolazione intervenne anche l'esercito, mentre il re Umberto I venne a far visita ai veronesi il 22 settembre. Conseguente alla disastrosa piena fu la costruzione di imponenti argini, conosciuti col nome di \"muraglioni\", per la cui edificazione furono abbattuti 120 edifici costruiti a ridosso del fiume. Le maggiori opere fluviali furono costruite tra il 1885 e il 1895.\nNel 1886 venne inaugurato in piazza delle Erbe il leone di San Marco, ricostruito dopo che era stato abbattuto dai francesi nel 1797. Alla sua inaugurazione era presente una folla entusiasta, che vedeva nel leone un simbolo patriottico. Ma la fine dell'Ottocento vide anche abbattersi sulla citt\u00e0 la crisi economica, e quindi l'inizio della grande emigrazione, che si sarebbe protratta sin dopo la prima guerra mondiale. Nel Veneto era presente gi\u00e0 da prima un fenomeno migratorio di carattere perlopi\u00f9 temporaneo o stagionale, in particolare verso la Germania, l'Austria e l'Ungheria, soprattutto dalle zone montane, ma questo and\u00f2 aumentando sino a raggiungere un fenomeno di massa. Con la nascita di nuove rotte transoceaniche inizi\u00f2 l'emigrazione verso il Nuovo Mondo: la meta preferita dei veronesi fu il Brasile, dove era richiesta numerosa manodopera per via della fine della schiavit\u00f9. Solamente tra il 1886 e il 1890 partirono dal veronese persone, di cui solo il 10% circa rimaneva in Europa. Nello stesso decennio partirono dal Veneto persone, l'11% della popolazione, ma questa percentuale nella bassa Veronese sal\u00ec addirittura al 33%. La situazione e i pensieri di chi era costretto a partire sono stati ben descritti dal poeta veronese Berto Barbarani in una sua poesia, \"I va in Merica\", che racconta le miserie del Veneto di allora e si conclude con i villici che decidono di partire.\nLa fine del secolo per\u00f2 vede anche la timida crescita della industrie, in particolare dopo la costruzione del canale industriale Camuzzoni (che prendeva il nome dal sindaco Giulio Camuzzoni), in grado di fornire cavalli di potenza. Se fino a quel momento l'unica industria a Verona fu l'officina della stazione di Porta Vescovo, grazie al rifornimento di quella potenza poterono cominciare a insediarsi nuove industrie, tanto che dal 1890 al 1911 nella provincia gli operai salirono da a quasi unit\u00e0.\nLe due guerre mondiali.\nLa prima guerra mondiale vide la citt\u00e0 nelle retrovie, tuttavia venne colpita da alcuni attacchi aerei, il primo dei quali avvenuto il 14 novembre 1915 quando, tre velivoli verniciati di nero, rilasciarono sulla citt\u00e0 numerosi ordigni: in piazza delle Erbe ci fu una strage, alla fine si contarono un centinaio tra morti e feriti. Furono addirittura chiamati i pompieri per lavare il sangue dai marmi ed ebbe un notevole effetto psicologico: per la prima volta la Grande Guerra portava morti civili alla citt\u00e0.\nNell'ottobre 1917, dopo la disfatta di Caporetto, la situazione precipit\u00f2 e Verona divenne ufficialmente citt\u00e0 inclusa nel territorio delle operazioni di guerra, dunque entrava in vigore la legge marziale e venivano sospesi i treni civili. Fortunatamente si fece sentire l'apporto degli alleati che risollevarono il morale della popolazione. Dapprima arrivarono le truppe francesi e poi quelle americane, tanto che nel 1918 si festeggiarono a Verona nel giro di dieci giorni la festa nazionale americana per la dichiarazione d'indipendenza e quella francese per la presa della Bastiglia. Alla fine di ottobre si cominci\u00f2 a parlare in citt\u00e0 di una vittoriosa offensiva italiana e il 3 novembre i veronesi si riversarono per le strade a festeggiare la vittoria: la citt\u00e0 si riempiva nuovamente di tricolori dopo il 1866.\nL'avvento al potere del fascismo port\u00f2 nella citt\u00e0 grandi progetti, di cui uno dei pi\u00f9 importanti per Verona fu il completamento dei muraglioni. Questi furono edificati con una velocit\u00e0 incredibile, tanto che i lavori iniziarono all'inizio del 1935 e di conclusero gi\u00e0 nel novembre 1936.\nLa seconda guerra mondiale non coinvolse Verona sino al 1943. La notte del 25 luglio infatti Mussolini venne sfiduciato dai gerarchi fascisti e venne quindi arrestato. A Verona presero il potere i militari per 45 giorni, divent\u00f2 quindi sindaco della citt\u00e0 Eugenio Gallizioli e presidente della provincia il senatore veronese Luigi Messedaglia. A settembre per\u00f2 si rese il governo, e i tedeschi cominciarono a occupare i punti strategici e le citt\u00e0 del Nord Italia. A Verona il comandante dell'VIII reggimento d'artiglieria rifiut\u00f2 di consegnare le armi e diede battaglia ai tedeschi, mentre in citt\u00e0 si verificarono numerosi scontri. Con la liberazione da parte dei tedeschi di Mussolini nacque la Repubblica Sociale Italiana e Verona, con l'insediamento dei pi\u00f9 importanti comandi militari tedeschi e di alcuni ministeri, ne divenne di fatto, con Sal\u00f2 e Milano, una delle capitali.\nA Verona si tenne l'unico congresso fascista presso Castelvecchio (in cui si decisero le basi del nuovo Stato, la militarizzazione del partito e la socializzazione) e il famoso processo di Verona, in cui si decise la condanna a morte per cinque dei sei imputati al processo.\nVerona fu una delle citt\u00e0 pi\u00f9 bombardate per la sua posizione strategica e per la summenzionata presenza di molti comandi militari tedeschi e di cinque ministeri della RSI; la citt\u00e0 alla fine risult\u00f2 distrutta al 45% dalle bombe degli alleati e anche le perdite in vite umane furono elevate. Le incursioni pi\u00f9 terribili furono quella del 28 gennaio 1944, quando 120 quadrimotori colpirono la zona della stazione Porta Nuova, e quella del 4 gennaio 1945, quando vennero danneggiati o distrutti Castelvecchio, la biblioteca capitolare, la biblioteca civica e altri importanti monumenti. Infine nell'aprile del 1945 il giorno della loro ritirata da Verona i tedeschi in fuga ne distrussero tutti i ponti.\nVerona \u00e8 tra le citt\u00e0 decorate al valor militare per la guerra di liberazione, insignita della Medaglia d'oro al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nVerona contemporanea.\nCon la fine della guerra nacquero anche le premesse per la ricostruzione: il primo intervento fu la demolizione delle protezioni antiaeree che erano state installate nell'Arena, che veniva utilizzata dai cittadini per proteggersi durante i bombardamenti. Con il decreto del 1\u00ba marzo 1945 veniva stabilito che tutte le citt\u00e0 gravemente danneggiate dalle guerre avrebbero dovuto dotarsi di un piano di ricostruzione e Verona, con vani completamente distrutti e gravemente danneggiati, era una di quelle. I lavori iniziarono immediatamente con la ricostruzione di tutti i ponti, delle antiche chiese e della stazione di Porta Nuova. A tempo di record, nell'agosto 1946, fu riaperto ponte Catena, mentre gli antichi ponte di Castelvecchio e ponte Pietra furono ricomposti e restaurati in buona parte con i materiali originali raccolti dall'alveo del fiume. La tecnica di costruzione utilizzata fu simile a quella originale, per cui i lavori furono molto lunghi: il primo venne terminato nel 1951, il secondo nel 1959.\nTra gli anni cinquanta e sessanta anche Verona venne coinvolta nel miracolo economico italiano, periodo nel qualche il ruolo di sindaco venne svolto da Giorgio Zanotto, appartenente alla Democrazia Cristiana. L'economia cambi\u00f2 radicalmente con una rilevante riconversione della forza lavoro dalle attivit\u00e0 agricole all'industria, inoltre nel 1956 venne aperto in centro citt\u00e0 il grande magazzino Standa e due anni dopo venne inaugurato lo stabilimento della Mondadori a San Michele Extra. Diverse varianti al piano regolatore generale comunale del 1957 rimodellarono l'urbanistica cittadina con la nascita di nuovi quartieri e nuove strade, cos\u00ec la popolazione residente crebbe rapidamente, passando da abitanti registrati al 1\u00ba gennaio 1956 ai di dieci anni dopo. Il sempre maggior numero di automobili private port\u00f2 alla soppressione della ferrovia Verona-Caprino-Garda, della tranvia Verona-Grezzana e della Verona-Caldiero-San Bonifacio, mentre nella met\u00e0 degli anni sessanta entr\u00f2 in funzione il tratto Verona-Brescia dell'autostrada Serenissima. La crescita della popolazione e il maggior tasso di scolarizzazione port\u00f2 anche all'apertura di numerose scuole di ogni ordine e grado. L'Ospedale Civile Maggiore venne ampliato con l'introduzione di nuovi avanzati reparti, mente nel giugno del 1963 si dette inizio alla costruzione del Policlinico Giambattista Rossi.\nIl 10 gennaio 1959 nacque l'Universit\u00e0 di Verona, con il nome di Libera Universit\u00e0 di Economia e Commercio. Grazie alla fusione con l'ateneo patavino si aggiunsero un corso in lingue e letterature straniere, la facolt\u00e0 di magistero e la facolt\u00e0 di medicina. Nel 1982 l'Universit\u00e0 di Verona divenne nuovamente un organismo autonomo e oggi conta diverse facolt\u00e0: economia, medicina e chirurgia, scienze matematiche, fisiche e naturali, giurisprudenza, scienze della formazione, lettere e filosofia, lingue e letterature straniere, e scienze motorie. Oggi Verona si presenta cos\u00ec come terzo polo universitario del Veneto, dopo Padova e Venezia.\nUn importante evento di cronaca fu il sequestro del generale James Lee Dozier, comandante delle Forze Terrestri NATO in Sud Europa (FTASE), rapito dalle Brigate Rosse il 17 dicembre 1981. Le forze dell'ordine intervennero massicciamente, tanto che la citt\u00e0 sembrava essere in stato d'assedio, e solo dopo 42 giorni, il 28 gennaio, fu liberato a Padova grazie a un'incursione dei NOCS di Verona. Nel 1988 la cittadina veneta fu visitata da papa Giovanni Paolo II che celebr\u00f2 presso il Duomo la beatificazione di don Giovanni Calabria e di don Giuseppe Nascimbeni, entrambi nativi del territorio veronese.\nGli ebrei a Verona.\nVerona \u00e8 sede di una delle pi\u00f9 antiche e importanti comunit\u00e0 ebraiche italiane. A testimonianza di questa presenza, rimangono tracce evidenti: negli edifici del vecchio ghetto, nella grandiosa sinagoga e nell'antico cimitero di Borgo Venezia."}
{"id": "1178382", "revid": "174925", "url": "https://it.wikipedia.org/wiki?curid=1178382", "title": "De Revolutionibus Orbium Coelestium", "text": ""}
{"id": "1178384", "revid": "339392", "url": "https://it.wikipedia.org/wiki?curid=1178384", "title": "Terra di regina Maud", "text": ""}
{"id": "1178389", "revid": "697352", "url": "https://it.wikipedia.org/wiki?curid=1178389", "title": "Colorado (programma televisivo 2003)", "text": "Colorado \u00e8 stato un programma televisivo italiano comico dal vivo, andato in onda di sera su Italia 1 dal 2003 al 2019, ideato da Diego Abatantuono, Giuseppe Corbini, Giorgio Sofi, Benito Tripodi e Cosimo Cacciola.\nStoria del programma.\nNato con il titolo Colorado Caf\u00e8 Live e inizialmente ispirato al tipico cabaret statunitense, il programma ha seguito poi un tipo di comicit\u00e0 di spettacolo, seguendo lo stile dello show di Canale 5 \"Zelig\", assumendo il titolo Colorado Revolution e poi semplicemente Colorado. Nelle prime tre edizioni, il programma dapprima andava in onda in seconda serata, mentre a partire dall'edizione del 2005 \u00e8 passato in prima serata.\nLo spettacolo veniva inizialmente registrato alla Salumeria della Musica, mentre nel 2004 \u00e8 stato trasferito al Teatro delle Erbe, dal 2007 al 2013 andava in onda da Le Robinie Studios, e nel 2014 \u00e8 andato in scena allo studio 20 di Cologno Monzese. Dal 2015 lo show ritorna nuovamente a Le Robinie Studios. Nel 2009 \"Colorado\" \u00e8 stato accusato dal critico televisivo Aldo Grasso di essere \u00abuno Zelig di Serie B\u00bb; nonostante le critiche, il 31 ottobre 2010 \"Colorado\" ha raggiunto il traguardo di 100 puntate. Nel maggio 2012 \u00e8 andato in onda lo spin-off \"Colorado - 'Sto classico\". Nel 2014 \"Colorado\" \u00e8 stato elogiato, tra gli altri, da Pietrangelo Buttafuoco su \"Il Foglio\", da Aldo Grasso sul \"Corriere della Sera\", e da Antonio Dipollina su \"La Repubblica\".\nTorna su Italia 1 a partire da marzo 2019 con la conduzione di Paolo Ruffini e Bel\u00e9n Rodriguez, mentre nel 2020, per la prima volta dal suo debutto, il programma non va in onda a causa della pandemia di COVID-19. Dal 20 giugno 2021 vanno in onda le repliche delle edizioni 2008 e 2009.\nNel settembre 2021, il programma viene sostituito con lo show comico \"Honolulu\".\nEdizioni.\n\"Colorado Caf\u00e8 Live\" (2006).\nCast.\nCon la partecipazione del corpo di ballo \"Le poiane\" (Camilla, Daniela, Manuela e Vanessa).\n\"Colorado Revolution\" (2007).\nCast.\nSondaggine: Francesca Belussi, Silvia Ceccon, Catrina Davies, Flavia Fano, Elisabeth Kinnear, Anna Laura Migliorati.\nOrchestra: \"Ritmi moderni Arturo Piazza\" diretti da Federico Bianco.\n\"Colorado\" (2008).\nCast.\nCon la partecipazione della deejay di Radio 105 Ylenia Baccaro e delle pupe Nora Amile, Rosy Dilettuso, Elisa Della Valentina, Mary Carbone e Ilaria Gabrielli.\nIn un'altra stanza venivano trasmessi \"Colorado shopping\", \"Cacioppo Channel\" e la parodia di Grey's anatomy, rinominata come \"Grez'z anatomy\" presso il Colorado Grez Hospital.\n\"Colorado\" (inverno-primavera 2009).\nNuova edizione condotta da Rossella Brescia e da Beppe Braida. Si registrava in una stanza a parte \"Fessbook\", parodia del social network Facebook, dove i vari comici registravano il proprio video.\nCast.\nRossella Brescia ha interpretato \"Roz\", la fidanzata di Baz. Vi era anche la partecipazione, come deejay, della presentatrice di Match Music Isa B.\n\"Colorado\" (autunno 2009).\nDopo il successo dell'edizione primaverile, la trasmissione comica torna gi\u00e0 in autunno, ma al posto di Beppe Braida arriva come conduttore, sempre al fianco di Rossella Brescia, Nicola Savino accompagnato dall'amico Digei Angelo. Altra new entry del programma \u00e8 il gruppo rock demenziale dei Gem Boy. In uno studio a parte viene trasmesso il torneo di poker \"Colorado hold'em\", parodia del torneo \"Texas hold 'em\", con la telecronaca di Ciccio Valenti. Si riveler\u00e0 l'edizione pi\u00f9 vista nella storia di Colorado.\nCast.\nRossella Brescia interpretava \"Roz\" la fidanzatina di Baz.\n\"Colorado\" (2010).\nViene confermata alla conduzione la coppia Rossella Brescia-Nicola Savino e come \"Coloradine\" vengono ingaggiate le ex pupe del reality show \"La pupa e il secchione - Il ritorno\". Si confermano gli ottimi ascolti della precedente edizione, anche grazie alla verve di Digei Angelo e ad un cast sempre pi\u00f9 affiatato.\nCast.\nNicola Savino e Rossella Brescia interpretano rispettivamente \"Nicola Garkio\" e \"Rossella Arcuro\" in \"La rava e la fava\". Rossella Brescia interpreta anche \"Patty\" nella parodia della telenovela \"Il mondo di Patty\". Nicola Savino fa anche \"Savi Sava\" in \"Savi Sava VS Gabri Gabra\". Nicola e Rossella interpretano anche \"Libano\" e \"Flaminia\" in \"Li peggio criminali\", insieme a Gianluca Fubelli (\"Er freddo\").\n\"Colorado\" (2011).\nPer questa edizione nuova conduzione affidata a Paolo Ruffini e Bel\u00e9n Rodr\u00edguez (che sostituisce la storica conduttrice Rossella Brescia), insieme a Digei Angelo e Chiara Francini, che comunque non cambia il successo del programma. Questa edizione vede il ritorno nel cast di Pino &amp; gli anticorpi. Le \"Coloradine\" sono state sostituite completamente da un corpo di ballo professionale (tra cui figura Lorella Boccia, futura concorrente di Amici e conduttrice di Colorado). Durante questa edizione, inoltre, i Fichi D'India in alcune occasioni hanno riproposto dopo quasi dieci anni (epoca in cui veniva proposto a Zelig) lo sketch \"Ahrarara Shopping\". In questa edizione \u00e8 andata in onda la puntata di Colorado pi\u00f9 lunga della storia (l'unica a durare quasi tre ore e a finire all'una di notte).\nCast.\nAnche Paolo Ruffini, Bel\u00e9n Rodr\u00edguez, Chiara Francini e Digei Angelo hanno dei ruoli:\n\"Colorado\" (2012).\nPer questa edizione, riconfermati gli stessi conduttori dell'edizione precedente (Paolo Ruffini e Bel\u00e9n Rodr\u00edguez), mentre Chiara Francini \u00e8 stata sostituita da Elena Morali e Luna. Anche questa edizione ottiene buoni ascolti, anche grazie alle molte novit\u00e0 nel cast (come Nicoletta Nigro, Alberto Farina e Barbara Foria, che poi diventeranno dei pilastri del cast, quasi sempre presenti nelle edizioni successive) e ai ritorni di alcune vecchie glorie del cast (Bianchi e Pulci, Maurizio Battista, Stefano Chiodaroli, Annalisa Arione, Rita Pelusio, Dario Cassini, Raffaele D'Ambrosio e Fabrizio Casalino).\nQuest'edizione, inoltre, \u00e8 caratterizzata da novit\u00e0 strutturali all'interno del programma, come l'assenza dopo sei anni di sketch registrati in esterna, il ridimensionamento del ruolo del corpo di ballo (a cui nelle edizioni precedenti erano affidati dei momenti propri, mentre da questa edizione esegue coreografie per introdurre gli sketch dei comici) e dei conduttori (che una volta avevano sketch propri, mentre ora si limitano a condurre il programma e fare da spalla ai comici).\nInoltre anche la successione dei comici \u00e8 sottoposta a variazioni: nelle edizioni precedenti quasi tutti i comici riuscivano a prendere parte a tutte le puntate, ma da questa edizione i comici vengono alternati nelle varie puntate (causa loro maggior numero, passando dai poco pi\u00f9 di quaranta dell'edizione precedente ai quasi cinquanta di questa), quindi non tutti riescono a partecipare sempre al programma. A questa edizione, per\u00f2, sono anche legate varie polemiche: il comico romano Marco Capretti ha accusato di plagio i PanPers riguardo alla loro parodia di Yahoo Answers, inoltre una canzone dei Gem Boy (\"Heidi\") e un monologo di Fabrizio Casalino sono stati criticati come offensivi (l'uno riguardo a Justin Bieber e l'altro accusato di omofobia).\nDurante questa edizione, inoltre, Didi Mazzili, Andrea Vigan\u00f2 ed Enzo Polidoro dei Turbolenti hanno formato un nuovo trio comico: il Trio Falappa (nel cui nome vi \u00e8 un evidente riferimento al loro sketch pi\u00f9 famoso, quello dei montatori di mobili della fittizia ditta, OKEA, parodia dell'Ikea).\n\"Colorado \"(primavera 2013).\nLe puntate di questa edizione sono state registrate a dicembre dell'anno prima (dopo le registrazioni dell'edizione precedente, e ci\u00f2 spiega il minor numero di puntate). La grande novit\u00e0 di questa edizione \u00e8 l'assenza di Belen Rodriguez, sostituita di puntata in puntata da diversi personaggi famosi. Il resto del cast rimane grossomodo quello dell'edizione precedente, a parte alcune novit\u00e0 come il monologhista Alessandro Serra e il duo comico Tirocchi e Paniconi, i quali poi faranno parte del cast fisso del programma anche per le edizioni successive. Questa edizione ha visto un forte calo degli ascolti rispetto al passato.\n\"Colorado\" (autunno 2013).\nIn quest'edizione \u00e8 stata ripristinata la conduzione fissa per tutte le puntate (affidata a Paolo Ruffini, Lorella Boccia e Olga Kent), mentre \u00e8 stato ridimensionato il ruolo di Elena Morali, che in questa edizione \u00e8 apparsa negli sketch dei Gem Boy e di Gianluca Fubelli nei panni di Giulio Cesare. Questa edizione ha visto il ritorno nel cast, dopo anni di assenza, di Enrique Balbontin, Max Cavallari (senza Bruno Arena, ricoverato in ospedale a causa di un ictus) e Margherita Antonelli, e inoltre vari comici hanno riproposto sketch che a Colorado non interpretavano da svariati anni: Max Cavallari ha riproposto il personaggio del venditore di surgelati, I Turbolenti lo sketch dei Turbotubbies, Stefano Chiodaroli il personaggio del panettiere e Fabrizio Casalino le parodie dei cantautori alla chitarra.\nVari componenti del cast di quest'edizione sono stati scoperti da Maria De Filippi: Leonardo Fiaschi e i Fratelli Lo Tumolo avevano partecipato come concorrenti alla quarta edizione di \"Italia's Got Talent\", Vincenzo Mingolla e Romina Carancini e la conduttrice Lorella Boccia (che aveva gi\u00e0 partecipato a Colorado) hanno partecipato ad \"Amici di Maria De Filippi\" e la sigla \u00e8 cantata da Moreno Donadoni, vincitore della dodicesima edizione dello stesso talent show. Tra le novit\u00e0 nel cast dei comici, oltre ai gi\u00e0 citati Fratelli Lo Tumolo e Leonardo Fiaschi reduci dal successo di Italia's Got Talent, si segnala l'arrivo di due comici gi\u00e0 famosi, trattasi di Leonardo Manera (qui nei panni di un medico che parla di casi di malasanit\u00e0) e di Stefano Nosei (qui nei panni del vocal coach Stevie Ray Everyday), e del comico-rivelazione Rino Ceronte (alias Umberto Abbati).\nIn questa edizione ha avuto grande successo Raffaele D'Ambrosio grazie a uno sketch in cui, ogni volta che incontrava una persona (talvolta una persona del pubblico, talvolta un ospite famoso, vero o imitato da Leonardo Fiaschi), credeva di trovarsi di fronte a un personaggio famoso (oppure davanti a un personaggio diverso da quello incontrato effettivamente), sicch\u00e9 per la sorpresa esclamava sempre: \"Ma che piacere!\". In questa edizione \u00e8 entrato a far parte del gruppo degli autori il famoso comico Carlo Pistarino. Questa \u00e8 stata l'edizione con la durata delle puntate pi\u00f9 lunga (insieme all'edizione successiva del 2014) e ci\u00f2 ne fa l'edizione di Colorado pi\u00f9 lunga della storia, nonostante la puntata pi\u00f9 lunga in assoluto sia andata in onda nel 2011 e l'edizione con il maggior numero di puntate sia stata quella della primavera 2009 (con 14 puntate).\n\"Colorado\" (2014).\nQuesta edizione \u00e8 caratterizzata da numerose novit\u00e0: innanzitutto la trasmissione non si svolge pi\u00f9 nello studio de Le Robinie, dove la trasmissione \u00e8 andata in onda per quasi sei anni, ma nel teatro 20 di Cologno Monzese (il pi\u00f9 grande studio televisivo posseduto da Mediaset). In questa edizione \u00e8 stata adottata una scenografia completamente diversa da quella delle precedenti edizioni. Anche il corpo di ballo \u00e8 stato quasi completamente rinnovato: l'unico elemento del precedente corpo di ballo rimasto \u00e8 il ballerino Vincenzo Mingolla (primo ballerino insieme a Nora Mogalle). Anche per quanto riguarda i comici sono presenti molte novit\u00e0 tra cui il monologhista e \"aspirante suicida\" Peppe Iodice, lo \"zincaro\" Nicola Vicidomini, gli Scemifreddi e la monologhista Chiara Rivoli. Anche i comici pi\u00f9 famosi del programma hanno proposto sketch nuovi (come Leonardo Manera con il personaggio dello scambista, Raffaele D'Ambrosio con il suo monologo \"pensato\", Stefano Chiodaroli con un prete fanatico di Ges\u00f9 Cristo oppure Rita Pelusio con la parodia di Miley Cyrus).\nIn quest'edizione, inoltre, vengono celebrati gli undici anni di successo della trasmissione e viene attuata una vera e propria \"operazione amarcord\": infatti i conduttori di quest'anno (Diego Abatantuono e Chiara Francini) avevano gi\u00e0 in passato partecipato al programma (Diego aveva condotto le prime due edizioni, dapprima insieme a Ugo Conti e poi insieme con Andrea Appi e Rossella Brescia, e vi aveva partecipato come comico nel 2006, mentre Chiara aveva preso parte all'edizione del 2011, presentata da Paolo Ruffini e Bel\u00e9n Rodr\u00edguez) e sono tornati nel cast del programma Pino e gli Anticorpi, Paolo Casiraghi e Marco Milano. Inoltre, alcuni comici interpretano degli sketch che non avevano pi\u00f9 proposto (Marco Bazzoni interpreta di nuovo Baz, Gianluca Impastato interpreta di nuovo Chicco D'Oliva, Raffaele D'Ambrosio interpreta di nuovo Laudio e Fabrizio Casalino interpreta di nuovo Giginho).\nNel corso delle puntate, inoltre, vengono ospitati comici e conduttori che in passato hanno partecipato alla trasmissione, spesso affiancando Abatantuono e la Francini nella conduzione oppure ricevendo un \"premio alla carriera\": il Cactus D'Oro (premio a forma di cactus, ovvero il simbolo del programma). Inoltre, nel corso del programma vengono trasmesse clip delle edizioni precedenti. In questa edizione Alessandro Bianchi per la prima volta \u00e8 presente senza il suo storico compagno Michelangelo Pulci (con cui formava il duo Bianchi e Pulci), mentre Gianluca Fubelli e Gianluca Impastato sono senza Stefano Vogogna ed Enzo Polidoro (coi quali erano I Turbolenti, e ci\u00f2 infatti pu\u00f2 essere causato dallo scioglimento degli stessi, avvenuto dopo l'edizione precedente). Per la prima volta partecipa al programma un ospite internazionale: trattasi del rapper svedese Ola Svensson, l'interprete della sigla del programma (intitolata \"Rich And Young\").\nAmarcord.\nIn questa edizione vengono celebrati i primi undici anni del successo della trasmissione, richiamando nel cast i due conduttori Diego Abatantuono e Chiara Francini (dopo anni di assenza) e alcuni comici e sketch delle edizioni precedenti, e in ogni puntata vengono trasmessi filmati delle edizioni precedenti. Inoltre, dalla seconda puntata in poi, Abatantuono e Chiara Francini sono affiancati nella conduzione da alcuni personaggi che hanno fatto la storia del programma, precisamente:\nPremi alla carriera.\nIn questa edizione vengono assegnati ai comici alcuni particolari premi alla carriera (e, anche in questo caso, spesso intervengono personaggi che hanno fatto la storia della trasmissione e che hanno fatto parte della stessa nelle edizioni precedenti).\n\"Colorado\" (primavera 2015).\nLa sedicesima edizione di Colorado, andata in onda da venerd\u00ec 20 febbraio a domenica 17 maggio 2015, \u00e8 caratterizzata da alcune novit\u00e0 (come, ad esempio, il ritorno di Paolo Ruffini e la nuova conduttrice Diana Del Bufalo), e da un'organizzazione della scaletta simile a quella delle edizioni storiche del programma (ovvero antecedenti all'edizione del 2012): quasi tutti i comici hanno partecipato a tutte e 13 le puntate (motivo per cui il numero dei comici \u00e8 stato ridotto, passando dagli oltre 40 delle edizioni precedenti ai poco pi\u00f9 di 30 di questa). Inoltre, i due conduttori propongono loro esibizioni e sketch, esattamente come succedeva prima. Sono tornati, inoltre, gli sketch registrati in esterna e quelli collettivi (in cui pi\u00f9 comici diversi entrano in scena insieme). In questa edizione sono stati estromessi dal cast alcuni dei comici pi\u00f9 famosi della trasmissione, come i Gem Boy, Marco Bazzoni e Marco Milano. Risulta di peso anche l'assenza di Roberto Fara di Pino e gli Anticorpi, i quali pertanto sono rimasti in due. In compenso, per\u00f2, sono tornati nel cast del programma Valeria Graci, Dario Cassini e Giovanni Cacioppo, ed \u00e8 presente una band di accompagnamento live, ovvero Le Charleston, ex partecipanti della quinta edizione italiana di X Factor. Il programma torna a essere registrato a Le Robinie Studios, ma mantiene la stessa scenografia costruita l'anno precedente nello Studio 20.\nTale edizione \u00e8 caratterizzata dalla partecipazione di svariate guest star, tra cui gli ex concorrenti della precedente edizione de L'isola dei famosi (in particolare le vincitrici, ossia Le Donatella), andata in onda proprio sulle reti Mediaset e finita poche settimane prima, e cantanti italiani e stranieri. Tra questi, si cita anche Gianluca Grignani, che ha incontrato il suo parodista Fabrizio Casalino. Tra gli ospiti comici, inoltre, si citano Claudio Bisio (famoso per aver presentato per anni il programma \"concorrente\" di Colorado, ossia \"Zelig\") e Maurizio Battista (comico di Colorado fino a tre anni prima). La sigla di questa edizione \"Ridere non costa niente\" \u00e8 cantata da Diana Del Bufalo e composta dalla stessa conduttrice insieme al produttore Francesco Arpino.\nCast.\nNota: nella lista sono segnati solo gli sketch interpretati frequentemente dai comici nel programma. Nel corso dell'edizione si sono poi verificati casi in cui i comici interpretavano personaggi delle passate edizioni in alcune entrate a schiaffo veloci durante sketch altrui. Inoltre, nello sketch collettivo \"I segreti del Segreto\" (parodia della famosa telenovela di Canale 5 \"Il segreto\"), i vari comici interpretano i personaggi della famosa serie, alternandosi tra di loro (gli unici personaggi fissi sono Alessandro Bianchi nei panni del regista ed Elena Morali nei panni della protagonista).\n\"Colorado\" (autunno 2015).\nLa diciassettesima edizione di Colorado \u00e8 andata in onda dal 14 ottobre al 2 dicembre 2015 con la conduzione del duo comico Luca e Paolo. Tra le altre notizie degne di nota si citano i ritorni di Marco Bazzoni e di Max Cavallari dei Fichi d'India. L'edizione \u00e8 stata stroncata anche dalla critica specializzata (in particolare da Aldo Grasso), soprattutto per via di un presunto peggioramento dei comici (anche se va detto che la trasmissione non \u00e8 mai stata esente da critiche anche quando godeva di buon successo). Le poche critiche positive rivolte ai contenuti di questa edizione riguardano principalmente la conduzione di Luca e Paolo (e la loro interazione con la band Pippo e i suoi Giampiero) e le performance dei pochi comici considerati bravi (tra cui Alessandro Bianchi, Debora Villa e Stefano Chiodaroli).\n\"Colorado\" (2016).\nLa diciottesima edizione di Colorado \u00e8 andata in onda su Italia 1 dal 22 settembre al 24 novembre 2016 con la conduzione del duo comico Luca e Paolo. Tra gli autori di questa edizione si citano le presenze di Federico Basso e Rocco Tanica, mentre tra i membri del cast si citano le presenze di Cristina D'Avena e Ria Ant\u014dniou. Dalla prima puntata di questa stagione \u00e8 stata introdotta una nuova rubrica: \"Vai a lavorare\", dove i comici si sono dovuti sfidare in una gara di improvvisazione su vari argomenti, facendo divertire il pubblico; nella finzione del programma, i concorrenti che perdevano le sfide venivano mandati a lavorare per un giorno. Questa edizione ha avuto ascolti molto bassi (gi\u00e0 in calo dal 2013) e risulta essere l'edizione di Colorado meno vista in assoluto da quando la trasmissione va in onda in prima serata, confermando il declino del programma negli anni precedenti.\nGli unici comici ad aver riscosso consensi, durante questa edizione, sono stati Claudio Lauretta, Leonardo Manera (che per\u00f2 \u00e8 stato anche criticato per via del turpiloquio che caratterizza il personaggio da lui interpretato) e Toni Bonji (il quale era una novit\u00e0 per la trasmissione, ma era gi\u00e0 noto al pubblico televisivo come concorrente di \"Italia's Got Talent\").\nDa questa edizione il programma ha una radio partner, ossia Radio 105.\n\"Colorado\" (2017/2018).\nLa diciannovesima edizione di Colorado \u00e8 andata in onda dal 2 novembre 2017 al 4 gennaio 2018 nuovamente con la conduzione di Paolo Ruffini (che ha sostituito Luca e Paolo) insieme all'ex velina di \"Striscia la notizia\" Federica Nargi e al comico Gianluca Fubelli.\nUna novit\u00e0 di quest'anno riguarda il corpo di ballo, composto da sei ragazze che nel corso delle puntate hanno dato prova della loro bellezza e comicit\u00e0, cos\u00ec da poter eleggere una di loro come \"Miss Colorado\" alla fine dell'edizione.\n\"Colorado\" (2019).\nLa ventesima edizione di Colorado \u00e8 andata in onda dal 28 marzo al 14 maggio 2019 con la conduzione di Paolo Ruffini e Bel\u00e9n Rodriguez, insieme ai comici Gianluca Fubelli e i PanPers.\nIl meglio in DVD.\nSono usciti i DVD del meglio di Colorado dall'edizione del 2009 all'edizione primavera del 2014. I cofanetti sono editi Fivestore, il merchandising di Mediaset."}
{"id": "1178390", "revid": "1573940", "url": "https://it.wikipedia.org/wiki?curid=1178390", "title": "Phyllodesmium longicirrum", "text": "Phyllodesmium longicirrum () \u00e8 un mollusco nudibranchio della famiglia Myrrhinidae."}
{"id": "1178393", "revid": "228587", "url": "https://it.wikipedia.org/wiki?curid=1178393", "title": "Flammiere", "text": "Il flammiere \u00e8 generalmente definito chi in un esercito \u00e8 armato di lanciafiamme. Visto il tipo di arma utilizzato, egli \u00e8 dotato di un equipaggiamento particolare:\nIl flammiere necessita di un particolare addestramento, dal momento che il lanciafiamme non \u00e8 un'arma dal facile utilizzo, specialmente agli inizi.\nIl flammiere tuttavia non entrava in azione spesso, sia per la vulnerabilit\u00e0 (per maneggiare un lanciafiamme bisogna stare in piedi, quindi allo scoperto), sia per il fatto che il nemico spesso alla sua vista arretrava fuori dal raggio d'azione dell'arma."}
{"id": "1178394", "revid": "124123", "url": "https://it.wikipedia.org/wiki?curid=1178394", "title": "Dieter Dierks", "text": "Biografia.\nDierks esord\u00ec nel mondo della musica divenendo produttore degli Hush, degli Ash Ra Temple, dei Nektar e dei Tangerine Dream, per poi raggiungere l'apice del successo gestendo l'allora band emergente rock Scorpions, per la quale lavor\u00f2 dal 1975 al 1990. Dieter \u00e8 il fondatore dei leggendari Dierks Studios di Colonia, all'interno dei quali registrarono artisti come Accept, Michael Jackson, Tina Turner, Twisted Sister, Scorpions, Timothy Leary, Die Toten Hosen, Tangerine Dream e molti altri.\nDieter \u00e8 divorziato e ha quattro figli; Michael Dierks \u00e8 un attore e sua figlia Dominique Schilling \u00e8 una scrittrice che viva a Los Angeles, Michaela Dierks, la sua figlia pi\u00f9 grande, \u00e8 un promotrice televisiva e musicale e il suo figlio pi\u00f9 giovane, Julien Freundt, \u00e8 uno studente."}
{"id": "1178395", "revid": "30753", "url": "https://it.wikipedia.org/wiki?curid=1178395", "title": "Premio della Critica &quot;Mia Martini&quot;", "text": ""}
{"id": "1178397", "revid": "838137", "url": "https://it.wikipedia.org/wiki?curid=1178397", "title": "Fattore sterico", "text": "Nella teoria delle collisioni, il fattore sterico \u00e8 la probabilit\u00e0 che due o pi\u00f9 molecole nel collidere abbiano un'orientazione relativa corretta affinch\u00e9 la reazione chimica possa avvenire e le molecole dei reagenti convertirsi in quelle dei prodotti previsti dalla reazione.\nTale fattore dipende dalla complessit\u00e0 della struttura delle molecole coinvolte, nonch\u00e9 dall'ingombro sterico esistente attorno al sito utile della reazione."}
{"id": "1178400", "revid": "599013", "url": "https://it.wikipedia.org/wiki?curid=1178400", "title": "Abou Diaby", "text": "Calcisticamente cresciuto nel centro tecnico di Clairefontaine, ha capitanato con successo la nazionale francese Under-19 tra il 2004 ed il 2005, riuscendo anche a vincere il campionato europeo di categoria.\nIl 13 marzo 2006 ha simbolicamente installato la prima poltroncina dell'Emirates Stadium, il nuovo stadio dell'Arsenal.\nCaratteristiche tecniche.\nCentrocampista molto forte fisicamente, giocava prevalentemente come mediano. Per la sua fisicit\u00e0 ed il suo passo \u00e8 stato spesso paragonato a Patrick Vieira. \nDal 2006, anno in cui \u00e8 stato acquistato dall'Arsenal, la sua carriera \u00e8 stata condizionata da numerosi infortuni, che ne hanno condizionato le prestazioni e limitato le presenze sia con i club sia con la nazionale.\nCarriera.\nClub.\nAuxerre.\nDiaby entr\u00f2 nelle giovanili del Paris Saint-Germain a 13 anni. Lasci\u00f2 il club 2 anni dopo, per andare all', con il quale vinse il campionato giovanile Under-16. Il suo allenatore (a quel tempo Christian Henna) lo descriveva come un tipo \"molto bravo tecnicamente, elegante e veloce\". Qui, divent\u00f2 un centrocampista difensivo, sfruttando il suo fisico alto e imponente.\nDivent\u00f2 un calciatore professionista nell'Auxerre, dove gioc\u00f2 10 partite in due stagioni. Il suo debutto arriv\u00f2 quando entr\u00f2 in campo, all'ultimo minuto, nella partita contro il Rennes, il 14 agosto 2004.\nArsenal.\nIl 13 gennaio 2006, Diaby firm\u00f2 per l'Arsenal, in cambio di 2 milioni di sterline. Anche il Chelsea si interess\u00f2 a lui, ma il ragazzo prefer\u00ec i \"Gunners\". Scelse la maglia numero 2, libera dal ritiro di Lee Dixon. Diaby fu acquistato per sostituire Patrick Vieira: i due, infatti, oltre al ruolo, hanno in comune anche il fisico. \u00c8 in grado di giocare sia da centrocampista offensivo, che da schermo davanti alla difesa.\nDebutt\u00f2 nella partita tra Arsenal ed Everton del 21 gennaio 2006, mentre segn\u00f2 il suo primo gol per i \"Gunners\" il 1\u00ba aprile del 2006, contro l'Aston Villa. Esattamente un mese dopo, per\u00f2, si infortun\u00f2 alla caviglia e rest\u00f2 fuori per 8 mesi. Torn\u00f2 in campo il 9 gennaio 2007, quando sostitu\u00ec Theo Walcott nel match di Coppa di Lega contro il Liverpool. Durante la finale del torneo, a Cardiff, Diaby fu coinvolto in uno scontro di gioco con John Terry: il ragazzo colp\u00ec con il suo piede, infatti, il capitano del Chelsea sulla mascella, in maniera assolutamente involontaria. Terry rest\u00f2 incosciente per diversi minuti e fu poi ricoverato in ospedale, ma fu dimesso nel tardo pomeriggio, senza apparenti problemi. \nInizi\u00f2 il campionato 2007-2008 in maniera radiosa: Ars\u00e8ne Wenger lo impieg\u00f2 al posto dell'infortunato Tom\u00e1\u0161 Rosick\u00fd. Segn\u00f2 una rete spettacolare contro il Derby County, da oltre 20 metri di distanza dalla porta. Il 12 dicembre 2007 segn\u00f2 il suo primo gol in Champions League, contro la Steaua Bucarest. Fu il gol del momentaneo 1 a 0, in una partita terminata 2 a 1 per gli inglesi. Il 29 marzo 2008, Diaby fu espulso per la prima volta in carriera, a causa di un fallo su Gr\u00e9tar Rafn Steinsson del Bolton.\nSegn\u00f2 la seconda rete in Champions League contro il Liverpool, dando il vantaggio all'Arsenal. Dopo la partenza di Mathieu Flamini, lott\u00f2 per un posto da titolare con Alexandre Song, Samir Nasri, Amaury Bischoff e Den\u00edlson. Nel mese di agosto, prima del campionato 2008-2009, Abou si procur\u00f2 un infortunio alla coscia che lo tenne fuori fino al mese di ottobre. Il suo ritorno era previsto per dopo Euro 2008, ma cos\u00ec non fu. Ritorn\u00f2 dopo l'infortunio il 14 ottobre all'82\u00ba minuto della partita contro l'Everton. Il centrocampista \u00e8 parso in gran forma, avendo fornito l'assist vincente per il goal di Theo Walcott contro i \"Toffees\".\nSegn\u00f2 intanto il suo terzo centro in Champions League contro il Fenerbah\u00e7e il 21 ottobre. Nel mese di novembre Abou si infortun\u00f2 nuovamente, stavolta all'addome, e salt\u00f2 gli ultimi due impegni del mese; tuttavia, la stagione 2008-2009 \u00e8 stata la sua migliore annata sin da quando \u00e8 all'Arsenal; ha concluso con 36 presenze e 4 reti. Negli anni seguenti ha continuato ad essere bersagliato dalla sfortuna: nel marzo del 2013 si rompe il del crociato e nell'ottobre dello stesso anno ha una ricaduta - il 39\u00ba infortunio della sua carriera - che lo costringe a subire una nuova operazione.\nIl 1\u00ba luglio 2015 il club londinese annuncia che il contratto in scadenza del calciatore francese non \u00e8 stato rinnovato, lasciandolo cos\u00ec svincolato.\nOlympique Marsiglia.\nIl 29 luglio 2015 firma un contratto di un anno, con opzione per il secondo, con l'Olympique Marsiglia, facendo cos\u00ec ritorno in Francia dopo nove anni e mezzo.\nNazionale.\nDiaby fu convocato per 14 volte dalla , capitanando la squadra durante gli europei di categoria del 2005. A febbraio 2006, debutt\u00f2 nella . A causa di un infortunio, per\u00f2, salt\u00f2 gli Europei Under-21 del 2006, cos\u00ec come la finale di Champions League.\nIl 15 marzo 2007 arriv\u00f2 la prima convocazione dalla Nazionale maggiore della : debutt\u00f2 sostituendo Florent Malouda nella partita valida per le qualificazioni ai contro la . Gioc\u00f2 57 minuti nella partita successiva, contro l', terminata 1 a 0 per i transalpini. Mette a segno la sua prima rete in nazionale contro la il 7 settembre del 2012, era una gara valida per le qualificazioni ai mondiali di Brasile 2014.\nStatistiche.\nPresenze e reti nei club.\n\"Statistiche aggiornate al 1\u00ba settembre 2016\"."}
{"id": "1178401", "revid": "122659094", "url": "https://it.wikipedia.org/wiki?curid=1178401", "title": "Pozzo del Merro", "text": "Il Pozzo del Merro \u00e8 una dolina carsica situata nelle campagne a nord di Roma, tra i Monti Cornicolani in Macchia del Barco e Macchia di Gattaceca, nel comune di Sant'Angelo Romano.\nSecondo i primi studi dell'Universit\u00e0 di Tor Vergata, non si conosce la profondit\u00e0 della cavit\u00e0, ma solo il limite massimo a cui le misurazioni sono giunte, ovvero 392 metri. Dalla sua scoperta, infatti, le sonde calate non hanno toccato il fondo e gli studi proseguono.\nOrigini del nome.\nIl significato del vocabolo Merro \u00e8 andato perduto nella zona di Sant'Angelo Romano, ma la parola \"m\u00e8rro\" o \"m\u00e8ro\" \u00e8 rimasta ancora in uso in alcune parti del Lazio e dell'Abruzzo e significherebbe proprio \"voragine\", o \"profonda dolina\". Il prof. Aldo Giacomo Segre lo ricorda anche in un lavoro sulla toponomastica dei fenomeni carsici pubblicato nel 1956.\nStoria.\nQuesta voragine \u00e8 sempre stata nota ai locali. Nel 1890 compare nella descrizione di un itinerario turistico che da Roma conduce fino a Sant'Angelo Romano, ed \u00e8 descritta come \"una specie di voragine, nel fondo della quale si estende un laghetto ed i cui fianchi ripidissimi sono rivestiti di alberi\". Ulteriori dati in libri e mappe storiche non sono stati trovati.\nLe prime esplorazioni furono condotte da Aldo Giacomo Segre negli anni '40; egli stesso pubblicher\u00e0 nel 1948 una dettagliata descrizione del pozzo.\nNegli anni '70 l'Azienda Comunale Elettricit\u00e0 e Acque di Roma (ACEA), realizz\u00f2 alcune strutture per la captazione della massa liquida a fini potabili. Tuttavia, man mano che l'acqua veniva pompata, la sua composizione cambiava in misura via via maggiore, divenendo sempre pi\u00f9 ricca di zolfo. Per questo motivo l'impresa fu abbandonata gi\u00e0 nel 1978, anche se i segni di quel tragico intervento (una rotaia metallica, tubazioni, un edificio in cemento armato adiacente alla dolina) sono tuttora ben visibili, e hanno causato danni all'ecosistema estremamente delicato. Tuttavia sempre in quel periodo, fu appurato che nel momento in cui l'Acea estraeva acqua dalla cavit\u00e0 del Merro, il livello di un secondo pozzo situato tra la Tiburtina e Guidonia Montecelio diminuiva perci\u00f2 si pu\u00f2 dedurre che per il principio dei vasi comunicanti, tra i due esista una connessione.\nIl 12 maggio del 2007, Stefano Makula, famoso apneista italiano, a 52 anni s'immerse nel Pozzo del Merro, toccando i 48 metri di profondit\u00e0 al termine di una serie di immersioni. Fu il primo record mondiale di apnea in una cavit\u00e0 carsica con diramazioni e grotte laterali. Queste discese permisero ad un \"team\" di fisiologi, patologi, neurologi, psicologi e medici iperbarici di collezionare campioni di sangue e di saliva molto particolari, sia di Makula che di alcuni sommozzatori impegnati nel progetto.\nL'accesso al pozzo \u00e8 tuttora interdetto per motivi di sicurezza, a causa dell'elevato rischio di crollo delle rocce e per la fragilit\u00e0 del suo ecosistema dal punto di vista scientifico.\nGeologia e territorio.\nIl Pozzo del Merro \u00e8 ubicato nella frazione \"Selva\" nel comune di Sant'Angelo Romano, tra i Monti Cornicolani, in una regione compresa tra il Tevere e l'Aniene a circa 30\u00a0km a nord-est di Roma. \u00c8 inserito nella Riserva Naturale della Macchia di Gattaceca e Macchia del Barco. Il territorio che lo circonda \u00e8 ricco di fenomeni carsici come cavit\u00e0, grotte e fossi. Tra i pi\u00f9 famosi fenomeni in questa zona vi sono anche il \"Pozzo Sventatore\", la \"Grotta di Fossavota\" e lo \"Sventatoio di Poggio Cesi\". L'urbanizzazione che invade l'area adiacente al pozzo pu\u00f2 avere avuto delle ripercussioni sui suoi aspetti idrogeologici.\nLe rocce in cui \u00e8 impostato il pozzo sono della \"paleopiattaforma\" che nel mare tropicale Giurassico, si estendeva per tutto il Centro Italia; oltretutto, alcuni scavi del 2007 hanno riportato alla luce dei reperti geologici dello stesso periodo. Si sa tuttavia poco della struttura di questo biotipo.\nLa voragine si apre sul piano di una campagna a 150\u00a0m s.l.m., con una bocca circolare imbutiforme di circa 150 m di diametro che sprofonda per circa 80 metri, dove raggiunge il laghetto a quota 70 m s.l.m. La caratteristica pi\u00f9 sorprendente e famosa di questa cavit\u00e0 \u00e8 appunto la presenza di un lago, con un diametro di circa 30 m, il che pu\u00f2 far pensare alla possibile presenza di torrenti sotterranei carsici che si collegano anche con il bacino delle Acque Albule di Tivoli. Le prime indagini effettuate stimavano la profondit\u00e0 del lago tra i 70 e gli 80 m. In seguito furono condotte immersioni scientifiche speleo-subacquee da Giorgio Caramanna e Riccardo Malatesta, i quali riuscirono a raggiungere la profondit\u00e0 di 100 m; successivamente la profondit\u00e0 del lago fu esplorata dai Nuclei Sommozzatori dei Vigili del Fuoco delle citt\u00e0 di Roma, Grosseto, Viterbo e Milano, mettendo a disposizione dei \"robot\" sottomarini ROV (\"Remote Operated Vehicle\") dotati di telecamere a colori e pinze manipolatrici. Nel marzo del 2002, il ROV \"PROMETEO\", arriv\u00f2 fino a 392 metri (limite operativo del \"robot\") senza riuscire ad individuare il fondo con assoluta certezza. Questo rende il Pozzo del Merro il \"sinkhole\" pi\u00f9 profondo del mondo e per questo viene considerato dagli studiosi che hanno attivato in loco degli studi un monumento naturale, anche se lo Stato non lo ha ancora dichiarato tale.\nLa voragine \u00e8 un eccezionale esempio di erosione chimica inversa: l'acqua della falda profonda presente all'interno dell'idrostruttura cornicolana, arricchita da apporti locali di fluidi geotermici profondi chimicamente aggressivi, corrode il substrato calcareo dal fondo, innescandone la dissoluzione con formazione di articolati sistemi carsici attivi. Questo fenomeno \u00e8 denominato \"ipercarsismo geotermico\".\nFlora.\nLa vegetazione naturale vicino al pozzo \u00e8 costituita da una fitta boscaglia termofila formata da querce, terebinto, siliquastro, viburno-tino, fillirea, e anche da svariate specie di orchidee. La presenza pi\u00f9 interessante \u00e8 quella dello storace, una pianta arbustiva che in Italia cresce solo presso i Monti Cornicolani e nei vicini Monti Lucretili e Tiburtini.\nUn'altra grande caratteristica della voragine \u00e8 la folta vegetazione che riveste le pareti della cavit\u00e0, costituita per la maggior parte da piante sempreverdi come il leccio e l'alloro. Nel sottobosco sono abbondantemente presenti i ciclamini, il pungitopo e l'edera. Nella parte pi\u00f9 bassa della cavit\u00e0, a ridosso dello specchio d'acqua, si trovano svariate specie di felci ed esemplari di fico e sambuco.\nLa superficie del lago era in passato ricoperta da un tappeto di lenticchia d'acqua, poi estinta a causa di un'invasiva specie di felce acquatica originaria del Brasile sudorientale: l'erba pesce gigante (\"Salvinia molesta\"). Questa pianta \u00e8 famosa per la sua invasivit\u00e0 nei tropici del mondo e in Italia la sua presenza \u00e8 stata segnalata inizialmente nel Fosso di San Giuliano Terme in Toscana e successivamente nello stesso Pozzo del Merro, esattamente nell'agosto del 2003. La pianta produce pesanti squilibri nell'ecosistema, come la sottrazione della luce e la diminuzione d'ossigeno. La sua introduzione nel laghetto \u00e8 stata molto probabilmente causata dall'uomo, a seguito della liberazione nel pozzo di una tartaruga americana (anch'essa osservata nelle acque del Merro) insieme al contenuto dell'acquario che la ospitava. Il 13 marzo 2009 \u00e8 stato condotto un intervento di bonifica volto all'asportazione di questa felce da parte del Servizio Ambiente della Provincia di Roma, con l'ausilio del Nucleo Sommozzatori dei Vigili del Fuoco di Roma.\nFauna.\nIl Pozzo del Merro risulta essere interessante anche dal punto di vista faunistico, in particolare erpetologico. All'interno del laghetto vivono popolazioni di tritone punteggiato e di tritone crestato italiano; d'interesse \u00e8 anche la rana appenninica. Tutte queste specie sono protette dalla regione Lazio.\nAll'interno della dolina si possono osservare anche varie specie di uccelli, rettili e mammiferi.\nLe sorprese maggiori a livello faunistico si trovano soprattutto nella parte sommersa: a circa 70 m dalla superficie sono stati ritrovati vari esemplari di crostacei anfipodi, uno dei quali \u00e8 risultato essere una nuova specie ancora non conosciuta, descritta nel 2005 da Valentina Iannilli e da Augusto Vigna Taglianti come \"Niphargus cornicolanus\".\nNel pozzo \u00e8 stata ripescata dai sommozzatori una tartaruga palustre americana, probabilmente abbandonata da ignoti assieme al contenuto del suo acquario, che ha causato poi l'introduzione dell'invasiva Salvinia molesta."}
{"id": "1178403", "revid": "123236354", "url": "https://it.wikipedia.org/wiki?curid=1178403", "title": "Costo standard", "text": "Il costo standard \u00e8 definito nell'ambito della contabilit\u00e0 industriale.\nIl costo standard \u00e8 calcolato in sede previsionale, come valore stimato verificabile solo a posteriori e/o determinato sulla base di assunzioni.\nIn sede consuntiva invece viene calcolato il \"costo effettivo\", che \u00e8 il costo analitico esatto che pu\u00f2 non coincidere con il valore stimato per molteplici motivi, a partire dal metodo di valorizzazione che \u00e8 diverso (LIFO, FIFO, costo medio ponderato: quest'ultimo \u00e8 il pi\u00f9 simile al costo standard).\nDal confronto (differenza) fra costo standard e costo effettivo possono emergere scostamenti pi\u00f9 o meno significativi, di prezzo-quantit\u00e0-mix, che vanno sottoposti ad analisi (cosiddetta \"analisi degli scostamenti\")\nAi tre metodi noti per la contabilit\u00e0 interna e per valorizzare le scorte (LIFO, FIFO, costo medio ponderato), se ne aggiunge un altro, il costo standard, specifico per il budget: diversamente dai primi tre, il costo standard tiene conto anche degli ordini di acquisto ancora inevasi, cio\u00e8 del materiale che nel tempo entrer\u00e0 in azienda.\nIn questo modo, anche se si tratta di nuovo prodotto e le rimanenze iniziali e finali sono pari a zero, il materiale pu\u00f2 essere valorizzato in base al prezzo medio, pesato sulla quantit\u00e0, delle sue entrate future del portafoglio ordini fornitore.\nIl costo standard \u00e8 la quota variabile dei costi di prodotto, e non tiene conto dei costi fissi (ammortamenti industriali, commerciali e amministrativi). Gli ammortamenti di macchinari industriali volendo si possono proporzionare e ripartire per prodotto in base alle ore di utilizzo o al tasso di saturazione.\nConfrontando costo variabile standard del venduto e ammortamenti industriali si ottiene il break even: la quantit\u00e0 prodotta (pari a quantit\u00e0 che si prevede di vendere al netto delle rimanenze) dovrebbe non essere inferiore, e se del caso, aumentata, anche tenendo a scorta l'invenduto, per essere almeno pari al punto di pareggio.\nCol costo standard di materie prime e dei prodotti finiti, e il prezzo di vendita dato, si pu\u00f2 stendere un conto economico previsionale per i vari codici prodotto: ricavi, variazione scorte di prodotto finito, costo materie prime e manodopera diretta, risultato gestione operativa (MOL), proventi e oneri finanziari e straordinari, tasse, utile netto.\nL'utile netto viene infine contrapposto agli oneri figurativi (stipendio dell'Alta Direzione e interessi di computo-oneri finanziari simulando di finanziare tutto a debito zero con capitale proprio), per vedere la convenienza economica e se la produzione \u00e8 in perdita.\nDescrizione.\nIl \u201c'costo standard'\u201d \u00e8 un costo definito in base a una costruzione ex ante dell'impegno economico che l'unit\u00e0 produttiva dovr\u00e0 sostenere per l'esecuzione del ciclo produttivo. Tale costo, infatti, viene definito in base a predefiniti livelli di efficienza e di prezzo in relazione a determinate condizioni operative in uno specifico lasso temporale.\nPer approfondire il concetto di costo standard \u00e8 necessario, in primis, distinguere due tipologie di costi:\nCosto Effettivo: oneri realmente sostenuti per la produzione di un bene/servizio\nCosto Previsto: costo che si prevede di sostenere in un determinato periodo di riferimento in relazione sia alle condizioni operative e funzionali in cui l'azienda opera, che delle azioni che l'azienda stessa intende attuare per il raggiungimento dei propri obiettivi\nIn questo contesto si evidenzia l'importanza del costo standard come strumento di controllo dell'efficienza aziendale e supporto per la determinazione dei prezzi di vendita.\nIl costo standard si pu\u00f2 distinguere in:\nIn un'ottica di miglioramento dell'efficienza dell'utilizzo delle risorse interne, la Variance Analysis, quale analisi degli scostamenti effettivo/previsivo, assume un ruolo fondamentale di controllo delle performance ed indirizzo delle politiche correttive per il raggiungimento dei desiderata aziendali.\nPerch\u00e9 usare il costo standard.\nCi sono diversi vantaggi nell'uso del costo standard anzich\u00e9 il costo effettivo:\nPer esempio in un reparto produttivo ci sono operai con differente anzianit\u00e0 e le loro retribuzioni possono essere differenti. Se essi sono impegnati indifferentemente sulla medesima linea di montaggio assumo come costo orario per tutti gli operai il costo orario standard.\nTutti gli scarichi da magazzino di un dato semilavorato di acquisto sono valorizzati ad un medesimo prezzo a media mobile, che viene modificato con le entrate merci in arrivo dai fornitori e le uscite merci per la produzione (ovvero vendita al cliente per ricambi, o rottamazione).\nIl semilavorato \u00e8 valorizzato in base a un costo orario medio dei centri di costo diretti (ovvero imputabili al prodotto), quali la progettazione tecnica e meccanica (cicli, distinte basi, ecc), manodopera per lavorazione e montaggio, programmazione della produzione. La quantit\u00e0 media di ore tiene conto di un rendimento effettivo/teorico annuale del singolo centro di costo, e a un prezzo a media mobile degli acquistati necessari, aggiornato annualmente.\nCalcolo del costo standard.\nIl costo standard \u00e8 riaggiornato periodicamente.\nPer costi stabili, pu\u00f2 essere determinato in base ai dati consuntivati in un periodo di tempo significativo.\nSe ci sono delle aspettative di cambiamento dei costi, il costo standard pu\u00f2 recepire il costo atteso nel futuro.\nSolitamente \u00e8 calcolato in contemporanea al budget, spesso su base annuale. Dal budget il costo standard mutua una delle sue pi\u00f9 importanti funzioni, che \u00e8 quella di realizzare un certo grado di motivazione negli operatori che saranno ritenuti responsabili del raggiungimento o meno dello standard prescelto. Uno standard troppo, o troppo poco, ambizioso potrebbe dare o togliere motivazione all'impegno lavorativo, a seconda della situazione psicologica del personale che con tale standard andr\u00e0 a confrontarsi: manager molto ambiziosi saranno motivati nel primo caso, demotivati nel secondo (e viceversa).\nMa anche cambiamenti importanti all'interno dell'azienda o del mercato delle materie prime possono forzare aggiornamenti del costo standard pi\u00f9 brevi di quanto previsto.\nIl costo standard nel controllo di gestione.\nCaso di un'azienda manifatturiera.\nIl costo standard \u00e8 solitamente usato nei budget operativi, e permette di fare analisi di scostamento del costo effettivo, analizzarne le motivazioni e mettere in pratica eventuali azioni correttive\nIl costo standard \u00e8 una metodologia nell'ambito dei progetti di product costing che permette di valorizzare il costo di produzione di un prodotto finito o di un suo componente, sia semilavorato che acquistato.\nOgni materiale pu\u00f2 essere un make oppure un buy. I prodotti make sono associati ad una distinta base e a un ciclo di produzione.\nIl costo standard utilizza una logica dell'MRP che utilizza l'anagrafica del materiale e altri due documenti associati ad ogni prodotto finito: la distinta base di produzione e il ciclo di lavorazione/montaggio in stato rilasciato.\nLe transazioni del calcolo costi esplodono la distinta base e calcolano il prezzo finale del prodotto in questo modo:\n-per gli acquistati, che non hanno n\u00e9 ciclo n\u00e9 distinta base, il costo \u00e8 pari al prezzo del fornitore, generato in automatico dal Sistema Informativo in base a un'analisi delle serie storiche, come una medie pesate degli Ordini di Acquisto del codice chiusi e di quelli ancora in scadenza, oppure imposto a mano, a partire da un'indagine di mercato e da un proprio listino prezzi delle forniture;\n-per i componenti della distinta fatti in casa, viene esplosa la porzione di distinta sottostante: il costo sar\u00e0 pari al prezzo degli acquistati (grezzi e finiti d'acquisto) pi\u00f9 il costo di trasformazione, che monetizza le ore di lavorazioni e montaggi necessarie.\nIl costo di trasformazione di un materiale \u00e8 dato da quello per i singoli centri di costo, che \u00e8 il prodotto di un parametro orario specifico del centro per il totale ore necessarie.\nL'azienda definisce dei Centri di Costo (CdC) con una relativa tariffa oraria che include tutti i costi diretti, ovvero quei costi imputabili in maniera certa ed univoca al centro di costo stesso (reparto, unit\u00e0 produttiva, ecc.), che sono:\nSemplificando, un centro di costo pu\u00f2 essere un gruppo di macchine oppure un ente organizzativo (funzione aziendale), e dipende dai processi della singola azienda. Il parametro orario applicato \u00e8 aggiornato periodicamente alla luce delle variazioni di prezzo dei fattori di produzione.\nIl ciclo produttivo \u00e8 una sequenza di operazioni o fasi, di lavorazione o montaggio, alle quali viene assegnata una macchina (un centro di costo), un tempo di set-up e un tempo ciclo. Il tempo di attrezzaggio (set-up), necessario a preparare il macchinario prima della produzione, \u00e8 ripartito per un lotto minimo o per un lotto ottimale di produzione che \u00e8 indicato come propriet\u00e0 anagrafica di ogni materiale. Il tempo totale di una fase \u00e8 dato dalla somma di tempo ciclo e di set-up, diviso per il lotto.\nUn buon ciclo di produzione rende costi diretti, direttamente imputabili al prodotto un numero di attivit\u00e0 il pi\u00f9 ampio possibile: non si limita alle ore macchina e ore di operatore dirette che fisicamente comportano una modifica del pezzo (ci\u00f2 che esce \u00e8 diverso da ci\u00f2 che entra nell'attivit\u00e0), ma riporta le ore di programmazione della produzione (compilazione ordine di lavoro e stampa), progettazione meccanica per realizzare i programmi CAM/CAD della macchina utensile e prototipazione, ore magazzino per la registrazione contabile e fisica dei movimenti-prelevare e rendere disponibili il materiale di acquisto o semilavorato alle macchine utensili, ore di Qualit\u00e0 (divise per collaudo materiali di acquisto in entrata, collaudo finale interno del prodotto finito e poi alla presenza del cliente, collaudi nelle fasi intermedie di produzione eseguiti in autocollaudo dall'operatore o alla presenza di collaudatori), ore per imballaggio e spedizione. Con questo dettaglio, restano costi indiretti \"fuori ciclo\", da ripartire sul prodotto, la logistica in entrata e in uscita.\nUgualmente la distinta base non \u00e8 composta dai soli materiali che hanno un disegno progettuale e fisicamente ritroviamo lavorati e montati nel prodotto finale, ma anche dai materiali di consumo (oli, grassi; utensili delle macchine che sappiamo di inserire e consumare durante il ciclo di produzione; materiale per il collaudo).\nQuindi, per ogni componente \"make\":\nIl totale ore del centro di costo pu\u00f2 essere aumentato tenendo conto del \"trend\" del momento, dell'efficienza che il centro di costo manifesta come rapporto fra le ore preventivate nei cicli e negli ordini di lavoro in corso di produzione, e quelle effettivamente impiegate per le lavorazioni.\nIl costo standard non tiene conto di alcuni elementi quali:\nPer i costi indiretti di produzione, ma anche quelli commerciali e amministrativi, l'azienda pu\u00f2 scegliere di aggiungere, alla contabilit\u00e0 interna a costi standard (che opera su materiali diretti e lavoro diretto), una contabilit\u00e0 di tipo \"Activity based costing\" per ripartire i costi indiretti consuntivi sui prodotti, in modo da poter cos\u00ec calcolare il costo pieno industriale di ogni prodotto (materiali diretti, lavoro diretti, costi generali detti anche \"overhead\").\n\u00c8 possibile definire con il metodo ABC un budget anche per i costi indiretti, da confrontare con il consuntivo, con un'analisi degli scostamenti conseguente.\nIl costo totale pu\u00f2 essere lo standard, maggiorato con dei correttivi che valorizzano questi elementi.\nAd esempio sulle singole fasi di collaudo (autocontrollo o con collaudatore) si pu\u00f2 mappare la percentuale di pezzi scarti e di pezzi lavorati: rispetto a un lotto di produzione e calcolo costi di 100 unit\u00e0, sulla fase 20 un 2% di scarti e 3% rilavorati (=che ripetono una seconda volta la fase 20, o ripartono da fasi precedenti) significa che il costo standard fino alla fase 20 sar\u00e0 per 102 pezzi (includo i 2 scarti)+ 3 unit\u00e0*minuti macchina/operatore fase 20*prezzo/minuto della macchina che esegue la fase 20.\nIl costo standard pu\u00f2 essere confrontato coi costi effettivi da inizio anno a oggi per vedere gli scostamenti, intervenire sulle cause, ripianificare per i mesi successivi la commessa con la differenza budget-effettivo ed eventuali aumenti del \"lead-time\"-ritardi nella consegna previsti. Serve a valorizzare mensilmente i materiali per prodotto/commessa, mentre le ore per centro di costo sono quelli ricavabili dai cicli e dagli ordini di produzione emessi. Lo standard \u00e8 il riferimento al quale dovrebbe avvicinarsi, a consuntivo, il costo di un prodotto, se il processo produttivo \u00e8 a regime (cio\u00e8 in condizione normali), e con i costi sotto controllo.\nIl costo effettivo dei materiali entrati nel perimetro aziendali e immessi come lavori in corso di produzione si vede con la valorizzazione LIFO, FIFO o a costo medio ponderato.\nIl costo effettivo delle ore dirette richiede sistema di rilevazione delle timbrature. Ogni operatore \u00e8 dotato di un codice identificativo (in genere un codice a barre), cos\u00ec come il materiale riportato nell'ordine di produzione e il numero della fase (lavorazione, montaggio, collaudo ecc) del ciclo che si sta eseguendo, col codice della macchina utensile interessata. Prima di iniziare a lavorare, a mano (es. montaggio, collaudo, aggiustaggio) o su una macchina utensile, l'operatore con una pistola per codici a barre marca la propria matricola, quella della macchina che inizia ad attrezzare, e digita a sistema il numero di ordine e di fase eseguita; esegue la lavorazione o presidia la macchina che sta lavorando; quindi, terminata, ripete una seconda volta le timbrature. Cos\u00ec il sistema misura il tempo effettivamente impiegato per eseguire la singola fase, del ciclo in ordine.\nDa questa misura si valuta il rendimento del centro di costo, sia di macchine che di operatori, misurato come tempo speso/tempo previsto a ciclo nell'ordine (che \u00e8 associato a una commessa), e si corregge la pianificazione della commessa aumentando le ore di produzione previste.\nL'operatore diretto deve giustificare tutto il tempo lavorato, attribuendolo all'ordine di lavorazione del prodotto o altrimenti come ore indirette: perci\u00f2, timbra e inserisce la relativa causale anche ogni volta che interrompe e poi riprende la lavorazione della macchina per: mancanza materiale da lavorare, per fermo macchina (ad esempio per rottura utensile o per un pezzo da scartare o da rilavorare), per addestramento, per manutenzioni programmate o a guasto, per pause previste nel turno di lavoro.\nLe ore dei dipendenti diretti, ora causalizzate e divenute indirette (perch\u00e9 non spesate su un ordine produzione e relativa commessa), ci informano di potenziali aumenti dei tempi di attraversamento del prodotto, ritardi e penali per la consegna: le ore indirette vanno a ridurre la disponibilit\u00e0 teorica degli operatori per la produzione.\nAnalisi delle varianze ed \"Earned Value\".\nA completamento del processo di \"budgeting\", si effettua l'analisi degli scostamenti. I valori di riferimento sono tre:\nA questi tre valori visti nel loro andamento temporale, nel metodo dell\"Earned Value\", corrispondono tre curve, in ordine:\nI primi due valori sono indipendenti, mentre il costo ripianificato cos\u00ec come il BCWP \u00e8 ricavato dai primi due: ACWP o costo effettivo fino al mese corrente, e BCWS / costo standard dal mese corrente a finire (fine anno di esercizio, vita intera della commessa).\nDai primi tre valori di costo si ricavano due primi tipi di Varianze Industriali:\nA loro volta entrambi questi due tipi di varianze possono essere ulteriormente scomposti nelle pi\u00f9 note (riportate nei libri di testo): \nrelative e che \"si intersecano\" con:\nInput \u00e8 la materia prima ma anche un semilavorato-Lavoro in corso che viene ulteriormente trasformato; output \u00e8 il prodotto finito che si vende al cliente finaole, ma anche un semilavorato che esce da un'attivit\u00e0 intermedia del processo produttivo. Abbiamo quindi:\nLe varianze calcolate dall'applicazione del modello di Earned Value sono:\nLa \"Cost Variance permette di isolare le inefficienze dai ritardi ma non permette di spiegare la causa delle stesse\". Questa informazione pu\u00f2 essere individuata dalle due Varianze Industriali (tecnica o di produzione), dette sopra.\nL'analisi degli scostamenti consente ad esempio di isolare le responsabilit\u00e0 del dirigente del marketing da quelle della produzione, valutare il margine per prodotto e se al limite \u00e8 stato prodotto in perdita.\nLe ore impiegate in pi\u00f9 di quelle previste dallo standard, ossia le ore non a ciclo, sono devianze che vanno causalizzate. Le devianze si dividono prima di tutto in quelle che dipendono dalla produzione, oggetto della misura, o dal sistema di rilevazione delle timbrature. Fra le varianze di produzione vi sono quelle imputabili al prodotto che vanno ad aumentare il prezzo al cliente finale, o caricate su commessa; e quelle spesate come costi della struttura, non imputabili al cliente, ma a inefficienze interne.\nCosto standard e cultura aziendale.\nL'adozione di una contabilit\u00e0 a costi standard avviene in alternativa ai metodi basati sul costo storico di acquisto. Per aggiornare il costo unitario dei centri di produzione il prezzo dei materiali di acquisto, il costo standard richiede un confronto con altre imprese dello stesso settore in un dato periodo di tempo, sia per l'azienda produttrice che per i suoi fornitori.\nUna contabilit\u00e0 basata sul costo storico di acquisto \u00e8 orientata ad osservare l'andamento dei costi nel tempo, piuttosto che fra aziende diverse.\nUna metodologia a costi standard pone l'enfasi sul \"benchmark\" con le altre imprese del mercato e le \"best practice\", introduce l'idea che il costo \u00e8 un fattore variabile da ridurre se troppo si scosta dalle medie di mercato, al di l\u00e0 del fatto che in passato il costo storico di acquisto sia rimasto a determinati livelli.\nL'esempio pi\u00f9 esteso di utilizzo della contabilit\u00e0 a costi standard \u00e8 rappresentato dalla pubblica amministrazione.\nLa contabilit\u00e0 a costi \"standard\" \u00e8 il criterio adottato per l'assegnazione delle risorse per la spesa sanitaria e il federalismo fiscale. \u00c8 pure il criterio di controllo della spesa pubblica adottato dalla Corte dei Conti\nNella Sanit\u00e0.\nUna metodica diffusa per il controllo strategico della gestione del sistema sanitario \u00e8 la determinazione del costo per episodio di ricovero, detto anche costo per paziente o \"Hospital Patient Costing\". Esso \u00e8 calcolato mediante una tecnica di allocazione dei costi chiamata \"Health Activity-based Costing\", che permette di dettagliare i costi operativi fissi e variabili per macroattivit\u00e0 (degenza di I\u00b0 e II\u00b0 livello, sala operatoria, laboratorio radiologico) incrociandole con i fattori di produzione (personale medico, personale infermieristico, farmaci, presidi).\nLa metodologia prevede l'imputazione diretta dei costi sanitari al singolo episodio di ricovero (es. spesa farmaceutica), tracciando il percorso \"fisico\" del paziente e il tempo di permanenza nei singoli reparti. Gli altri fattori produttivi indiretti (es. costo del personale) vengono allocati mediante la tecnica Activity Based Costing per prestazione/percorso di ricovero.\nIn base ai giorni di degenza complessivamente erogati da un reparto e ai costia nnui ad esso associati, \u00e8 possibile anche stabilire un costo medio giornaliero di degenza per singole unit\u00e0 di diagnosi o cura."}
{"id": "1178404", "revid": "1573940", "url": "https://it.wikipedia.org/wiki?curid=1178404", "title": "Pteraeolidia ianthina", "text": "Pteraeolidia ianthina () \u00e8 un mollusco nudibranchio della famiglia Facelinidae."}
{"id": "1178406", "revid": "499531", "url": "https://it.wikipedia.org/wiki?curid=1178406", "title": "Teoria delle collisioni", "text": "La teoria delle collisioni o teoria degli urti \u00e8 una teoria proposta da Max Trautz e William Lewis nel 1916 che spiega quantitativamente come avvengono le reazioni chimiche e perch\u00e9 le velocit\u00e0 di reazione sono diverse da reazione a reazione.\nLa teoria assume che affinch\u00e9 una reazione chimica abbia luogo e i reagenti si trasformino nei prodotti, le molecole (o altre particelle reattive) dei reagenti devono collidere; in particolare, per provocare un urto efficace, devono farlo con un appropriato orientamento e con una sufficiente energia, detta energia di attivazione.\nDi tutte le collisioni che avvengono, solo una frazione risulter\u00e0 quindi essere utile per provocare l'avanzamento della reazione chimica.\nCostante di velocit\u00e0.\nLa costante di velocit\u00e0 di una reazione bimolecolare tra due gas, secondo il modello previsto dalla teoria delle collisioni \u00e8\nin cui la temperatura viene espressa in unit\u00e0 di energia (per esempio, il valore in kelvin deve essere moltiplicato per il valore della costante di Boltzmann in J/K):\nLa frequenza delle collisioni \u00e8 a sua volta data da:\nanche qui la temperatura viene misurata in unit\u00e0 di energia:"}
{"id": "1178413", "revid": "125998958", "url": "https://it.wikipedia.org/wiki?curid=1178413", "title": "Castello di Oria", "text": "Il castello di Oria (in provincia di Brindisi) occupa il colle del Vaglio la parte pi\u00f9 alta della citt\u00e0, a circa 166 m s.l.m., su un'area abitata sin dai periodi pi\u00f9 remoti. Infatti quest'area era occupata dalla acropoli messapica, che probabilmente si dot\u00f2 di mura intorno al VI secolo a.C. come \u00e8 ancora in parte visibile qualche centinaio di metri pi\u00f9 in basso in piazza cattedrale.\nStoria.\nIl Castello di Oria \u00e8 Monumento Nazionale. Considerata l'importanza strategica del territorio di Oria (che divideva spesso con diverse sfumature di dominio i territori bizantini da quelli dei goti), pur senza prove archeologiche si deve presumere l'esistenza di un primo nucleo fortificato gi\u00e0 in et\u00e0 altomedievale. In seguito (XI secolo), vi dovette essere una qualche forma di difesa/controllo dell'abitato e del territorio effettuato dai normanni che infeudarono la citt\u00e0. Probabilmente a tale primo nucleo del castello oritano \u00e8 riferibile il torrione di forma quadrata, inglobato poi in parte in strutture di epoche successive.\nNumerose modifiche sub\u00ec il maniero in et\u00e0 federiciana (1225-1233), al punto che generalmente viene denominato \"castello svevo\"; alcune fonti locali vogliono che lo stesso \"Stupor mundi\" edific\u00f2 il castello, in realt\u00e0 \u00e8 pi\u00f9 realistico pensare che Federico II lo ampli\u00f2 e lo modific\u00f2 secondo nuove esigenze di residenza: sappiamo infatti che in occasione del suo matrimonio con Iolanda di Brienne il castello ospit\u00f2 numerosi ospiti d'onore.\nAltre importanti modifiche furono effettuate nel periodo angioino a cui vanno riferite le torri cilindriche dette \"del Salto\" e del \"Cavaliere\". L'originario mastio normanno-svevo fu pesantemente riadattato, come d'altronde tutta la struttura, anche nel corso del XV-XVI secolo adattandolo alle nuove esigenze difensive, nate con l'adozione delle armi da fuoco, e dotandolo quindi di numerose cannoniere in parte ancora oggi visibili. Infine \u00e8 stato oggetto di integrazioni, restauri e ricostruzioni tra Ottocento e Novecento: nel corso del 1897 il castello devastato dal ciclone che invest\u00ec la citt\u00e0 di Oria.\nNumerose volte il castello ha dovuto resistere ad assedi, come quello di Manfredi, o agli assalti di Giacomo Caldora (1433), di Pietro de Paz (1504) che non riusc\u00ec a prendere la rocca. \nIl castello ospit\u00f2, oltre agli invitati al matrimonio di Federico II, anche la regina Maria d'Enghien (1407), il suo sposo Ladislao re di Napoli (1414), la principessa Isabella di Chiaromonte e il re Ferrante d'Aragona (1447); un episodio molto importante per l'epoca \u00e8 la partenza di Alfonso II di Napoli da Oria per liberare Otranto dai Turchi (1480). Anche in tempi recenti \u00e8 stato meta di personalit\u00e0 e studiosi italiani e stranieri quali: Maria Jos\u00e8 di Savoia, Margaret d'Inghilterra, il cardinale Tisserant, principi di casa d'Asburgo, Theodor Mommsen, Paul Bourget, Ferdinand Gregorovius.\nIl 15 dicembre 1933 il Comune di Oria cedette il Castello alla famiglia Martini Carissimo, ricevendone in cambio Palazzo Martini, poi adibito a Sede Municipale. I Martini Carissimo restaurarono il castello con l'ausilio dell'architetto Ceschi. In considerazione dello sforzo profuso dalla famiglia Martini Carissimo, il Re d'Italia Vittorio Emanuele III, volle conferire a questa famiglia, gi\u00e0 conti e Patrizi di Benevento, il titolo di Conti di Castel d'Oria.\nStato attuale.\nIl 2 luglio 2007 il castello \u00e8 stato acquistato dalla societ\u00e0 \"Borgo Ducale S.r.l.\" dei coniugi Romanin, i quali hanno provveduto ad imponenti lavori di risanamento e restauro. Tali lavori furono sottoposti al vaglio della magistratura che impose piccole modifiche poi realizzate. Il complesso \u00e8 sotto sequestro per abusivismo edilizio.\nArchitettura.\nStruttura.\nIl maniero ha forma di triangolo isoscele, con il vertice, costituito dalla torre detta dello Sperone, rivolto a Nord. Vi \u00e8 poi il mastio (probabilmente normanno-svevo) e due ulteriori torri cilindriche: \"del salto\" e \"del cavaliere\".\nLa torre quadrata.\nSita alla punta settentrionale del maniero la torre detta \"dello sperone\" \u00e8 probabilmente riferibile al periodo svevo, al XII-XIII sec. la sua forma alta e svettanta era particolarmente adatta alla difesa con arco, infatti sulla faccia di tale torre sono presenti alcuni fori, utilizzati da chi si difendeva. Tale torre faceva parte della difesa \"avanzata\" del castello, seppur il lato del castello era gi\u00e0 ben protetto naturalmente dalla collina scoscesa. A differenza del lato opposto molto meglio curato nella difesa che dava verso il centro cittadino. La torre \u00e8 dotata di piccoli becatelli e merlatura \"guelfa\".\nIl mastio.\nNella zona meridionale del castello \u00e8 posto il Mastio o \"Donjon\" probabilmente di epoca normanna, che trova riscontri nel mondo anglo sassone e normanno, la struttura normanna per\u00f2 non rappresenta altro che un inizio su cui furono effettuate numerose modifiche nel corso dei secoli sin dal periodo svevo, per poi passare all'et\u00e0 tardo medievale. Il basamento di tale imponente torrione risulta scarpato per essere meglio difendibile dall'alto e non attaccabile dal basso, se non con l'ausilio delle artiglierie.Infatti il margine esporebbe eventuali arcieri o balestrieri pi\u00f9 facilmente al tiro degli assediati Questo tipo di torrione scarpato ha numerosi paragoni anche nel Salento, come ad esempio nei castelli di Mesagne e Galatone solo per citarne due. Anche il mastio \u00e8 dotato di beccatelli. La struttura dal tardo quattrocento in poi si dot\u00f2 di mezzi per la difesa/attacco con le armi da fuoco. \u00c8 probabile che tale nucleo del castello possa rappresentare il primo nucleo del maniero oritano, accanto a cui in seguito si svilupp\u00f2 tutto l'edificio difensivo. In un primo momento come in altri casi: Castello di Lecce, Castello di Copertino, Galatone, Mesagne ecc... Il torrione doveva essere un unico edificio difensivo isolato cui si accedeva tramite ponte levatoio. Una traccia di ci\u00f2 potrebbe essere una porta oggi murata dove forse poteva avvenire l'accesso in origine. L'interno \u00e8 separato da un muro che crea due ambienti con archi a tutto sesto. Sulle pareti sono ancora visibili i buchi delle impalcature utilizzate per la costruzione del castello e i resti di un caminetto, ci\u00f2 ci indica la presenza di un secondo piano del torrione poi evidentemente demolito.\nLe torri circolari.\nLe torri circolari (del salto e del cavaliere) sono probabilmente da riferire all'et\u00e0 angioina (abbiamo riferimenti in tutto il meridione d'Italia), entrambe sono dotate di beccatelli che probabilmente reggevano un cammino di ronda (forse in legno e oggi del tutto scomparso), le due torri circolari sono collegate da uno stretto passaggio la cui base, risulta scarpata sulla sommit\u00e0 sono presenti i posti in cui nel tardo medioevo veniva collocata l'artiglieria pesante. Su una di tali torri \u00e8 scolpito lo stemma della famiglia Imperiali. Va sottolineato che la zona Sud del maniero risulta molto meglio difesa del resto della \"fortezza\" questo perch\u00e9 era il punto pi\u00f9 vulnerabile (qui la collina era meno scoscesa) e pi\u00f9 esposto agli attacchi in quanto era quello a pi\u00f9 diretto contatto con il centro cittadino. Una leggenda accompagna la cosiddetta \"torre del salto\" cos\u00ec denominata poich\u00e9, una dama causa un corteggiamento non gradito e la successiva costrizione al matrimonio, decise di gettarsi dalla torre togliendosi la vita. Tradizioni popolari narrano che in alcune notti si pu\u00f2 scorgere la castellana dietro qualche finestra del maniero. L'altra torre circolare \u00e8 cos\u00ec denominata per motivi architettonici, atteso che le torri circolari che si fondevano con un muro erano denominate a cavaliere.\nLa piazza d'armi.\nL'intero edificio si sviluppa attorno ad un cortile a forma di triangolo isoscele. Tale piazza d'armi poteva probabilmente contenere un alto numero di uomini in arme, pari a circa 3000/5000. Inoltre in tale cortile, ai piedi della torre del salto (sud-est), si pu\u00f2 accedere alla cripta dei SS.Crisanto e Daria. L'ingresso \u00e8 segnalato da colonne, forse appartenenti all'antica chiesa bizantina qui presente, della quale rimane un ricordo nelle arcate presenti sul muro meridionale del castello riportate alla luce in seguito ai recenti lavori di restauro ed un tempo celate da una imponente formazione di edera. Nel cortile \u00e8 oggi visibile l'accesso ad un passaggio sotterraneo che (abitualmente nascosto alla vista) \nLa cripta.\nRiportata alla luce nel 1822, \u00e8 storicamente attribuita al volere del vescovo Teodosio (ca. 850-895) per ospitare le reliquie dei santi Crisante e Daria ricevute in dono da papa Stefano V. Una scalinata, aperta nel cortile del castello svevo, e scavata nella roccia, consente l'accesso al piccolo edificio. Fu interrata nel XIII secolo in fase di ristrutturazione dell'area su cui sorse la costruzione federiciana.\nQuanto si estendesse all'epoca la cripta non \u00e8 dato saperlo, essendo stata tagliata all'altezza della quarta campana per la costruzione delle fondamenta del muraglione. Di impianto longitudinale, la chiesa scavata nella roccia dell'acropoli \u00e8 in realt\u00e0 quasi interamente costruita in blocchi di carparo ed \u00e8 dotato di una sola abside situata ad ovest. La collocazione dell'abside a Ovest (propria delle chiese pagane) lascia immaginare da parte di altri studiosi, che la chiesa fosse antecedente al periodo bizantino, volendola ricondurre addirittura a periodo messapico. Le cupole presentano il pi\u00f9 antico esempio nella regione di quella copertura a \u201ctholos\u201d (diffuso in seguito nel trullo). Nulla delle primitive decorazioni e degli affreschi di un tempo \u00e8 rimasto. Gli affreschi visibili oggi, di cui solo uno in buono stato di conservazione che reca la data del 1636 (si pu\u00f2 riconoscere l'immagine del Cristo in trono), risalgono tutti a dopo il XIII secolo.\nLa torre del salto.\nLa torre del salto \u00e8 una delle due torri angioine costruite all'ingresso del castello e si chiama \" del salto \" perch\u00e9 una leggenda racconta che nella notte di nozze tra una ragazza adolescente e un castellano molto pi\u00f9 vecchio di lei, la ragazza si rinchiuse in quella torre e si butt\u00f2 da essa piuttosto che trascorrere il resto della sua vita con quel nobile. All'interno la torre \u00e8, come anche la torre del cavaliere, a \" stile Pantheon \" con il caratteristico buco al centro della volta.\nLa torre del cavaliere.\nLa torre del cavaliere \u00e8 invece la torre in cui i cavalieri si armavano e si vestivano. In essa vi sono varie incisioni di soldati della seconda guerra mondiale che ivi si rifugiavano."}
{"id": "1178416", "revid": "486946", "url": "https://it.wikipedia.org/wiki?curid=1178416", "title": "Macchia del Barco e la Macchia della Gattaceca", "text": ""}
{"id": "1178417", "revid": "78273", "url": "https://it.wikipedia.org/wiki?curid=1178417", "title": "Den\u00edlson Perera Neves", "text": ""}
{"id": "1178418", "revid": "2175", "url": "https://it.wikipedia.org/wiki?curid=1178418", "title": "Numero di collisioni", "text": ""}
{"id": "1178419", "revid": "827882", "url": "https://it.wikipedia.org/wiki?curid=1178419", "title": "6-step", "text": "6-Step (Six-Step) o C.C.-Long \u00e8 considerata la sequenza di passi base per eseguire un footwork. Partendo da una posizione con mani e piedi a terra, e mantenendo il bacino sempre alla stessa altezza dal suolo, si eseguono 6 passaggi a formare un giro completo attorno all'asse che passa fra il baricentro del corpo. Ripetendo i passi del six-step in modo fluido e variandone la velocit\u00e0, si \u00e8 di fronte ad un footwork.\nStoria.\nSecondo Mr Wiggles il six-step fu inventato da Shorty Rock dei Crazy Commanders crew. Da qui anche il nome di C CC-Long (dove la doppia \"C\" sta per \"Crazy Commanders\"). In generale il six-step nasce attorno alla met\u00e0 degli anni settanta, dal bisogno di codificare i passi eseguiti a terra dai primi b-boy. Successivamente verr\u00e0 utilizzato come valido strumento nell'insegnamento del footwork nelle scuole e nei corsi di break dance. "}
{"id": "1178421", "revid": "1782831", "url": "https://it.wikipedia.org/wiki?curid=1178421", "title": "Sistema di produzione", "text": "Un sistema di produzione pu\u00f2 essere definito come un insieme di uomini, macchine, attrezzature ed organizzazione legati da un flusso comune di materiali e di informazioni finalizzato alla trasformazione di materiale grezzo in prodotti finiti.\nNell'analisi di un sistema produttivo si identificano quattro parametri principali di produzione:\ncorrelati in quello che viene definito \"Tetraedro della Produzione\".\nClassificazione dei sistemi di produzione.\nLo schema di classificazione composita di Brandolese, Brugger, Garetti, Misul (1985) considera una suddivisione secondo tre assi cartesiani.\nOvviamente alcuni incroci non sono fattibili (ad esempio un impianto continuo difficilmente potr\u00e0 produrre per ordini singoli).\nUn'altra classificazione possibile \u00e8 quella di Wortmann, che divide gli impianti secondo il \"customer decoupling point\", ovvero secondo il momento in cui la produzione passa da essere su previsione ad essere basata sull'ordine dei clienti. In tal senso si hanno impianti che producono:\nIn questa categoria sono presenti le produzioni ad elevata ampiezza di mix di codici prodotto finito, caratterizzati, per\u00f2, dalla comunanza di alcuni sottogruppi standard. Dunque questa categoria \u00e8 un incrocio tra la produzione su previsione e quella su commessa;\nAltre classificazioni possibili riguardano la natura delle trasformazioni, la categoria dei prodotti, le dimensioni, il rapporto energia/lavoro manuale, completezza del ciclo produttivo (ovvero se nell'impianto si parte da materie prime o da altri semilavorati).\nI sistemi di produzione possono essere divisi in base al tipo di processo di produzione industriale utilizzato.\nAvremo impianti di fabbricazione e impianti di montaggio, a seconda che producano i pezzi tramite lavorazioni chimiche, meccaniche, fisiche etc., o se si limiti all'assemblaggio di componenti gi\u00e0 pronti. Non va confuso un impianto di fabbricazione con un impianto di processo: ad esempio la produzione della carta \u00e8 fatta in un impianto di processo, mentre la produzione di pezzi tramite tornitura \u00e8 fatta in impianti di fabbricazione.\nLe tipologie di processo produttivo che possono essere realizzate sono le seguenti:\nInvece dal punto di vista del \"layout\", gli impianti possono dividersi in:\nSebbene le classificazioni suddette possano sembrare in corrispondenza biunivoca, va ricordato che, mentre nel primo elenco si tratta di come il prodotto deve essere trasformato dagli impianti, nel secondo si pone l'accento sulla collocazione all'interno della planimetria dello stabilimento produttivo dei macchinari al fine di minimizzare alcuni costi imputabili al layout. \u00c8 intuitivo tuttavia che alcuni accoppiamenti layout-processo siano \"generalmente\" economicamente pi\u00f9 convenienti.\nProblemi comuni agli impianti industriali.\nLa stesura del \"layout\" \u00e8 un momento fondamentale per la futura efficienza di un impianto industriale, in quanto in questa fase \u00e8 necessario prevedere i flussi che attraverseranno l'impianto: flussi informativi, di prodotto, di scarti e sfridi; in tal senso, andr\u00e0 anche valutata la capacit\u00e0 produttiva che l'impianto dovr\u00e0 sviluppare. \nLa gestione delle \"operations\" cura, tra gli altri aspetti, l'allineamento tra capacit\u00e0 produttiva disponibile e richiesta.\nAssai importante \u00e8 anche l'allineamento strategico tra l'organizzazione dell'impianto ed il mercato al quale si rivolge l'impresa (una produzione continua di prodotti tutti uguali mal si presta ad un mercato in cui \u00e8 importante la personalizzazione dei prodotti, almeno in linea di principio).\nPer gli impianti organizzati in linea pi\u00f9 di tutti, ma anche per le altre organizzazioni, \u00e8 importante la valutazione del bilanciamento tra le stazioni, ovvero che i carichi di lavoro cui sono sottoposte le varie stazioni siano il pi\u00f9 possibile uniformi, al fine di evitare la creazione di \"colli di bottiglia\". Esistono in tal senso molti metodi ed algoritmi euristici che consentono un corretto bilanciamento del sistema."}
{"id": "1178422", "revid": "287204", "url": "https://it.wikipedia.org/wiki?curid=1178422", "title": "Raffaele Della Monica", "text": "Biografia.\nDopo il liceo linguistico inizia a studiare scenografia presso l\u2019Accademia di Napoli; lavora anche come ceramista decoratore e poi entra nel campo della pubblicit\u00e0 e, come scenografo, in quello delle televisioni private. Nel 1977 fonda con altri lo Studio CAF per produrre fumetti arrivando a pubblicare nel 1981 la fanzine \"Trumoon\". Interrompe gli studi artistici per potersi dedicare al lavoro di fumettista a tempo pieno. Nel 1982 grazie alla conoscenza di \"Magnus\" entra nello studio bolognese di Giovanni Romanini che realizzava storie a fumetti per l'editore Renzo Barbieri; qui realizza la serie per adulti \"Wallestein il mostro\", scritta da Romanini stesso. Entra nel 1983 nello staff della Max Bunker Press dove fino al 1985 collabora alla realizzazione della serie \"Alan Ford\" sostituendo Paolo Piffarerio e disegnandone una ventina di episodi; nel 1985 entra nello studio Staff di If fondato da Gianni Bono nel 1976 per il quale collabora fino al 1987 alle serie a fumetti \"Cucador\", \"Bravestar\" e alle riviste \"Topolino\" e \"Masters of the Universe\". Passa poi alla Sergio Bonelli Editore per la quale realizza storie delle serie \"Mister No\", \"Martin Myst\u00e8re\" e di \"Tex\". Nei primi anni novanta per la Editoriale Dardo disegna la serie \"Gordon Link\" per poi tornare alla Bonelli dove collabora dal 1994 alla serie \"Zagor\", realizzando da allora una ventina di storie."}
{"id": "1178425", "revid": "767487", "url": "https://it.wikipedia.org/wiki?curid=1178425", "title": "Steelheart", "text": "Gli Steelheart sono una band heavy metal formata a Norwalk, in Connecticut, nel 1990.\nLa band esord\u00ec nel 1990 per la MCA con un omonimo \"Steelheart\" che lasci\u00f2 intendere le chiare intenzioni del quintetto. La band presentava un hair metal tecnico, melodico ed incisivo, e vedeva dietro il microfono Michael Matijevic, che grazie alla voce potente e melodica, verr\u00e0 poi considerato come uno dei migliori cantanti della scena heavy metal. Come molte band nate sul finire del periodo hair metal, anche gli Steelheart vedranno poca fortuna godendo di un breve periodo di gloria solo nei primissimi anni novanta. Il seguito discografico si rivel\u00f2 fallimentare a causa del sopravvento dell'ondata grunge, che provoc\u00f2 un graduale declino agli statunitensi, come a tutte le band simili alla loro. Solo il Giappone accolse calorosamente i cinque durante il declino, tanto che qualche anno dopo, con la seconda formazione, fu registrato un MTV Unplugged nello stesso sol levante.\nL'effettivo scioglimento della band venne decretato da un tragico e grave incidente accaduto a Matijevic sul palco nel 1992. Dopo una lenta e difficile riabilitazione, il cantante proseguir\u00e0 la sua carriera diversi anni dopo, riprendendo il nome degli Steelheart, cambiando formazioni, e proponendo un nuovo stile moderno e lontano dall'heavy metal anni ottanta, che non sembr\u00f2 soddisfare i vecchi fan.\nStoria.\nLe origini.\nLa band, formata nel 1981 a Norwalk (Connecticut) originariamente con il nome di Red Alert, era composta dal cantante croato Miljenko \"Michael\" Matijevic, il chitarrista Chris Risola, il bassista James Ward ed il batterista Jack Wilkinson. La band suonava un hard rock influenzato da Van Halen e Led Zeppelin molto pi\u00f9 heavy rispetto a quanto proposto successivamente con il loro debutto discografico. La band era solita presentare cover dei Led Zeppelin, Scorpions, Judas Priest, Van Halen, Ozzy Osbourne insieme a brani inediti. Uno di tali brani, \"\"No Mercy\", eseguito dalla band durante i loro primi anni di attivit\u00e0, \u00e8 presente nel primo DVD ufficiale del gruppo intitolato \"Steelheart - Still Hard\" pubblicato nel 2005 dalla Steelheart Records, etichetta di Mike Matijevic.\nJack Wilkinson venne sostituito da John Fowler poche settimane prima della registrazione dell'omonimo debutto. A completare la formazione, insieme all'ingresso di John Fowler, fu il secondo chitarrista Frank DiCostanzo. Il demo grazie al quale la band ottenne il contratto con la MCA Records era stato comunque registrato con la vecchia line-up (senza Fowler e Di Costanzo). Dopo essersi ricollocati a Los Angeles, il manager Stan Poses gli assicur\u00f2 un contratto con la MCA Records, ma durante le sessioni di registrazione, la band venne avvertita dell'esistenza di un'altra band con il nome di Red Alert proveniente dal Canada, il quintetto decise quindi di ribattezzarsi Steelheart, proprio come il titolo del debutto.\nIl successo.\nIl debutto omonimo \"Steelheart\", pubblicato nel 1990 e prodotto da Mark Opitz, entr\u00f2 nella top 40 della classifica Billboard 200, trascinato dai singoli \"She's Gone\", \"I'll Never Let You Go\" e \"Everybody Loves Eileen\"\" che fecero guadagnare al gruppo il disco d'oro negli Stati Uniti. La band ottenne grande successo anche in Giappone, conquistando fama e facendosi conoscere in tutto il mondo. La pubblicazione del primo album fu accompagnata dalla realizzazione del videoclip del brano \"\"Can't Stop Me Lovin' You\" filmato in California il 12 aprile 1990.\nDurante i primi mesi del 1990, i problemi di alcolismo del bassista James Ward portarono al suo allontanamento ed il rimpiazzo con Eric Boyd. La prima edizione giapponese dell'omonimo album degli Steelheart conteneva infatti, oltre ad una differente copertina, una foto della band con Eric Boyd tratta da una sessione fotografica realizzata a Manhattan. Anche i primi articoli giornalistici presentavano tale formazione. La permanenza di Eric nella band dur\u00f2 soltanto qualche mese e riguard\u00f2 alcune prove in vista dell'imminente tour. Non venne tenuto alcuno show con Eric Boyd in formazione. Dopo qualche mese James Ward rientr\u00f2 nella line up ed inizi\u00f2 la fase promozionale con numerose interviste soprattutto in Giappone dove il brano \"She's Gone\" divenne in breve tempo un successo.\nNell'estate 1990 Mike Matijevic e Chris Risola si recarono per la prima volta in Giappone per realizzare interviste (anche televisive) ed un breve concerto acustico televisivo tuttora irreperibile. Il tour inizi\u00f2 nell'ottobre 1990 con 3 spettacoli in Giappone (3-5-7 ottobre) e precisamente Tokyo, Osaka e Kawasaki. Lo show di Osaka fu interamente filmato e trasmesso nei primi mesi del 1991 da Tele5, un'emittente televisiva tedesca. Spezzoni di tale concerto, intervallati da un'intervista a Matijevic e Ward realizzata prima dello show al Marquee Club di Londra del 1990, fecero parte di uno speciale che venne trasmesso da MTV nel 1991. Al tour giapponese fece seguito un tour europeo ma tuttavia, a causa dello scarso supporto in termini di investimento pubblicitario, tali shows non ebbero un grande riscontro in termini di pubblico. Prima che il loro tour avesse inizio, la band realizz\u00f2 il loro secondo videoclip del brano \"I'll Never Let You Go (Angel Eyes)\" del quale esistono due versioni leggermente differenti.\nAl termine del tour europeo del 1990 inizi\u00f2 un lunghissimo tour americano che dur\u00f2 da febbraio a settembre 1991. Da febbraio a marzo suonarono nei migliori club americani aprendo per i Lynch Mob di George Lynch, successivamente per altri tre mesi aprirono, insieme ai BulletBoys, gli shows dei Great White nei pi\u00f9 grandi teatri americani. Durante questi mesi, l'airplay di \"I'll Never Let You Go\" increment\u00f2 notevolmente la notoriet\u00e0 della band che arriv\u00f2 fino al primo posto delle classifiche di MTV. Durante tale periodo gli Steelheart tennero anche alcuni concerti da headliner, radio-shows e diversi out-door concerts con decine di migliaia di spettatori. Fu durante lo show del 12 aprile 1991, al The Vic Theatre di Chicago che gli Steelheart filmarono l'esibizione dalla quale vennero tratti i videoclip di \"Everybody Loves Eileen\" e \"She's Gone\", quest'ultimo presente in due differenti versioni.\nNel giugno 1991 l'omonimo degli Steelheart divent\u00f2 disco d'oro e la band si esib\u00ec per la prima volta al \u201cRick Dees \u2018Into The Night\u2019 Tv Show\u201d suonando le 2 ballad dell'album, \"She's Gone\" e \"I'll Never Let You Go\". Nell'agosto 1991 si tenne la seconda esibizione al \u201cRick Dees \u2018Into The Night\u2019 Tv Show\u201d e la band present\u00f2, oltre ad \"I'll Never Let You Go\", il nuovo singolo \"Everybody Loves Eileen\". Durante il 1991 l'album venne ristampato con una nuova cover che rappresentava la giacca di pelle di Matijevic con il nuovo logo degli Steelheart. L'edizione europea e giapponese di tale ristampa contenevano, come traccia bonus, la versione live di \"She's Gone\" tratta dallo show di Osaka del 5 ottobre 1990. Il 1991 si concluse con altri show di successo aprendo anche per gli Scorpions.\nDurante gli ultimi mesi del 1991 la band lavor\u00f2 ai nuovi brani che avrebbero fatto parte del secondo album. Il 31 dicembre 1991 la band tenne un concerto, solo per un gruppo di amici, presso il pub nel quale James Ward lavorava come barista, gestito dal padre. Durante il primo tour veniva spesso eseguito un inedito dal titolo \"Girl Gone Crazy\" annunciato come un brano che avrebbe fatto parte del secondo disco. Ci\u00f2 non avvenne n\u00e9, ad oggi, esistono studio demos di tale canzone. Il brano del secondo album \"Love \u2018Em And I'm Gone\" venne presentato durante il tour giapponese del 1990 con il titolo \"Rock Me\"\". Il secondo album, \"Tangled in Reins\", prodotto da Tom Werman e registrato durante i primi tre mesi del 1992, diede inizialmente l'impressione di non aver colpito il pubblico. In realt\u00e0 la promozione dedicata a quest'album fu nettamente inferiore rispetto all'omonimo debutto. Anche il sound, pi\u00f9 heavy e meno \u201ccommerciale\" rispetto al debutto mostr\u00f2 un cambiamento. Il titolo originario dell'album doveva essere \"Safe Sex\" e la copertina doveva ritrarre una donna nuda. Successivamente si opto per un titolo pi\u00f9 soft ed una differente copertina. Come dichiarato successivamente in numerose interviste la band voleva allontanarsi dall'immagine glam degli esordi a favore di un impatto pi\u00f9 heavy soprattutto nel sound di chitarra e nelle vocals che diventarono pi\u00f9 aggressive.\nAnche per questo album il tour americano fu anticipato, oltre che dal videoclip di \"\"Sticky Side Up\" realizzato a New York, da un tour in Europa che tocc\u00f2, oltre alla Germania, Italia, Francia, Svizzera, Belgio, Paesi Bassi, Svezia ed Inghilterra. In Giappone, incrementarono ulteriormente la loro popolarit\u00e0 con il singolo \"Mama Don't You Cry\"\", che li port\u00f2 a registrare un MTV Unplugged a Hong Kong nel febbraio 1993. Del video di \"\"Mama Don't You Cry\" tratto dall'Unplugged in Hong Kong vennero realizzate 2 versioni, entrambe live, con Mike Matijevic sia alla voce che al piano. Il tour americano riscosse un discreto successo e si tratt\u00f2, prevalentemente, di un club tour con gli Steelheart spesso in qualit\u00e0 di headliner.\n\"Tangled in Reins\" non ottenne un elevato successo commerciale, fermandosi solamente alla 144\u00aa posizione della Billboard 200 nonostante si presentasse come un valido continuo del precedente. Questo improvviso insuccesso infatti fu causato principalmente dal fenomeno grunge che aveva rimpiazzato il successo delle precedenti correnti musicali in voga. La band riusc\u00ec comunque a proseguire tranquillamente la propria attivit\u00e0 per via dell'enorme popolarit\u00e0 conseguita soprattutto nei paesi asiatici.\nL'incidente.\nPrima del termine del loro tour, gli Slaughter invitarono gli Steelheart a suonare un'ultima data alla McNichols Sports Arena di Denver, Colorado, il 31 ottobre 1992. Il concerto avvenne durante la serata di Halloween, notte che sempre sar\u00e0 ricordata dai fans degli Steelheart. Mentre la band stava suonando il brano \"Dancing in the Fire\"\", Matijevic decise di arrampicarsi su un faro che era stato fissato male. Il cantante prov\u00f2 a correggere l'imperfezione, ma, una volta sceso dalla torretta dal peso di circa 450 chili, questa cadde su Matijevic di spalle. La torretta lo colp\u00ec violentemente dietro testa, facendolo cadere sbattendo la faccia a terra e provocandogli la rottura del naso, degli zigomi, della mascella e ledendogli la spina dorsale. Matijevic trov\u00f2 miracolosamente la forza per alzarsi in piedi ed uscire dallo stage, e venne subito ricoverato in ospedale con 28 punti dietro la nuca. Tale tragico evento, che caus\u00f2 seri problemi al frontman per diverso tempo, port\u00f2 la band a sciogliersi.\nNel febbraio 1993, al termine di una breve riabilitazione a cui fu sottoposto Mike Matijevic a causa dell'incidente, la band intraprese, con una formazione ridotta a due o tre elementi (Mike, Chris e James, i fondatori della band oppure soltanto Mike e James in Asia) un tour acustico dal quale venne tratto l'Unplugged registrato a Hog Kong.\nL'ultimo show con la vecchia line-up, seppur non al completo, fu uno show radiofonico acustico realizzato nel marzo 1993 per radio Panama City. Alcuni giorni, Mike Matijevic convoc\u00f2 tutti i componenti della band, comunicando loro che non era soddisfatto della direzione musicale intrapresa da alcuni di loro e che intendeva continuare da solo con il nome Steelheart.\nLa rinascita.\nDopo essersi lentamente riabilitato, Matijevic ri-assembl\u00f2 una band nel 1995 conservando il nome di Steelheart, arruolando il chitarrista Kenny Kanowski, il bassista Vincent Melle ed il batterista Alex Macarovich. Con questa nuova formazione, Matijevic incise il terzo album a nome degli Steelheart, intitolato \"Wait\" e prodotto da Kit Woolven. Registrato in Inghilterra e Connecticut, \"Wait\" venne distribuito solamente in Asia. Il vecchio bassista James Ward raggiunse la band durante il tour del disco. Ma a seguito della fine del tour, si persero le tracce degli Steelheart per qualche anno. Nel 2000 Matijevic volle iniziare la carriera con il nome di \"Mickey Steele\".\nNel 2001 Matijevic partecip\u00f2 alla colonna sonora del film \"Rock Star\", con Mark Wahlberg e Jennifer Aniston. Il film trattava di un giovane cantante che sognava di far parte della sua band preferita, gli Steel Dragon. La band fittizia era composta da noti personaggi del mondo del rock, come Zakk Wylde (Ozzy Osbourne, Black Label Society), Jeff Pilson (Dokken, Dio, M.S.G.) e Jason Bonham (figlio del defunto batterista John Bonham dei Led Zeppelin ). Inoltre al film partecip\u00f2 anche il batterista Blas Elias degli Slaughter, che ricopriva il ruolo di batterista nella prima band del protagonista, i \"Blood Pollution\" assieme al cantante Ralf Saenz, ex membro degli L.A. Guns e successivamente frontman negli Steel Panther. Durante le parti in cui Mark Wahlberg cantava, era doppiato da Matijevic; la colonna sonora tra l'altro comprendeva il brano \"We All Die Young\", scritto dallo stesso Matijevic ed estratto dall'album \"Wait\". Nel gennaio 2003 circol\u00f2 la notizia che Mike Matijevic aveva partecipato ad un'audizione per una nuova superband composta dai tre ex membri dei Guns N' Roses: Slash, Duff McKagan e Matt Sorum, tuttavia di questo progetto non si ebbero pi\u00f9 notizie. Verso met\u00e0 2004 Matijevic annunci\u00f2 la triste notizia della morte di suo padre. In suo onore quindi il cantante riprese legalmente il nome di Miljenko Matijevic.\nNuova rinascita.\nGli Steelheart, nome mantenuto solamente da Matijevic, cominciarono a registrare un nuovo album nel 2006. Mike Humbert copr\u00ec il ruolo di batterista, Sigve Sjursen suon\u00f2 il basso e Uros Raskovski la chitarra. Dal novembre di quell'anno gli Steelheart tornarono sulle scene, partecipando a qualche data in giro per gli Stati Uniti, con la formazione composta da Michael Matijevic, il chitarrista Chris Risola, il chitarrista svedese T-Bone Andersson, il bassista Myron Dove e Mike Humbert alla batteria. Lo stesso anno venne pubblicato un EP di quattro tracce intitolato \"Just a Taste\".\nNel luglio 2007 la band partecip\u00f2 ad un festival dedicato all'hair metal anni 80 chiamato \"Rocklahoma\", un evento della durata di tre giorni svoltosi a Pryor, Oklahoma. Gli Steelheart suonarono assieme ad altri gruppi della scena come Ratt, Vince Neil, Warrant, Quiet Riot, Slaughter, Winger, Dokken, Jackyl, Faster Pussycat, Enuff Z'Nuff, Poison, 36 Inches, FireHouse, BulletBoys, Y&amp;T, Bang Tango e Great White. Venne annunciata inoltre sul sito ufficiale l'uscita del quarto album della band, il cui titolo avrebbe inizialmente dovuto essere \"Samurai\", e che verr\u00e0 poi rinominato \"Good 2B Alive\": la sua uscita prevista per il 2007 \u00e8 successivamente slittata a settembre 2008.\nIl 22 marzo 2008 muore a soli 42 anni John Fowler, primo batterista degli Steelheart, in un ospedale del Connecticut a causa di un aneurisma cerebrale dopo alcuni giorni di coma. Fowler militava in una band chiamata Voodoo Jets.\nIl 1\u00ba agosto 2017 viene pubblicato in anteprima il videoclip del brano \"\"You Got Me Twisted\", che anticipa l'uscita del nuovo album \"Through Worlds of Stardust\" per la Frontiers Records. Il 6 agosto viene data la notizia della morte dell'ex chitarrista del gruppo Kenny Kanowski. Il musicista compare per un'ultima volta nell'assolo di chitarra del brano \"My Dirty Girl\"\". Nel 2018 la band annuncia l'uscita del disco dal vivo \"Rock'n Milan\", registrato l'anno precedente durante il Frontiers Rock Festival al Live Club di Trezzo sull'Adda."}
{"id": "1178427", "revid": "1464106", "url": "https://it.wikipedia.org/wiki?curid=1178427", "title": "Adalgisa Nery", "text": "Biografia.\nFiglia di un maggiordomo, nel 1922 spos\u00f2 Ismael Nery (1900\u20131934), un pittore e poeta che la introdusse al circolo degli artisti e degli intellettuali brasiliani che includevano Manuel Bandeira, Jorge de Lima e Murilo Mendes. I coniugi Nery vissero in Europa dal 1927 al 1929, e conobbero l'artista Marc Chagall ed il compositore brasiliano Heitor Villa-Lobos. Ismael mor\u00ec di tubercolosi nel 1934, lasciando Adalgisa e due figli.\nLa Nery cominci\u00f2 a pubblicare poesie dopo la morte del primo marito. Il suo primo libro, \"Poesie\", pubblicato nel 1937, ricevette l'acclamazione dei critici, scrisse anche brevi racconti e articoli di rotocalchi. Anche se il poeta Murilo Mendes propose il matrimonio alla Nery alla fine degli anni trenta, lei spos\u00f2 nel 1940 Lourival Fontes (1899\u20131967), direttore generale del Dipartimento di Stampa e Propaganda (DIP). Nella direttorato di (\"Estado Novo\") di Get\u00falio Vargas, il DIP si occupava anche di censura. La Nery assistette il DIP come direttore sociale e responsabile alle pubbliche relazioni . Quando Fontes fu nominato ambasciatore in Mexico nel 1944, la Nery lo accompagn\u00f2 l\u00ec incontr\u00f2 Diego Rivera (che le fece un ritratto), Frida Kahlo, Jos\u00e9 Clemente Orozco e David Alfaro Siqueiros.\nDopo che la Nery e Fontes si separarono 1953, la Nery cominci\u00f2 la sua carriera politica. Come giornalista per il giornale di Rio de Janeiro \"\u00daltima Hora\" dal 1954 al 1966, sostenne il socialismo e il nazionalismo brasiliano. Il successo come giornalista aiut\u00f2 la Nery ad essere eletta come membro della assemblea costituente per lo Stato di Guanabara (adesso citt\u00e0 di Rio de Janeiro) nel 1960 per il Partito Socialista Brasiliano (PSB). La Nery si distinse per la sua opposizione al governatore della Guanabara Carlos Lacerda e i suoi alti convincimenti etici. Fu rieletta nel 1962 e nel 1966. Dopo il regime militare del (1964-1985) che mise fuori legge i partiti nel 1965, la Nery si un\u00ec al Movimento Democr\u00e1tico Brasileiro (MDB), che fece opposizione ufficiale alla dittatura militare. In 1969, la dittatura militare che governava il Brasile tolse il mandato e l'ufficio alla Nery proibendole persino di votare per 10 anni.\nLa Nery invecchi\u00f2 in uno stato di crescente depressione e solitudine. Mor\u00ec in una casa di riposo a Rio de Janeiro.\nVari racconti e poesie della Nery sono stati tradotti in inglese, francese, tedesco ed italiano.\nRiferimenti biografici.\nCallado, Ana Arruda. \"Adalgisa Nery: muito amada e muito s\u00f3\". Rio de Janeiro: Relume Dumar\u00e1, 1999."}
{"id": "1178428", "revid": "119712995", "url": "https://it.wikipedia.org/wiki?curid=1178428", "title": "Norsk Hydro", "text": "La Norsk Hydro \u00e8 una compagnia con una forte presenza dello stato norvegese (43,82%), prevalentemente incentrata sulla produzione di alluminio.\nStoria.\nGli inizi nel settore fertilizzanti.\nL'azienda \u00e8 stata fondata il 2 dicembre 1905 come Norsk idro-elektrisk Kv\u00e6lstofaktieselskab (azoto idroelettrico norvegese) da Sam Eyde, per sfruttare una tecnologia per produrre i fertilizzanti artificiali partendo dall'azoto presente nell'aria. La tecnologia era stata sviluppata dallo scienziato norvegese Kristian Birkeland, che originalmente ha inteso usarlo nella costruzione di un cannone elettrico. Il fertilizzante era una spinta per la produzione agricola in Europa, alla fine del XIX secolo non sufficiente per la popolazione.\nLa prima fabbrica dell'Hydro \u00e8 stata costruita a Notodden (aperta nel 1907) e seguita da un'altra a Rjukan, Tinn (aperta nel 1911). Nel 1930 apr\u00ec un impianto a Her\u00f8ya presso Porsgrunn, porto di spedizione per il fertilizzante cos\u00ec come un punto per importare il calcare, mentre nel 1936 si inizi\u00f2 a produrre fertilizzanti a Her\u00f8ya. Inoltre, apr\u00ec una ferrovia (\"Rjukanbanen\") che collega Rjukan con H\u00e6r\u00f8y.\nDurante la seconda guerra mondiale, l'impianto di Rjukan era l'unico in Europa che producesse l'acqua pesante, e conseguentemente fu l'obiettivo di parecchie incursioni aeree e di azioni dei \"British Commandos\", tra cui il Raid del Telemark, che infine provocarono la distruzione e la ricostruzione successiva degli impianti. Questa storia \u00e8 stata ritratta nel film di Anthony Mann \"Gli eroi di Telemark\".\nAlluminio.\nL'Hydro \u00e8 una delle pi\u00f9 grandi aziende integrate dell'alluminio, la quarta al mondo. In Norvegia, l'Hydro ha impianti a Karm\u00f8y, H\u00f8yanger, \u00c5rdal, Sunndals\u00f8ra, Holmestrand e Raufoss. La societ\u00e0, inoltre, ha impianti situati all'estero. I suoi prodotti vanno dai profili ai laminati di alluminio, e per i clienti finali vengono realizzati svariati prodotti tra cui Tetra Pak, padelle e pentole, lattine, radiatori, condensatori elettronici, pannelli solari, profili per bracci meccanici, componenti per il settore automotive, lastre per la stampa (litografia), contenitori da cucina, alluminio per cucina, tappi, blister per il settore farmaceutico, tappi per yogurt, carta che si trova nei pacchetti delle sigarette, lastre che vengono usate nel settore edilizia per facciate a vista, pannellature per aerei."}
{"id": "1178429", "revid": "117939523", "url": "https://it.wikipedia.org/wiki?curid=1178429", "title": "Cometa Kohoutek", "text": "La cometa Kohoutek, conosciuta anche come C/1973 E1, 1973 XII e 1973 f, venne osservata per la prima volta dall'astronomo ceco Lubo\u0161 Kohoutek il 7 marzo 1973. Il 26 dicembre dello stesso anno comp\u00ec il suo perielio. Molto brillante, lasciava una coda luminosissima nelle notti dopo il perielio.\nLa cometa Kohoutek \u00e8 una cometa a lungo periodo, con un periodo orbitale di circa 75.000 anni. Fu chiamata dai media come cometa dell'anno perch\u00e9 secondo gli scienziati sarebbe stato un oggetto della Nube di Oort. Quindi, si credeva che entrasse nel sistema solare per la prima volta, lasciando una coda spettacolare. Studi effettuati con telescopi ad infrarossi e ottici hanno per\u00f2 rivelato che la cometa Kohoutek \u00e8 un oggetto della Fascia di Kuiper, spiegabile per il suo particolare nucleo di roccia e la mancanza di fuoriuscita di gas.\nC/1973 E1 non deve per\u00f2 essere confusa con la cometa periodica 75D/Kohoutek, chiamata anch'essa Cometa Kohoutek (cos\u00ec come le Comete C/1969 O1 e C/1973 D1, scoperte anch'esse da Lobos Kohoutek).\nLa cometa venne osservata dall'equipaggio dello Skylab 4; divenne in questo modo la prima cometa ad essere osservata dall'equipaggio di una navicella spaziale.\nLa Cometa nella cultura di massa.\nPoich\u00e9 la cometa Kohoutek scese ben al di sotto delle aspettative, il suo nome divenne sinonimo di fiaschi spettacolari. Tuttavia, divenne piuttosto brillante nelle sere poco dopo il transito al perielio.\nNel 1973, David Berg, fondatore dei Bambini di Dio, afferm\u00f2 che la comparsa della Cometa Kohoutek rappresentava un segnale di sciagura e predisse un evento disastroso negli Stati Uniti nel gennaio del 1974. Il messaggio fu diffuso in tutto il Paese dai membri della setta e numerosi tra loro lasciarono gli Stati Uniti, fondando nuove comunit\u00e0 all'estero. Tuttavia, la predizione era sbagliata e non si verific\u00f2 alcun evento disastroso.\nLa Cometa Kohoutek ha ispirato numerosi musicisti e altri artisti:"}
{"id": "1178432", "revid": "666668", "url": "https://it.wikipedia.org/wiki?curid=1178432", "title": "SuperCroc", "text": ""}
{"id": "1178435", "revid": "119695957", "url": "https://it.wikipedia.org/wiki?curid=1178435", "title": "Proposizione finale", "text": "La proposizione finale \u00e8 una proposizione subordinata che indica il fine o lo scopo cui \u00e8 diretta l'azione espressa nella proposizione reggente.\nLa proposizione finale pu\u00f2 essere di due tipi: esplicita o implicita.\n\u00c8 possibile riconoscerla ponendo la domanda \"allo scopo di\" e \"al fine di\".\nFinale esplicita ed implicita.\nLa finale esplicita \u00e8 introdotta da una congiunzione o da locuzioni come \"perch\u00e9\", \"affinch\u00e9\", \"che\", \"onde\", \"acciocch\u00e9\", \"in modo che\". Ha sempre il verbo al congiuntivo presente o imperfetto.\n\u00c8 utile inoltre ricordare che, se nella principale e nella subordinata i soggetti sono gli stessi, la costruzione si rende benissimo anche con \"a, per, di\" e l'infinito o viene introdotta da \"allo scopo di\", \"al fine di\" :\nIn tal caso, si otterr\u00e0 una subordinata implicita."}
{"id": "1178436", "revid": "1543377", "url": "https://it.wikipedia.org/wiki?curid=1178436", "title": "Peugeot Type 190 S", "text": "La Type 190 S era un'autovettura di fascia bassa prodotta tra il 1928 ed il 1931 dalla Casa automobilistica francese Peugeot.\nProfilo.\nLa Type 190 fu lanciata alla fine del 1928 per sostituire la Peugeot Quadrilette, piccola vetturetta risultata un vero best seller negli anni venti. La Type 190S era anch'essa una piccola vetturetta, ma di impostazione pi\u00f9 tradizionale rispetto alla Quadrilette. Rinunci\u00f2 infatti a soluzioni originali come i due posti in tandem tipico della maggior parte delle Quadrilette. Disponibile sia come torpedo, sia come coach, sia anche come spider, la Type 190 S montava un piccolo motore a 4 cilindri da 695 cm\u00b3 in grado di erogare una potenza massima di 14 CV e di spingere la vettura ad una velocit\u00e0 massima di 60\u00a0km/h.\nLe prestazioni erano quindi modeste, ma in linea con la concorrenza dell'epoca. Le dimensioni erano piuttosto ridotte e non lasciavano molto spazio al comfort. Ciononostante, la Type 190 S riscosse un enorme successo e fu venduta in oltre 33\u00a0000 esemplari fino al 1931. Nel 1929 fu lanciata la Peugeot 201, ossia la vettura che avrebbe affiancato e poi sostituito la Type 190 S, rinnovando cos\u00ec i successi commerciali della piccola Peugeot."}
{"id": "1178437", "revid": "339392", "url": "https://it.wikipedia.org/wiki?curid=1178437", "title": "Princess Martha Coast", "text": ""}
{"id": "1178440", "revid": "15756", "url": "https://it.wikipedia.org/wiki?curid=1178440", "title": "Mathieu Flamini", "text": "Caratteristiche tecniche.\nCentrocampista centrale con attitudine difensiva, abile nel contrastare e recuperare palla. Pu\u00f2 anche essere impiegato sulla fascia sinistra, anche se, per sua stessa ammissione, preferisce giocare nel ruolo di mezzala.\nCarriera.\nClub.\nOlympique Marsiglia.\nDi padre romano e madre corsa, \u00e8 cresciuto calcisticamente nell'Olympique Marsiglia e ha esordito in prima squadra il 23 dicembre 2003 in una partita di Ligue 1 contro il Tolosa (1-0 per i marsigliesi). Nella stessa stagione si \u00e8 fatto notare al livello internazionale grazie alla 9 partite disputate in Coppa UEFA, in cui ha debuttato il 26 febbraio 2004 entrando al 74\u00ba minuto contro il Dnipro (1-0) e in cui ha disputato anche la finale persa 2-0 dall'Olympique Marsiglia a G\u00f6teborg contro il Valencia.\nAlla fine della stagione 2003-2004 Flamini ha rifiutato il contratto da professionista propostogli dall'Olympique Marsiglia e si \u00e8 trasferito in Inghilterra.\nArsenal.\nIl 21 luglio 2004, a 20 anni, ha firmato per l'Arsenal allenato dal connazionale Ars\u00e8ne Wenger. L'Olympique Marsiglia si \u00e8 opposto a tale trasferimento e la FFF non ha concesso il \"transfer\" per il giocatore, ma la FIFA ne ha autorizzato il tesseramento da parte dell'Arsenal stabilendo un indennizzo per l'Olympique Marsiglia pari a 480.000 euro. La squadra francese ha quindi inoltrato un ricorso al TAS per annullare la decisione della FIFA e reintegrare Flamini nel proprio organico, che per\u00f2 \u00e8 stato respinto il 31 ottobre 2005.\nFlamini ha esordito con l'Arsenal il 15 agosto 2004 al Goodison Park contro l'Everton (4-1 per i \"Gunners\") e in Champions League il 29 settembre 2004 in Rosenborg-Arsenal 1-1. Con l'Arsenal ha segnato la sua prima rete da professionista l'11 maggio 2005 a Highbury contro l'Everton, siglando il gol del definitivo 7-0 all'85'.\nNella stagione 2005-2006 Flamini \u00e8 stato impiegato spesso come ala e soprattutto come terzino sinistro a causa dei numerosi infortuni occorsi ai difensori dell'Arsenal, disputando buone partite sia in campionato che in Champions League, persa 2-1 in finale contro il Barcellona. In quella partita Flamini \u00e8 subentrato al 74\u00ba minuto a Cesc F\u00e0bregas.\nLa stagione 2006-2007 \u00e8 stata per Flamini la migliore dal punto di vista realizzativo con 4 gol: uno nei preliminari della Champions League 2006-2007 conto la a Zagabria (vittoria per 2-1), e tre in campionato contro Liverpool (3-0), Chelsea (1-1), e Blackburn (6-2). Ad aprile ha manifestato la sua intenzione di lasciare l'Arsenal poich\u00e9 era poco soddisfatto del suo ruolo di sostituto, ma la decisione \u00e8 rientrata dopo un chiarimento con l'allenatore Wenger.\nAll'inizio della stagione 2007-2008 Flamini ha ricoperto il suo ruolo naturale di centrocampista centrale, a causa dell'assenza di Gilberto Silva, in coppia con F\u00e0bregas, diventando un punto fermo dei \"Gunners\". Nonostante ci\u00f2 ha rifiutato di rinnovare il contratto con l'Arsenal, che sarebbe scaduto a fine stagione, e ha deciso di firmare per il Milan.\nMilan.\nIl 5 maggio 2008 il Milan ha annunciato l'acquisto a parametro zero del giocatore, che ha firmato con la societ\u00e0 rossonera un contratto quadriennale dal 1\u00ba luglio 2008 al 30 giugno 2012 a 4,5 milioni di euro l'anno.\nHa esordito in partite ufficiali con la maglia rossonera il 31 agosto 2008 in Milan-Bologna 1-2, prima giornata del campionato 2008-2009. Nell'ultima parte del campionato \u00e8 stato schierato pi\u00f9 volte da Ancelotti nel ruolo di terzino destro, per altro anche con ottimi risultati.\nIl 13 gennaio 2010 ha segnato la prima rete con il Milan nella partita di Coppa Italia contro il Novara, realizzando all'81\u00ba minuto il gol del definitivo 2-1 per i rossoneri che \u00e8 valso il passaggio al turno successivo.. Il 7 novembre 2010 ha invece segnato il suo primo gol nel campionato di Serie A, realizzando la rete del momentaneo 2-0 contro il al San Nicola su assist di Ibrahimovi\u0107 nella gara della 10\u00aa giornata vinta 3-2 dal Milan. Il 7 maggio 2011 ha vinto lo scudetto con i rossoneri a due giornate dal termine del campionato grazie allo 0-0 contro la Roma.\nAll'inizio della stagione 2011-2012, durante il Trofeo Luigi Berlusconi contro la Juventus, si \u00e8 infortunato procurandosi la lesione al legamento crociato anteriore del ginocchio destro. \u00c8 stato operato a Lione il 30 agosto 2011 e avrebbe dovuto fermarsi per circa 5 o 6 mesi. Il 2 maggio 2012 \u00e8 ritornato in campo dopo circa 8 mesi dall'ultima presenza nella 36\u00aa giornata di campionato disputata a San Siro contro l'Atalanta, partita vinta dai rossoneri per 2-0. Il 13 maggio seguente in occasione dell'ultima partita di campionato contro il Novara, vinta per 2-1, ha segnato la rete del momentaneo 1-1, tornando al gol dopo pi\u00f9 di un anno.\nIl 26 giugno 2012, attraverso una nota sul sito ufficiale, il Milan ha comunicato di aver trovato l'accordo con il giocatore per un prolungamento contrattuale di un ulteriore anno con un ingaggio ridotto rispetto a quello iniziale: 1,8 milioni di euro. Ha messo a segno la sua prima rete stagionale il 7 aprile 2013, nel corso del match pareggiato per 2-2 all'Artemio Franchi contro la Fiorentina, e concluso l'annata con all'attivo 22 presenze e 4 gol. Al termine della stagione il Milan e Flamini non hanno trovato l'accordo per il rinnovo del contratto e quindi il giocatore francese \u00e8 rimasto svincolato.\nRitorno all'Arsenal.\nIl 29 agosto 2013 ha firmato un contratto triennale con l'Arsenal, squadra in cui aveva gi\u00e0 militato tra il 2004 ed il 2008. Il 1\u00ba settembre seguente \u00e8 tornato a vestire la maglia dei \"Gunners\" in occasione del Derby di Londra contro il Tottenham, vinto dagli uomini di Ars\u00e8ne Wenger per 1-0. Il primo gol dal suo ritorno \u00e8 arrivato il 30 novembre 2013, nella vittoria per 3-0 sul campo del Cardiff. Il 28 gennaio 2014, nella partita tra Southampton e Arsenal al St Mary's Stadium, \u00e8 stato espulso all'80\u00ba minuto di gioco per un'entrata a piedi uniti su Morgan Schneiderlin, per la quale ha subito una squalifica di quattro giornate.\nIl 23 settembre 2015 fa il suo debutto stagionale da titolare nella partita di Football League Cup contro il Tottenham. Durante la partita segna entrambi i gol della sua squadra, venendo eletto uomo partita. A fine stagione non riceve proposte di rinnovo da parte della sua squadra e rimane svincolato.\nCrystal Palace e Getafe.\nL'8 settembre 2016 firma un contratto annuale con il Crystal Palace, rimanendo cos\u00ec in Premier League.\nDopo molti mesi trascorsi da svincolato, il 2 febbraio 2018 viene tesserato dal , legandosi al club spagnolo fino al termine della stagione. Dopo essere stato svincolato per qualche mese, il 18 dicembre 2018 ritorna al .\nNazionale.\nCon la Nazionale francese Under-21 Flamini ha disputato l'Europeo di categoria del 2006, durante il quale disputa solo una partita contro il Portogallo entrando al 61\u00ba minuto per poi lasciare il ritiro a causa di un infortunio alla coscia.\nHa esordito nella Nazionale maggiore il 16 novembre 2007 nell'amichevole con il Marocco (2-2), subentrando all'80\u00ba minuto a Rothen.\nInserito nei 30 preconvocati della Nazionale francese per l'Europeo 2008 non \u00e8 figurato nella lista dei convocati definitiva del 28 maggio 2008. \u00c8 stato precauzionalmente riaggregato al gruppo il 2 giugno a seguito di un infortunio alla coscia capitato a Vieira, ma alla fine Domenech ha scelto di non sostituire il capitano dei francesi con Flamini.\nStatistiche.\nPresenze e reti nei club.\n\"Statistiche aggiornate al 8 aprile 2019.\"\nCarriera da imprenditore.\nFlamini \u00e8 cofondatore di GF Biochemicals, uno dei principali produttori mondiali di acido levulinico e derivati con sede nei Paesi Bassi. L'acido levulinico \u00e8 stato identificato dal Dipartimento dell'Energia degli Stati Uniti come una delle 12 molecole che possono aiutare a realizzare un mondo \"pi\u00f9 verde\". Nel 2016, GF Biochemicals ha rilevato Segetis, il principale produttore di derivati dell'acido levulinico, in un passo verso l'integrazione a valle del proprio business. Segitis era precedentemente di propriet\u00e0 di Sabic, DSM e Kosla Ventures. Nel 2017, GF Biochemicals ha annunciato che costruir\u00e0 una bioraffineria cellulosica negli Stati Uniti, in collaborazione con la societ\u00e0 di biotecnologie American Process. Flamini ha fatto anche parte del team che ha creato BIOCIRCE (Bioeconomy in the Circular economy), il primo master universitario europeo dedicato alla bioeconomia e all'economia circolare. \u00c8 stato lanciato in collaborazione con Intesa Sanpaolo, Novamont (un produttore di bioplastiche) e le Universit\u00e0 di Napoli, Torino, Milano Bicocca e Bologna. Inoltre, Flamini ha co-fondato \"The BioJournal\", il primo e-magazine al mondo interamente dedicato alla bioeconomia e all'eco-sostenibilit\u00e0 e diretto dal giornalista ambientale Mario Bonaccorso. Flamini fa anche parte del Comitato di eccellenza ambientale per la candidatura di Parigi come sede delle Olimpiadi estive 2024.\nNel 2018 Flamini insieme al calciatore dell'Arsenal Mesut Ozil ha lanciato la societ\u00e0 Unity, dedicata alla commercializzazione di prodotti cosmetici sostenibili."}
{"id": "1178445", "revid": "24281", "url": "https://it.wikipedia.org/wiki?curid=1178445", "title": "Pistola Glisenti Modello 1910", "text": ""}
{"id": "1178447", "revid": "1305772", "url": "https://it.wikipedia.org/wiki?curid=1178447", "title": "Lac de la Haute-S\u00fbre", "text": "Lac de la Haute-S\u00fbre (lussemburghese: \"Staus\u00e9igemeng\" o \"Lac de la Haute-S\u00fbre\") \u00e8 un comune del Lussemburgo nord-occidentale. Si trova nel cantone di Wiltz, nel distretto di Diekirch. Il nome del comune deriva dal bacino idroelettrico sul fiume S\u00fbre che si trova nel suo territorio. Il capoluogo \u00e8 Bavigne.\nIl comune \u00e8 stato istituito il 1\u00ba gennaio 1979 con l'accorpamento di Harlange e Mecher. La legge istitutiva fu approvata il 23 dicembre 1978.\nLe localit\u00e0 che fanno capo al comune sono Bavigne, Harlange, Mecher, Kaundorf, Nothum e Tarchamps."}
{"id": "1178448", "revid": "56273713", "url": "https://it.wikipedia.org/wiki?curid=1178448", "title": "Scosse di assestamento", "text": ""}
{"id": "1178451", "revid": "97701", "url": "https://it.wikipedia.org/wiki?curid=1178451", "title": "Miglio nautico internazionale", "text": ""}
{"id": "1178453", "revid": "124589110", "url": "https://it.wikipedia.org/wiki?curid=1178453", "title": "Castello di Santo Stefano", "text": "Il castello di Santo Stefano, detto anche Abbazia di Santo Stefano, \u00e8 un'importante fortificazione costiera posta all'esterno della citt\u00e0 di Monopoli. Per tutto il medioevo \u00e8 stato componente essenziale del complesso e articolato sistema difensivo monopolitano.\nStoria.\nL'abbazia sorge su un'area nota in epoca tardo-romana con il nome di \"Rocca\" o di Turris Paola. Resti di opus reticulatum nei sotterranei della stessa Abbazia, testimoniano della presenza di un castrum presso la stessa \"turris Paola\", emporio dell'Adriatico o almeno porto-satellite della vi\u00adcina Egnazia.\nIl monastero fu fondato nel 1086 da Goffredo, conte di Conversano, sorse su di una penisoletta protendentesi tra due insenature che formano due piccoli porti naturali, ossia gli attuali lidi Santo Stefano e Ghiacciolo. Con la presenza di un pozzo da cui attingere acqua freatica, fu sede del monastero dei Benedettini, i quali diedero il nome alla rocca per la presenza delle reliquie del santo, poi traslate il 26 dicembre del 1365 da Monopoli a Putignano per difenderle dalle continue aggressioni turche e piratesche.\nIntorno alla fine del XIII secolo i Cavalieri di Malta, che gi\u00e0 possedevano un \"domus intra moenia\" adibita ad ospedale, al fine di controllare i traffici verso la Terra Santa con pi\u00f9 dovizia, decisero di trasferirsi nell'abbazia costituendo nel 1435 il Baliato di Santo Stefano di Monopoli e rifortificando il vecchio maniero difensivo costiero.\nCrearono un fossato tuttora visibile e resero utili all'attracco entrambe le calette alla destra e alla sinistra del monastero-fortezza. In pratica, nelle giornate di greco o di greco-levante, l'abbazia-fortezza diveniva tappa obbligata per i naviganti da Bari verso Brindisi. La presenza di due cale forniva, inoltre, la possibilit\u00e0 di riparare pi\u00f9 navi contemporaneamente e di rifornirle di tutto l'occorrente per intraprendere il viaggio verso la Terra Santa. La zona circostante, nei secoli XVIII e XIX, venne inglobata nel capitolo della cattedrale di Monopoli. Con l'annessione volontaria, prima citt\u00e0 in Puglia, l'abbazia con i terreni ed il castello passarono sotto l'amministrazione borbonica. Attualmente il castello \u00e8 di propriet\u00e0 della famiglia de Bellis, discendenti di Saverio de Bellis."}
{"id": "1178455", "revid": "116892210", "url": "https://it.wikipedia.org/wiki?curid=1178455", "title": "Olimpia Morata", "text": "Biografia.\nUna bambina prodigio.\nFiglia di Fulvio Pellegrino Morato \u2013 e tuttavia chiamata comunemente Morata \u2013 e di Lucrezia Gozzi, fu educata dal padre, umanista e insegnante di grammatica, gi\u00e0 maestro nella corte ferrarese dei giovani d'Este. A seguito di dissensi con il duca Alfonso, nel 1532 Fulvio Morato si trasfer\u00ec con la famiglia a Vicenza dove insegn\u00f2 pubblicamente umanit\u00e0, tra gli altri, ai giovani nobili Alessandro Trissino e Giulio Thiene, frequent\u00f2 gli umanisti Celio Secondo Curione e Celio Calcagnini e fond\u00f2 probabilmente una cellula calvinista. Con l'avvento al ducato di Ercole II d'Este, torn\u00f2 a Ferrara nel 1539 per essere precettore di Alfonso e Alfonsino, figli naturali del defunto duca Alfonso I, mentre Olimpia fu accolta dalla moglie del duca, Renata di Francia, perch\u00e9 continuasse gli studi insieme con Anna, la figlia della duchessa, sotto la guida del padre e degli eruditi tedeschi Kilian Senf, detto Sinapius, e Johannes Senf, medico di Renata e fratello di Kilian.\nLa liberalit\u00e0 culturale della duchessa Renata garantiva non soltanto ai propri figli, ma anche ai giovani della corte maestri e libri, dalla Bibbia del Brucioli agli Omero in greco e in latino, dal Salterio del Butzer a Erodoto, Aristotele, Cicerone e Ovidio. Olimpia fu considerata una bambina prodigio, lodata per la sua precoce conoscenza del greco antico e del latino, e per il suo amore per la cultura classica. Le sue simpatie per la Riforma protestante, influenzate gi\u00e0 dal padre, trovarono alimento nella corte del ducato, essendo comuni con le tendenze calviniste della duchessa Renata.\nJohannes Senf era in rapporto con Erasmo e gli erasmiani del circolo bolognese, Fileno Lunardi e Giovanni Angelo Odoni, con Martin Butzer e con Giovanni Calvino, che nel 1536 era venuto in incognito nella corte di Ferrara, al quale il Senf chieder\u00e0 di ottenere per s\u00e9 la mano di Fran\u00e7oise de Boussiron, dama di Renata e amica del Riformatore. Ma l'intellettuale con il quale Olimpia fu soprattutto in relazione \u00e8 senz'altro il Curione, che gi\u00e0 aveva introdotto suo padre allo studio delle Scritture e, dopo la fuga da Ferrara nell'agosto del 1542, gli aveva fatto pervenire, nel 1544, la sua ultima fatica, il \"Pasquillus extaticus\", una satira dei culti della religione cattolica.\nAnche la diciottenne Olimpia lesse e utilizz\u00f2 questo scritto del Curione, come dimostra, nella sua libera traduzione in latino di due novelle del Boccaccio - \"Abraham giudeo\" e \"Ser Ciappelletto\" - il commento da lei stessa aggiunto alla novella di Ciappelletto, un ipocrita che gli uomini ritengono un santo: \u00absecondo un erudito [ ... ] in questo mondo si ritengono degni di venerazione molti corpi, le cui anime patiscono all'inferno\u00bb, dove quell'erudito \u00e8 il Curione che tale considerazione aveva enunciato nel \"Pasquillus\".\nOlimpia dovette interrompere i suoi studi nel 1548 per assistere il padre il quale, gravemente malato, mor\u00ec quell'anno stesso. Non ottenne di tornare a frequentare la corte ferrarese: come scrisse all'amico Celio Secondo Curione, sembra che Renata di Francia \u00abper colpa di alcune calunnie, si \u00e8 allontanata non solo da me, ma anche da tutta la mia famiglia. Puoi immaginare il mio dolore! [...] se fossi rimasta a corte, avrei messo a repentaglio la mia salvezza: non mi era pi\u00f9 possibile leggere n\u00e9 l'Antico n\u00e9 il Nuovo Testamento; cos\u00ec ho cominciato a desiderare di partire per quella casa celeste in cui \u00e8 pi\u00f9 rallegrante abitare un solo giorno che mille anni in queste corti di principi, e cos\u00ec me ne tornai agli studi di teologia\u00bb.\nNon sono chiare n\u00e9 l'origine n\u00e9 la natura delle accuse rivolte contro la Morata: \u00e8 possibile che una parte importante sia stata svolta da J\u00e9r\u00f4me Bolsec, un ex-carmelitano che aveva trovato ospitalit\u00e0 nella corte di Renata. Cacciato da Ferrara, si rifugi\u00f2 a Ginevra da Calvino, con il quale tuttavia entr\u00f2 in una durissima polemica sul problema teologico della predestinazione, che gli cost\u00f2 l'espulsione dalla citt\u00e0 svizzera e che prosegu\u00ec degenerando in attacchi personali.\nMalgrado la rottura con Olimpia, la duchessa le forn\u00ec la dote e le spese nuziali per il suo matrimonio con il medico tedesco Andreas Grundler, che Olimpia spos\u00f2 ai primi del 1550. La loro decisione di lasciare l'Italia era gi\u00e0 stata presa, e intanto il marito part\u00ec da solo per la Germania per assicurarsi un lavoro nella sua citt\u00e0 natale. Olimpia gli scriveva da Ferrara in aprile: \u00abLa tua assenza mi addolora. \"L'amore \u00e8 pieno di paure e di ansie\". Volesse il cielo, mio caro, che io ti fossi vicino. Allora capiresti meglio quanto sia grande il mio amore per te. Questo ritardo nel vederti mi \u00e8 intollerabile perch\u00e9 il vero amore non ammette ritardi. Potrei sopportare qualunque altra cosa per te meglio di questa lontananza\u00bb.\nErano i mesi in cui Fanino Fanini, gi\u00e0 condannato a morte nel settembre precedente, attendeva nella Rocca estense di Lugo di Romagna l'esecuzione della sentenza e per la salvezza del quale si stavano adoperando invano presso il duca la moglie Renata, la stessa Morato, l'amica Lavinia della Rovere e il suocero di costei, il famoso capitano di ventura Camillo Orsini. Ercole II, stretto tra la necessit\u00e0 di mantenere, da una parte, le proprie prerogative giurisdizionali che gli consentivano di graziare il condannato e, dall'altra, di non presentarsi come un pubblico protettore degli eretici, fin\u00ec con il lasciar giustiziare il Fanini.\nCos\u00ec, quando Andreas ritorn\u00f2 a Ferrara, per la Morata e il suo compagno aumentavano i motivi per lasciare l'Italia: come scrisse il Curione, era ormai tempo di \u00abuscir di una s\u00ec fatta servit\u00f9 e tirannia, ed irsene in loco dove liberamente e sicuramente servir gli possano Dio ed honorarlo. N\u00e9 debono ponto dubitare che il buon padre celeste non sia per esaudirgli come ha promesso\u00bb.\nIn Germania.\nIn giugno, Andreas Grundler e Olimpia, insieme con Emilio Morato, il fratello di otto anni, partivano da Ferrara per la Franconia, dove furono accolti per alcuni mesi a Kaufbeuren da Georg H\u00f6rmann, amico di umanisti e consigliere del re di Boemia-Ungheria Ferdinando, dove Olimpia riprese i suoi studi, indirizzati tanto alle lettere classiche quanto alle Scritture: \u00abtotum diem me cum Musis delecto [...] saepissime refero me ad divina studia\u00bb, scrisse in quei giorni a Lilio Gregorio Giraldi. Qui, come a W\u00fcrzburg, ospiti del Sinapius, la Morata suscit\u00f2 un'ammirata curiosit\u00e0, poich\u00e9 se gi\u00e0 in Italia erano ben poche le donne di elevata cultura, in Germania erano pressoch\u00e9 inesistenti.\nW\u00fcrzburg era citt\u00e0 cattolica e perci\u00f2, scriveva Olimpia all'amica Cherubina Orsini, \u00abqui \u00e8 un gran dispregio della parola di Dio et pochissimi se ne curano. Habbiamo anchora qui la idolatria e la parola di Dio insieme, come in Samaria\u00bb. Presero con s\u00e9 anche la piccola figlia del Sinapius, che era rimasto vedovo, e si stabilirono a Schweinfurt, citt\u00e0 protestante e luogo natale di Andreas, dove questi aveva ottenuto l'impiego di medico municipale. Andreas rifiut\u00f2 una vantaggiosa offerta del cattolico Ferdinando d'Austria di insegnare medicina a Linz: fu la stessa Olimpia a rispondere a H\u00f6rmann, il latore della proposta, che \u00abnoi militiamo sotto la bandiera di Cristo e non possiamo tradire, pena la dannazione eterna. Per favore, fateci sapere se l'Anticristo infuria a Linz, come abbiamo sentito dire. Ho seguito mio marito oltralpe e sarei felice di viaggiare per terra e per mare fino al selvaggio Caucaso o ai confini dell'Occidente, perch\u00e9 \"ogni terra \u00e8 patria a chi \u00e8 forte\", purch\u00e9 non ci vengano imposti i riti romani\u00bb.\nAll'amico Curione, che si era stabilito a Basilea, scrisse di sperare di aver la possibilit\u00e0 di risiedere nella citt\u00e0 svizzera ma di non aver intenzione di tornare in Italia: \u00abTu sai certamente quanto sia difficile essere cristiani laggi\u00f9 in mezzo all'Anticristo. Credo che tu abbia sentito di Fanini [...] \u00c8 stato impiccato, il suo corpo \u00e8 stato bruciato sul rogo e le sue ceneri sono state gettate nel Po [...] Se dovessimo partire, non c'\u00e8 nulla che mi farebbe pi\u00f9 piacere di rivederti; sarebbe bello se mio marito potesse trovare un posto a Basilea che gli permettesse di guadagnarsi da vivere come medico e dando lezioni. Sarei pi\u00f9 vicina all'Italia, potrei mettermi pi\u00f9 spesso in contatto con mia madre e le mie sorelle che sono ogni giorno nei miei pensieri. Quanto alle mie sorelle, Lavinia ne ha portata una con s\u00e9 a Roma [...]\u00bb.\nDalla corrispondenza di Olimpia appare la sua passione, ormai prevalente, per la teologia; mand\u00f2 libri di Lutero a Lavinia della Rovere, chiese all'umanista Flaccio Illirico di tradurre in italiano qualche libro del riformatore tedesco, al Vergerio chiese la traduzione del \"Grande catechismo\" di Lutero e discusse della dissimulazione delle convinzioni religiose: all'amica Cherubina Orsini, che in Italia, come il padre Camillo, praticava il nicodemismo e si sentiva per questo motivo \u00abinferma\u00bb e dubbiosa della legittimit\u00e0 del proprio comportamento, come aveva dimostrato il caso, allora dibattutissimo, di Francesco Spiera, Olimpia ricordava che anche Pietro aveva rinnegato Ges\u00f9, ma \u00abfu fatto robusto, che poi si rallegrava di patire per Christo\u00bb. Occorreva pregare e studiare le Scritture, \u00abaccioch\u00e9 vinciate Satana, il mondo e la carne vostra et habiate la corona, la quale solo si dar\u00e0 a colui che haver\u00e0 vinto\u00bb.\nSchweinfurt era allora presidiata dagli spagnoli di Carlo V, ma nel 1553 fu occupata dalle truppe del margravio del Brandeburgo Albrecht Alcibiade, che cercava di ingrandire i suoi territori a spese dei feudi dei vescovi di Bamberga e di W\u00fcrzburg. La reazione non si fece attendere e la citt\u00e0 fu assediata, ripresa, saccheggiata e incendiata; Olimpia ne scrisse alla sorella Vittoria: \u00abNoi avemo provato le calamit\u00e0 della guerra, e siamo stati quattordici mesi in continue angustie, in mezo le artilarie giorno e notte\u00bb.\nLa famiglia di Olimpia fugg\u00ec a Heidelberg nel 1554. Da qui, l'8 agosto Olimpia scrisse a Cherubina Orsini: \u00abVorrei che aveste visto come io era scapigliata, coperta di stracci, ch\u00e9 ci tolseno le veste d'attorno, e fuggendo io perdetti le scarpe, n\u00e9 aveva calze in piede, s\u00ec che mi bisognava fuggire sopra le pietre e i sassi [...] al fine semo venuti a stare in questa citt\u00e0 di Heidelberg, nella qual il mio consorte \u00e8 stato fatto lettore pubblico nella medicina\u00bb.\nDi quella drammatica esperienza Olimpia credette di derivare l'insegnamento che Satana imperversava ovunque ma Dio \u00abmai non abandona i suoi nelle angustie, accioch\u00e9 vi confirmiate in fede che non vi lasciar\u00e0, anchora che bisognasse che patiste qualche cosa per la verit\u00e0\u00bb e dal libro di Isaia traeva conferma e conforto: Dio \u00abnon spezzar\u00e0 la canna agitata, cio\u00e8 la conscientia inferma e spaventata, egli [...] la consolar\u00e0 [...] n\u00e9 smorzar\u00e0 il lino che fuma, cio\u00e8 quello che \u00e8 infermo in fede, e non lo regetar\u00e0 da s\u00e9, ma lo far\u00e0 forte\u00bb.\nMentre il marito era docente di medicina all'Universit\u00e0, Olimpia insegnava privatamente latino e greco. A un giovanissimo studente consigli\u00f2 di proseguire i suoi studi anche senza l'ausilio di precettori, difficilmente reperibili in tempi cos\u00ec calamitosi: dopo tutto, gli insegnanti hanno il compito di indirizzare gli allievi alle fonti del sapere, e nello studio diretto delle Scritture si poteva apprendere \u00abcosa sia il bello, cosa il brutto, cosa utile e cosa inutile\u00bb.\nQuando a Heidelberg, come in tante altre citt\u00e0 tedesche, infuriava la peste, nel 1555 scrisse al Curione l'ultima lettera dove, afflitta da una febbre continua, scrive di sentirsi prossima alla morte che del resto non teme, anzi desidera: \u00abcupio iam dissolvi et esse cum Christo\u00bb. Lo informa di aver ricostruito a memoria una parte delle sue opere, andate perdute fuggendo da Schweinfurt, pregandolo di dare loro un'ultima revisione.\nMor\u00ec qualche giorno dopo e in pochi mesi morirono di peste anche il marito e il fratello Emilio. Olimpia fu sepolta nella chiesa di San Pietro e sulla sua tomba fu eretto un monumento. Curione pubblic\u00f2 tutti gli scritti che pot\u00e9 rintracciare in una prima edizione del 1558, dedicata a Isabella Bresegna, e in una seconda del 1562, dedicata alla regina Elisabetta I d'Inghilterra."}
{"id": "1178456", "revid": "1793900", "url": "https://it.wikipedia.org/wiki?curid=1178456", "title": "Neunhausen", "text": " \nNeunhausen (lussemburghese: \"N\u00e9ngsen\") \u00e8 un comune soppresso del Lussemburgo nord-occidentale e frazione del comune di Esch-sur-S\u00fbre. Si trova nel cantone di Wiltz, nel distretto di Diekirch.\nIl 1\u00ba gennaio 2012 il comune di Neunhausen si \u00e8 fuso con il comune di Heiderscheid nel comune di Esch-sur-S\u00fbre.\nComune soppresso.\nOltre al centro abitato di Neunhausen, facevano parte del comune soppresso anche le localit\u00e0 di Bonnal, che ne era il capoluogo, Insenborn e Lultzhausen.\nNel 2011, il comune di Neunhausen contava 329 abitanti su un territorio di 11,85\u00a0km\u00b2."}
{"id": "1178458", "revid": "31176", "url": "https://it.wikipedia.org/wiki?curid=1178458", "title": "Alexander Song", "text": ""}
{"id": "1178459", "revid": "173469", "url": "https://it.wikipedia.org/wiki?curid=1178459", "title": "Winseler", "text": "Winseler (lussemburghese: \"Wanseler\") \u00e8 un comune del Lussemburgo nord-occidentale. Si trova nel cantone di Wiltz, nel distretto di Diekirch.\nNel 2005, la citt\u00e0 di Winseler, il capoluogo del comune che si trova nella parte orientale del suo territorio, aveva una popolazione di 120 abitanti. Le altre localit\u00e0 che fanno capo al comune sono Berl\u00e9, Doncols, Noertrange e Sonlez.\nCome Lasauvage, nel sud del Paese, Doncols e Sonlez erano originariamente paesi di lingua vallona."}
{"id": "1178461", "revid": "112146702", "url": "https://it.wikipedia.org/wiki?curid=1178461", "title": "Antillone", "text": "Antillone (\"Puneig\u00e4\" in walser) \u00e8 una frazione di Formazza.\nLa frazione sorge poco prima della galleria della casse, che in circa 3 km porta da Foppiano a Fondovalle (Formazza).\nIl paese sorge sulle rive di un laghetto, non \u00e8 abitato stabilmente tutto l'anno. Sono presenti solo case di vacanza.\nMonumenti e luoghi d'interesse.\nArchitetture religiose.\nOratorio della Visitazione di Maria.\nL'oratorio \u00e8 meta delle processioni della Val Formazza e al suo interno conserva numerose iscrizioni dei passanti risalenti anche al 1700."}
{"id": "1178468", "revid": "468411", "url": "https://it.wikipedia.org/wiki?curid=1178468", "title": "Ga\u00ebl Clichy", "text": "Caratteristiche tecniche.\n\u00c8 un terzino sinistro dotato di buona velocit\u00e0 possiede un'ottima resistenza fisica e pu\u00f2 giocare all'occorrenza anche sulla fascia destra.\nCarriera.\nClub.\nCannes.\nEsordisce professionisticamente nel , dove in 2 stagioni gioca 15 volte senza segnare.\nArsenal.\nA 18 anni viene prelevato dall'Arsenal, squadra di vertice della Premiership, e nella sua prima stagione a Londra totalizza 12 presenze in Premier League, stagione nella quale l'Arsenal vince il torneo, e Ga\u00ebl diventa il pi\u00f9 giovane calciatore vincitore della FA Premier League. Dopo l'infortunio ad un piede di Ashley Cole, titolare nel ruolo di Clichy, sembrava che fosse arrivato il momento della grande opportunit\u00e0 per Clichy, che per\u00f2 bizzarramente s'infortuna nello stesso modo di Ashley, lasciando vuoto il posto di terzino sinistro. Torna in campo nella semifinale di Champions League contro il Villarreal il 25 aprile 2006.\nClichy entra nel secondo tempo al posto di Mathieu Flamini, infortunatosi. Clichy ha un leggero contatto contro un avversario, ma l'arbitro d\u00e0 comunque il calcio di rigore. Jens Lehmann para il rigore di Riquelme. Prima della finale, Clichy ha una ricaduta, tornando infortunato, saltando cos\u00ec la finale. Torna disponibile ad ottobre. Visto il passaggio di Ashley Cole al , diventa titolare nella posizione di terzino sinistro, e nella stagione 2006-2007, fra campionato, FA Cup, coppa di lega, community shield e Champions League totalizza 40 presenze.\nManchester City.\nDopo 8 anni con la casacca dei Gunners, viene acquistato dal Manchester City per circa 11 milioni di euro, firmando un contratto quinquennale.. Il 19 maggio 2013 rinnova fino al giugno 2017. Il 30 novembre 2014, dopo quattro stagioni, realizza la sua prima rete in maglia Citizens. Il 25 maggio 2017, con il difensore francese in scadenza di contratto, il club annuncia l'intenzione di svincolare Clichy al termine della stagione.\n\u0130stanbul Ba\u015fak\u015fehir.\nIl 6 luglio 2017 firma un contratto triennale con i turchi dell'\u0130stanbul Ba\u015fak\u015fehir, lasciando cos\u00ec la Premier League dopo 14 anni.\nServette.\nIl 2 dicembre 2020 firma per gli svizzeri del Servette.\nNazionale.\nHa giocato 13 partite per Under-21 tra il 2004 e il 2005. Nel gennaio 2008 viene convocato per la prima volta nella nazionale francese per la partita amichevole contro la , tuttavia senza essere impiegato. Il debutto ufficiale con i \"Bleus\" avviene il 10 settembre seguente nella partita valida alle qualificazioni al Mondiale 2010 contro la dove gioca da titolare tutti e 90 i minuti. Nell'estate 2010 viene convocato dal CT. Raymond Domenech per i Mondiali 2010 e nell'estate 2012 dal CT. Laurent Blanc per gli Europei 2012.\nStatistiche.\nPresenze e reti nei club.\n\"Statistiche aggiornate al 7 novembre 2021.\""}
{"id": "1178469", "revid": "767487", "url": "https://it.wikipedia.org/wiki?curid=1178469", "title": "Immunoprecipitazione", "text": "L'immunoprecipitazione \u00e8 quel fenomeno che si verifica in una soluzione in cui si ha la concomitante presenza di antigene/i (formati da uno o pi\u00f9 determinanti antigenici - epitopi -) e di anticorpi (Ig) diretti contro di essi. In queste condizioni \u00e8 possibile che si formino aggregati antigene-anticorpo (Ag-Ig) multipli, che per\u00f2 non portano obbligatoriamente ad un'immunoprecipitazione. Infatti se l'Ag o l'Ig sono troppo diluiti (se il rapporto della loro concentrazione si discosta troppo dall'unit\u00e0) il fenomeno non si verifica. In questi casi avremo o un eccesso di Ig, o di Ag che non permetteranno la formazione di un aggregato abbastanza grande, che non avr\u00e0 le dimensioni adatte alla precipitazione.\nL'immunoprecipitazione avviene solo quando si forma un reticolo di Ag-Ig insolubile al punto di equivalenza. In altre parole l'immunoprecipitazione avviene solo a concentrazioni ottimali dei reagenti, ovvero quelle condizioni in cui non abbiamo n\u00e9 una sovrabbondanza di Ag (ci\u00f2 provocherebbe una condizione in cui avremmo solo anticorpi circondati da antigene), n\u00e9 un eccesso di Ig (in questo caso avremmo molecole di antigene completamente circondate da anticorpi).\nSi consideri poi che gli anticorpi sono proteine, quindi dobbiamo tener conto dell'importante ruolo di temperatura, pH ed affinit\u00e0 nel fenomeno dell'immunoprecipitazione.\nGeneralmente la reazione di precipitazione avviene in due fasi: prima si ha la formazione di molti complessi Ag-Ig solubili (reazione rapida), in seguito si verifica l'aggregazione di questi micro-complessi per arrivare alla formazione di un aggregato reticolare pi\u00f9 grande, insolubile e visibile nel precipitato (reazione pi\u00f9 lenta)."}
{"id": "1178479", "revid": "110157", "url": "https://it.wikipedia.org/wiki?curid=1178479", "title": "Betzdorf (Lussemburgo)", "text": "Betzdorf (lussemburghese: \"Betzder\") \u00e8 un comune del Lussemburgo orientale. Fa parte del cantone di Grevenmacher, nel distretto omonimo. Il capoluogo \u00e8 Berg.\nNel 2001, il villaggio di Betzdorf, capoluogo del comune che si trova nella parte nord-orientale del suo territorio, aveva una popolazione di 234 abitanti. Le altre localit\u00e0 che fanno capo al comune sono Berg, Mensdorf, Olingen e Roodt-sur-Syre.\nA Betzdorf ha sede la SES Astra, una controllata della SES Global, l'azienda che produce i satelliti geostazionari \"Astra\"."}
{"id": "1178480", "revid": "590", "url": "https://it.wikipedia.org/wiki?curid=1178480", "title": "Stagliuozzo", "text": ""}
{"id": "1178483", "revid": "119691367", "url": "https://it.wikipedia.org/wiki?curid=1178483", "title": "Sovetsk (Oblast' di Kaliningrad)", "text": "Sovetsk (; in lituano: \"Sovetskas\"; in polacco: \"Sowieck\"), fino al 1945 \"Tilsit\" (nome tedesco originario; lit.: \"Til\u017e\u0117\"; pol. \"Tyl\u017ca\"), \u00e8 una citt\u00e0 della Russia di circa abitanti situata nell'oblast' di Kaliningrad.\nGeografia fisica.\nSovetsk \u00e8 situata alla confluenza del fiume Til\u0161a (ted. Tilse) nel Neman (Memel), al confine con la Lituania (segnato a met\u00e0 del ponte della regina Luisa).\nStoria.\nLa citt\u00e0 deve le sue origini all'Ordine Teutonico, che fond\u00f2 una piazzaforte tra i fiumi Tilse e Memel nel 1365 e in seguito (1406-09) la fortezza di Tilsit. La vicinanza del castello favor\u00ec l'inurbazione della zona circostante e fu cos\u00ec che nel 1552 il duca Alberto I di Prussia elev\u00f2 Tilsit al rango di citt\u00e0.\nInvasa dai russi durante la guerra dei sette anni (1758-62), non sub\u00ec fortunatamente distruzioni, e nemmeno nel 1807, quando le truppe napoleoniche attraversarono la citt\u00e0 nel corso della campagna di Russia. Il 7 e il 9 luglio 1807 vi furono stipulati due trattati di pace (pace di Tilsit) tra l'Impero francese, l'Impero russo e il Regno di Prussia.\nNel XIX e XX secolo Tilsit fu sede di varie associazioni lituane, in quanto circa il 50% della popolazione dei dintorni era di lingua lituana. Ciononostante, durante il referendum del 1921 solamente 42 dei circa lituani residenti in citt\u00e0 si pronunciarono a favore di un'annessione di Tilsit alla Lituania.\nPer tutto l'Ottocento Tilsit pot\u00e9 svilupparsi economicamente, in particolare grazie al commercio del legname lungo il fiume Memel. Nel 1832 la citt\u00e0 fu collegata tramite rete stradale a K\u00f6nigsberg, mentre nel 1853 a Memel. Nel 1865 divenne invece il capolinea di una linea ferroviaria (prolungata nel 1875 fino a Memel), divenendo cos\u00ec anche un importante crocevia della Prussia Orientale.\nDurante la prima guerra mondiale Tilsit fu occupata per due mesi dalle truppe russe, ma la citt\u00e0 non ne usc\u00ec danneggiata. In seguito all'occupazione lituana del territorio di Memel (situato al di l\u00e0 del fiume), Tilsit si trov\u00f2 ad essere una citt\u00e0 di confine e perse parte del suo hinterland, con ripercussioni negative sull'economia cittadina.\nFino al 1945 Tilsit appartenne alla Germania come circondario autonomo del distretto governativo di Gumbinnen, mentre l'amministrazione del circondario di Tilsit-Ragnit aveva parimenti la sua sede a Tilsit.\nCon lo scoppio della seconda guerra mondiale la citt\u00e0 and\u00f2 incontro ad un tragico destino: bombardata per la prima volta il 21 aprile 1943, nei mesi successivi fu soggetta a devastanti incursioni aeree fino al luglio 1944. Quando nell'ottobre dello stesso anno la linea del fronte raggiunse il fiume Memel, Tilsit venne dichiarata zona di guerra e progressivamente evacuata della popolazione civile. Dopo un pesante bombardamento di artiglieria, che distrusse l'80% della citt\u00e0, Tilsit venne conquistata dall'Armata Rossa il 20 gennaio 1945. Per effetto della conferenza di Potsdam la citt\u00e0 fu quindi assegnata, assieme alla met\u00e0 settentrionale della Prussia Orientale, all'Unione Sovietica (RSSF Russa).\nNel 1946 la citt\u00e0 fu ribattezzata \"Sovetsk\" e divenne parte dell'oblast' di Kaliningrad (gi\u00e0 K\u00f6nigsberg), mentre la popolazione tedesca rimasta venne espulsa nel giro di pochi mesi e rimpiazzata da russi (provenienti dalle zone del Volga) e da bielorussi. Come parte dell'exclave russa sul Baltico, rigidamente isolata dagli stati confinanti per motivi militari, Sovetsk \u00e8 rimasta per decenni inaccessibile agli stranieri e sta oggi faticosamente riprendendo la propria vocazione commerciale grazie ai cantieri navali e all'industria della cellulosa.\nGastronomia.\nIn epoca tedesca Tilsit era celebre per via del suo formaggio (\"Tilsiter K\u00e4se\"), la cui ricetta era tuttavia relativamente recente (fu creata verso la fine del XIX secolo da immigrati svizzeri dell'Argovia). Dopo la fuga e l'espulsione della popolazione tedesca, il formaggio di Tilsit viene ancora prodotto in citt\u00e0, seppur col nome tradotto di \"Sovetskij syr\"."}
{"id": "1178486", "revid": "27194977", "url": "https://it.wikipedia.org/wiki?curid=1178486", "title": "Tilsit", "text": ""}
{"id": "1178487", "revid": "1543377", "url": "https://it.wikipedia.org/wiki?curid=1178487", "title": "Sergio Salvi", "text": "Biografia.\nFondatore della rivista \"Quartiere\", redattore degli inserti \"Protocolli\" e \"L'Oggid\u00ec\" nella rivista \"Letteratura\", sulla quale si fece promotore di un'idea della poesia come \"sistema scientifico\", negli anni '60 scrisse versi simbolici (\"Il vento di Firenze\" e \"Le croci di Cartesio\"). In seguito ha composto un romanzo sperimentale (\"L'oro del Rodano\") e si \u00e8 dedicato allo studio e alla difesa delle minoranze etniche dell'Europa occidentale (\"Le nazioni proibite\") e delle minoranze linguistiche italiane (\"Le lingue tagliate\").\nSergio Salvi ha analizzato anche la storia dell'Unione Sovietica e il rapporto tra questa e l'Islam, attraverso alcuni saggi (\"La disUnione Sovietica\", \"La mezzaluna con la stella rossa\"). Si \u00e8 occupato poi di storia della Toscana (\"Nascita della Toscana\" e \"L'identit\u00e0 toscana\"). Salvi \u00e8 uno dei studiosi e assertori di una Koin\u00e8 linguistica \"padana\", a cui ha dedicato alcune opere (\"La lingua padana e i suoi dialetti\", \"La lingua del m\u00ec\"). Ha inoltre prodotto alcuni saggi sull'araldica sportiva, con particolare attenzione agli stemmi e alle maglie delle squadre di calcio e di rugby (\"Tutti i colori del calcio, Viola &amp; Co\"., \"Il pianeta ovale\").\nOpinioni.\nIn alcuni suoi scritti ha affermato che, a suo parere, la Padania esisterebbe come nazione e ha parlato del Risorgimento come di una truffa."}
{"id": "1178490", "revid": "110157", "url": "https://it.wikipedia.org/wiki?curid=1178490", "title": "Biwer", "text": "Biwer \u00e8 un comune del Lussemburgo orientale. Fa parte del cantone di Grevenmacher, nel distretto omonimo.\nNel 2001, il paese di Biwer, capoluogo del comune che si trova nella parte orientale del suo territorio, aveva una popolazione di 614 abitanti. L'altra localit\u00e0 che fa capo al comune \u00e8 Wecker."}
{"id": "1178496", "revid": "3115", "url": "https://it.wikipedia.org/wiki?curid=1178496", "title": "EniChem Agricoltura", "text": "LEniChem Agricoltura S.p.A. \u00e8 stata la controllata del gruppo EniChem operante nel settore della produzione e della commercializzazione dei prodotti chimici per l'agricoltura.\nStoria.\nOrigini.\nSorta come settore dell'Anic, che nello stabilimento di Ravenna partendo dal metano, produceva ammoniaca e i suoi derivati (urea e nitrato ammonico), nacque ufficialmente nel 1984 a seguito della decisione dell'EniChem di creare societ\u00e0 controllate per i rispettivi settori merceologici e produttivi.\nFu quindi potenziata con la formazione di un centro petrolchimico a Priolo con produzione di ammoniaca e derivati. Divenuta quindi societ\u00e0 autonoma. Dal punto di vista commerciale punt\u00f2 ad un accordo con la Federconsorzi e la sua capillare rete di consorzi agrari. In tal modo scalz\u00f2 consistenti quote di mercato detenute dalle aziende private come la Montedison, che a sua volta aveva assorbito sia la Montecatini che la Sicedison (ex controllata Edison).\nIl confluimento in Enimont.\nNel 1988 l'EniChem conferir\u00e0 le attivit\u00e0 della controllata EniChem Agricoltura alla neonata societ\u00e0 Enimont (joint-venture tra ENI e Montedison). In seguito allo scandalo e al fallimento di quest'ultima (1991), le attivit\u00e0 ritorneranno interamente sotto il controllo dell'EniChem.\nL'assorbimento delle attivit\u00e0 Agrimont e Fertilgest.\nDopo il fallimento dell'Enimont e la conseguente uscita della Montedison dal settore chimico, l'Enichem Agricoltura assorb\u00ec le attivit\u00e0 gi\u00e0 dell'Agrimont a Porto Marghera (Venezia), Ferrara e San Giuseppe di Cairo (SV), avendo come presidente Vittorio Mincato. Assorb\u00ec anche le residue produzioni di Fertilgest, societ\u00e0 operativa per i fertilizzanti del gruppo Federconsorzi, con la quale era legata da stretti vincoli commerciali tramite la rete dei Consorzi Agrari, oggetto poi di una lunga istruttoria da parte dell'Autorit\u00e0 per la concorrenza e il mercato per l'accusa di abuso in posizione dominante. Gran parte dell'attivit\u00e0 contestata era anteriore all'emanazione della legge che la vietava, mentre poi ben presto la Federconsorzi era finita in Concordato preventivo.\nLa crisi.\nLa caduta di Federconsorzi acceler\u00f2 la crisi di Enichem Agricoltura: era perso il cliente di gran lunga pi\u00f9 importante, con la sua capillare rete distributiva in tutta Italia. C'erano forniture non pagate per 150 miliardi di lire e c'era una pretesa della societ\u00e0 di factoring, l'Agrifactoring di ripetere le operazioni non saldate da Federconsorzi pari a 471 miliardi di lire.\nL'Unione europea, a sua volta, aveva aperto una istruttoria, sostenendo che i frequenti ripianamenti del capitale sociale, per coprire il cronico disavanzo, fossero in realt\u00e0 una forma surrettizia di aiuto di stato non notificato, e pertanto illecito. EniChem Agricoltura ha dimostrato il rapido progresso del suo piano di risanamento, che aveva concentrato la produzione solo nei due stabilimenti di Ferrara e Ravenna, collegati da una tubazione per il trasporto dell'ammoniaca. La successiva cessione a Norsk Hydro permise la definitiva chiusura della procedura.\nLa liquidazione.\nIl settore in cui operava la societ\u00e0 era entrato in una crisi giudicata irreversibile. La produzione dei fertilizzanti azotati dipendeva in modo esclusivo dalla disponibilit\u00e0 a prezzi competitivi di grandi quantit\u00e0 di metano. La produzione dei fertilizzanti potassici e fosforici dalle miniere di tali minerali. In Italia, inoltre, la nuova sensibilit\u00e0 ai problemi ecologici aveva impedito le \"vecchie\" forme di smaltimento delle \"montagne\" di prodotti di rifiuto generati nei processi tecnologici. uno stabilimento come quello di Monte Sant'Angelo and\u00f2 in crisi quando non fu permesso lo \"sversamento\" a mare dei sali sodici. Data l'impossibilit\u00e0 di ottenere ulteriori ripianamenti delle perdite (considerate dall'Unione Europea un aiuto di Stato non autorizzato) il gruppo ENI decise un radicale piano di dismissione degli impianti produttivi con la fermata di Porto Marghera, Priolo, San Giuseppe di Cairo e la concentrazione della produzione nell'asse Ferrara-Ravenna. In particolare a Ferrara era rimasto il principale polo italiano di produzione dell'ammoniaca, congiunto con un ammoniacondotto con l'unit\u00e0 produttiva di fertilizzanti azotati posta a Ravenna. Le attivit\u00e0 furono cedute al gruppo internazionale Norsk Hydro, con sede in Norvegia.\nL'attivit\u00e0.\nSede sociale.\nIl gruppo ENI, per compensare la regione Siciliana delle soluzioni di favore per quello che riguarda le estrazioni petrolifere e le attivit\u00e0 di raffinazione, promise che la sede legale di alcune consociate fosse posta a Palermo. La cosa era particolarmente gradita perch\u00e9 in tal modo le imposte dirette erano riscosse dalle esattorie siciliane, con grandi vantaggi nel riparto tra regione e Stato. Sulla base di tale logica la sede legale di Enichem Agricoltura fu posta a Palermo. La sede operativa fu invece a San Donato Milanese e per qualche periodo a Milano.\nLe societ\u00e0 controllate.\nLe principali societ\u00e0 controllate:\nL'Enichem Agricoltura aveva anche una partecipazione:\nLe unit\u00e0 dismesse di altre societ\u00e0.\nAnche quando era operativa, Enichem Agricoltura ha gestito tutta una serie di ex unit\u00e0 operative:\nDati di bilancio.\nEniChem Agricoltura fu posta in liquidazione con delibera dell'assemblea straordinaria assunta in data 22 dicembre 1994, \u00e8 controllata al 100% da una controllata dalla ENI Spa. Il suo fatturato \u00e8 stato, negli ultimi tre esercizi, pari a 1.261, 1.227 e 1.002 miliardi di lire, a cui sono corrisposte perdite per 468, 840 e 803 miliardi di lire. Le perdite furono sempre coperte dall'azionista nell'ambito di una liquidazione volontaria solvente."}
{"id": "1178505", "revid": "631761", "url": "https://it.wikipedia.org/wiki?curid=1178505", "title": "Four Swords", "text": ""}
{"id": "1178512", "revid": "110157", "url": "https://it.wikipedia.org/wiki?curid=1178512", "title": "Flaxweiler", "text": "Flaxweiler (lussemburghese: \"Fluessweiler\") \u00e8 un comune del Lussemburgo sud-orientale. Fa parte del cantone di Grevenmacher, nel distretto omonimo.\nNel 2001, il paese di Biwer, capoluogo del comune che si trova nella parte nord-occidentale del suo territorio, aveva una popolazione di 338 abitanti. Le altre localit\u00e0 che fanno capo al comune sono Beyren, Gostingen, Niederdonven e Oberdonven."}
{"id": "1178517", "revid": "599013", "url": "https://it.wikipedia.org/wiki?curid=1178517", "title": "Nouvelle Vague (disambigua)", "text": "Traduzioni.\n\"Nouvelle Vague\": "}
{"id": "1178523", "revid": "174925", "url": "https://it.wikipedia.org/wiki?curid=1178523", "title": "Joachim Du Bellay", "text": ""}
{"id": "1178526", "revid": "767487", "url": "https://it.wikipedia.org/wiki?curid=1178526", "title": "Haven (film 2004)", "text": "Haven \u00e8 un film del 2004 di Frank E. Flowers.\nTrama.\nDue oscuri uomini d'affari sfuggono al governo federale, arrivando alle isole Cayman, per evitare di essere perseguitati legalmente. Il loro gesto provocher\u00e0 una serie di reazioni a catena che porteranno un ragazzo britannico a commettere un crimine che avr\u00e0 delle complicazioni sull'intero stato."}
{"id": "1178535", "revid": "334447", "url": "https://it.wikipedia.org/wiki?curid=1178535", "title": "L'impresario in angustie", "text": "L'impresario in angustie \u00e8 una farsa per musica composta da Domenico Cimarosa nel 1786 su libretto di Giuseppe Maria Diodati.\nFu messa in scena per la prima volta nell'autunno del 1786 al Teatro Nuovo di Napoli insieme ad un'altra breve opera del compositore partenopeo, \"Il credulo\", che gi\u00e0 aveva rappresentato nello stesso teatro poco tempo prima. Fu successivamente data in altre citt\u00e0 italiane e nel 1790 con il titolo \"L'impresario rovinato\" venne messa in scena a Barcellona.\nL'opera \u00e8 una satira teatrale \u00e8 fa parte di quel filone di parodie dell'ambiente teatrale composte dopo la pubblicazione nel 1720 de \"Il teatro alla moda\" di Benedetto Marcello, con il quale attraverso opportune satire egli criticava gli eccessi dell'opera dell'epoca.\nIl lavoro cimarosiano ebbe, per molti anni, un successo clamoroso e venne rappresentata in moltissimi teatri europei e spesso tradotta. Anche la musica sub\u00ec, quasi per ogni rappresentazione, modifiche sostanziali con aggiunte di brani tratti da opere di altri autori, oppure composti, sempre da altri compositori, espressamente per l'adattamento. La drammaturgia sub\u00ec spesso radicali rifacimenti, trasformando l'opera di volta in volta, e mutandone la struttura in due atti e in tre atti. Particolarmente documentate rimangono i rimaneggiamenti per le rappresentazioni parigine (a partire dal 1787) e viennesi (a partire dal 1793), che aggiungono alla struttura musicale originale molti nuovi pezzi (Aria per Gelindo, Aria per Strabinio, aria per Doralba ecc.) modificandone anche radicalmente il Finale originale.\nIl poeta e scrittore tedesco Johann Wolfgang von Goethe assistette a una rappresentazione di questa operina a Roma nel 1787, durante il suo famoso viaggio in Italia: il lavoro gli piacque molto e lo defin\u00ec \"un'opera che sempre rallegra\". Quattro anni questa farsa verr\u00e0 messa in scena a Weimar in versione revisionata e tradotta in tedesco dallo stesso Goethe con il titolo \"Die theatralischen Abenteuer\".\nL'opera, dimenticata per tutto il XIX secolo, torn\u00f2 in auge a partire dagli Anni '30 del Novecento e venne rappresentata al Teatro Regio di Torino e al Teatro alla Scala di Milano. Edizioni moderne di questa partitura sono state approntate nel 1993 da Nick Rossi e Talmage Fauntleroy e, nel 2006, da Simone Perugini per conto dell'Accademia Lirica Toscana \"D. Cimarosa\".\nTrama.\nL'impresario di un teatro (Don Cristobolo) \u00e8 in balia delle pretese delle sue prime donne (Dorina e Merlina), le quali straziano anche il poeta (Don Perizonio) e il musicista (Gelindo), intento a comporre una nuova opera che dovr\u00e0 andare in scena; costui, che sta scopiazzando musica da altri compositori, protesta per il chiasso prodotto dalla diatriba in corso. Ad infastidire il compositore ci si mette anche il poeta, autore del libretto dell'opera in fase di componimento che titola \"Le interne convulsioni di Pirro contro gli affetti isterici di Andromaca\", e che parla facendo uso di citazioni classiche divertenti. La scena s'incentra tra Don Perizionio e Merlina, la quale esige da costui una bella parte, ma alle sue richieste il poeta risponde solamente con battute spiritose.\nNel secondo quadro, dopo il quintetto, entrano due nuovi personaggi, Fiordispina e il suo protettore Strabinio, il quale per\u00f2 ha un ruolo secondario. Fiordispina entra anch'essa in conflitto con le altre due cantanti, sempre a reclamare le parti migliori, fastosi vestiti di scena e ricchi compensi. Tutte queste rivalit\u00e0 si concludono a causa dell'improvvisa bancarotta dell'impresario.\nStruttura dell'opera.\nVersione originale composta nel 1786 e rappresentata nello stesso anno presso il Teatro Nuovo di Napoli.\nVersione Viennese (1793) con brani aggiunti e composti da altri musicisti senza, probabilmente, l'avallo di Cimarosa"}
{"id": "1178536", "revid": "155634", "url": "https://it.wikipedia.org/wiki?curid=1178536", "title": "Super 12 2005", "text": "Il Super 12 2005 fu la 10\u00aa edizione del Super Rugby, competizione professionistica di rugby a 15 organizzata dal SANZAR tra i club di Australia, Nuova Zelanda e Sudafrica.\nComposta interamente di \"franchise\", si tenne tra febbraio e maggio 2005.\nNella stagione regolare ogni squadra incontr\u00f2 tutte le altre in partita di sola andata; per non aggravare i costi di trasferta alcuni turni furono di cinque piuttosto che di sei incontri, s\u00ec da permettere alle squadre in visita in un continente di disputare tutti gli incontri in giornate consecutive; per tale ragione il calendario prevedette 12 giornate invece di 11.\nCome nell'edizione precedente, anche nel 2005 tutte e tre le federazioni furono rappresentate nella \"final four\" successiva alla stagione regolare: i , neozelandesi, si aggiudicarono il primo posto della classifica; a seguire gli australiani che riportarono 9 vittorie come i Crusaders ma meno punti \"bonus\"; i sudafricani e, di nuovo, la Nuova Zelanda con gli .\nLa prima semifinale fu un incontro interno tra le due neozelandesi, in cui prevalsero i Crusaders; nell'altra semifinale i Waratahs sconfissero i Bulls e si guadagnarono per la prima volta l'accesso alla finale.\nNella gara per il titolo i Crusaders si imposero nettamente, al di l\u00e0 del risultato di 35-25 che, ancora a pochi minuti dalla fine, era un 35-6 poi mitigato da tre mete giunte quando i neozelandesi avevano rifiatato; per la \"franchise\" di Christchurch fu il quinto successo in dieci edizioni di Super Rugby.\nFu, quella del 2005, l'ultima edizione del Super Rugby a chiamarsi Super 12; gi\u00e0 dalla fine del 2004 era stato infatti deciso l'allargamento della competizione a due nuove \"franchise\", una australiana e a un'altra sudafricana, a partire dal 2006: l'edizione successiva prese il nome di Super 14 e vide l'ammissione dei Central Cheetahs di Bloemfontein (Sudafrica) e i Western Force di Perth (Australia)."}
{"id": "1178542", "revid": "767487", "url": "https://it.wikipedia.org/wiki?curid=1178542", "title": "Berkeley (film)", "text": "Berkeley \u00e8 un film del 2005 diretto da Bobby Roth.\nTrama.\nBerkeley, 1968: Ben Sweet \u00e8 un ragazzo di diciotto anni che giunge in citt\u00e0 per studiare contabilit\u00e0. Inizia un'odissea attraverso il sesso, le droghe, il rock and roll, e l'attivismo politico che sconvolge il suo mondo."}
{"id": "1178543", "revid": "124691246", "url": "https://it.wikipedia.org/wiki?curid=1178543", "title": "Riserva naturale Lago di Burano", "text": "La riserva naturale Lago di Burano \u00e8 un'area naturale protetta situata nel territorio comunale di Capalbio, in provincia di Grosseto.\nLa riserva statale \u00e8 stata istituita nel 1980 ed affidata in gestione al WWF che vi ha istituito un'oasi.\nLa riserva naturale Lago di Burano \u00e8 completamente compresa nella zona umida di importanza internazionale \"Lago di Burano\" istituita nel 1977 e che si estende per 410 ettari.\nLa riserva \u00e8 inoltre completamente compresa nella ben pi\u00f9 vasta Important Bird and Biodiversity Area IBA193 \"Argentario, Laguna di Orbetello e Lago di Burano\". "}
{"id": "1178546", "revid": "339392", "url": "https://it.wikipedia.org/wiki?curid=1178546", "title": "Confraternita di Maria Santissima del Monte Carmelo", "text": ""}
{"id": "1178553", "revid": "73843", "url": "https://it.wikipedia.org/wiki?curid=1178553", "title": "Riserva naturale Laguna di Orbetello", "text": "La riserva naturale Laguna di Orbetello \u00e8 un'area naturale protetta nei pressi della Laguna di Orbetello, in Toscana. La riserva \u00e8 stata istituita nel 1998 e occupa una superficie di 1.533 ettari nella provincia di Grosseto.\nStoria.\nFino agli anni sessanta del secolo scorso, la laguna di Orbetello, area di sosta e nidificazione di numerose specie di uccelli migratori era un'area aperta alla caccia.Le prime misure di protezione dell'area risalgono al 1971, anno in cui l'allora Ministero della Agricoltura e Foreste, su sollecitazione del WWF Italia, istitu\u00ec una oasi di circa 800 ettari. Nel 1977 l'area fu dichiarata zona umida di importanza internazionale ai sensi della convenzione di Ramsar e nel 1998, fu istituit\u00e0 la attuale riserva naturale Laguna di Orbetello, contigua alla quale \u00e8 la Riserva naturale Laguna di Orbetello di Ponente, gestita dal WWF Italia. \u00c8 un'importante zona di protezione speciale (ZPS) ed \u00e8 stata proposta come sito di importanza comunitaria (SIC).\nSIR.\n\"Laguna di Orbetello\" \u00e8 anche sito di interesse regionale (SIR), in parte compreso nell'omonima Riserva naturale. Una ridotta superficie del sito \u00e8 compresa nella Riserva naturale Duna Feniglia e nella Riserva naturale Laguna di Orbetello di Ponente. Una parte del sito \u00e8 un'Oasi WWF, gestita direttamente dal WWF Italia. L'area costituisce uno dei pi\u00f9 importanti ecosistemi lagunari d'Italia.\nArea di elevatissimo valore ornitologico esolo parzialmente inclusa fra i siti ICBP, \u00e8 di interesse nazionale per lo svernamento di \"Anas acuta\", \"Anas strepera\", e \"Anas Clypeata\". \nA livello regionale \u00e8 il sito pi\u00f9 importante per lo svernamento di \"Fulica atra\". \n\u00c8 anche l'unico sito peninsulare in cui ha nidificato \"Phoenicopterus roseus\", comunque svernante in numero elevato.\n\u00c8 la principale, insieme alla Riserva naturale Diaccia Botrona, area della costa tirrenica per la sosta delle specie ornitiche legate agli ambienti salmastri.\nPresenza tra i mammiferi del predatore \"Martes martes\".\nI principali elementi di criticit\u00e0 interni al sito sono: \nI principali elementi di criticit\u00e0 esterni al sito sono: \nI principali obiettivi di conservazione da adottare sono: \nIndicazioni per le misure di conservazione: \nNegli ultimi anni si \u00e8 fatta sempre pi\u00f9 sentire la necessit\u00e0 di un Piano di Gestione specifico del sito. La Riserva naturale provinciale \u00e8 attualmente dotata di un regolamento, valido per l'intero sistema di riserve della Provincia di Grosseto. Pur non risultando uno strumento obbligatorio, ai sensi della L. R. 49/95, il regolamento prevede la realizzazione di appositi piani di gestione per ogni riserva. Per la porzione di territorio gestita dal WWF, vige un regolamento di gestione, valido per l'intero sistema delle Oasi del WWF Italia. Per la Riserva statale \u00e8 stato recentemente prodotto il Piano di Gestione. Per questo \u00e8 viva la necessit\u00e0 di piani di settore. \nA conclusione di un progetto LIFE Natura, incentrato sulla conservazione e il recupero di alcuni siti idonei per la nidificazione e la sosta di uccelli acquatici, \u00e8 stato redatto un piano per il mantenimento e l'incremento dei risultati ottenuti, nel quale vengono descritti dettagliatamente gli interventi necessari per il raggiungimento degli obiettivi di conservazione descritti ai punti 3) e 4).\nTerritorio.\nLa riserva tutela una zona umida retrodunale di importanza Internazionale secondo la Convenzione di Ramsar, la quale costituisce la laguna interna pi\u00f9 grande del mar Tirreno.\nGeomorfologia.\nLa tipologia ambientale prevalente nel SIR \u00e8 la principale area lagunare della costa tirrenica. Oltre agli specchi d'acqua, sono presenti aree piuttosto estese (ai margini della laguna e in alcune casse di colmata in essa presenti), con vegetazione dei suoli salmastri annua e perenne. Comprende anche un tratto del Tombolo della Giannella, con spiagge e dune con vegetazione arbustiva e arborea. Le altre tipologie ambientali rilevanti sono le aree agricole e i pascoli, le modeste superfici di palude d'acqua dolce, gli impianti di pini.\nFauna.\nL'avifauna rappresenta la componente pi\u00f9 importante della fauna della riserva ed \u00e8 rappresentata da specie rare come l'aquila anatraia minore (\"Aquila pomarina\"), l'aquila di mare (\"Haliaeetus albicilla\"), l'airone guardabuoi (\"Bubulcus ibis\") per citare le pi\u00f9 rare, e poi limicoli, aironi, fenicotteri e anatre in quantit\u00e0 (germano reale, alzavola, mestolone, fischione, oltre all'elegante codone).\nL'area umida di importanza cruciale per molte specie ornitiche migratrici, svernanti e nidificanti, \u00e8 classificata come \u2018sito chiave\u2019 (key-site) per il chiurlottello (\"Numenius tenuirostris\"), specie prossima all'estinzione. Negli anni novanta vi sono stati i primi casi di nidificazione del fenicottero (\"Phoenicopterus roseus\"), svernante con contingenti di migliaia di individui, nell'Italia continentale. \u00c8 presente un'importante colonia di Ardeidi; alla fine degli anni novanta si sono insediate, per la prima volta in Toscana, piccole colonie di due specie di sterne (\"Sterna albifrons\" e \"Sterna hirundo\").\nNel SIR, sono presenti il cuculo dal ciuffo (\"Clamator glandarius\"), nidificante; il lanario (\"Falco biarmicus\"), svernante irregolare; il falco di palude (\"Circus aeruginosus\"), presente tutto l'anno e possibile nidificante irregolare; la moretta tabaccata (\"Aythya nyroca\"), migratrice e svernante irregolare; la volpoca (\"Tadorna tadorna\"), nidificante e svernante; l'averla cenerina (\"Lanius minor\"), nidificante; l'occhione (\"Burhinus oedicnemus\"), nidificante; il tarabuso (\"Botaurus stellaris\"), migratore e svernante; la sterpazzola di Sardegna (\"Sylvia conspicillata\"), nidificante e presumibilmente irregolare.\nPresenti per lo svernamento anche gli ibis eremita \"(Geronticus eremita)\", estinti in Europa da 400 anni, grazie ad un progetto di ricerca avviato dal Waldrappteam di Vienna.\nTra i rettili, nel SIR sono presenti la testuggine d'acqua (\"Emys orbicularis\") e la testuggine di Herman (\"Testudo hermanni\").\nSono da considerare inoltre gli anfibi e i mammiferi della duna litoranea.\nNel SIR si segnala la presenza di cospicui popolamenti ittici, d'interesse conservazionistico, oltre che economico.\nFlora.\nLa vegetazione \u00e8 costituita dalla pineta litoranea a pino marittimo e pino domestico e dalla vegetazione sclerofillica con ginepro fenicio e ginepro coccolone, fillirea, alaterno, smilace, lentisco e mirto, leccio, sughera con orniello e roverella nelle zone pi\u00f9 umide.Nell'area contigua, nella parte rivolta al mare, si rinviene la vegetazione psammo-alofila con duna mobile quasi totalmente erosa ma con ancora presenze di specie caratteristiche come la crucianella, la soldanella, il pancrazio ecc.; nella parte orientale \u00e8 presente una sughereta relitta facente parte del bosco di Patanella.\nNel SIR ci sono popolamenti floristici caratteristici delle lagune salmastre e dei suoli salsi.\nAttivit\u00e0 e strutture ricettive.\nL'oasi di Orbetello comprende tre itinerari. \nPercorsi natura, capanni per l'osservazione degli uccelli, giardino delle farfalle, materiale didattico ed infine un Centro di educazione ambientale realizzato all'interno di un casale spagnolo del 1600, dotato di sala riunioni, spazi destinati ad attivit\u00e0 didattiche e allestito con mostre tematiche. Altri tre casali pi\u00f9 recenti sono adibiti a foresteria, con disponibilit\u00e0 di circa 60 posti letto, una grande sala mensa e una cucina. Il servizio foresteria per gruppi \u00e8 attivo su prenotazione. Parte dell'energia utilizzata dalla struttura proviene dall'impianto a pannelli fotovoltaici.\nIl Centro Visite \u00e8 gestito dal WWF Italia e parte dell'area \u00e8 di propriet\u00e0 dell'Associazione."}
{"id": "1178557", "revid": "1782831", "url": "https://it.wikipedia.org/wiki?curid=1178557", "title": "Rule (Nas)", "text": "Rule \u00e8 il primo singolo tratto da \"Stillmatic\", quinto album del rapper Nas.\nLa canzone contiene un campionamento da \"\"Everybody Wants to Rule the World\" delle Tears for Fears e vede la partecipazione della cantante R&amp;B Amerie. Tematiche principali del testo l'America e la politica del Paese.\n\"Rule\" non ha ricevuto grande attenzione dal pubblico a causa della scarsa promozione, dell'assenza di un videoclip e della pubblicazione su solo vinile. \u00c8 per questo che \"Got Ur Self A...\" \u00e8 considerato il primo vero singolo di \"Stillmatic\"\"."}
{"id": "1178560", "revid": "14691", "url": "https://it.wikipedia.org/wiki?curid=1178560", "title": "Compagnia della vela", "text": ""}
{"id": "1178561", "revid": "21880", "url": "https://it.wikipedia.org/wiki?curid=1178561", "title": "Riserva naturale Duna di Feniglia", "text": ""}
{"id": "1178562", "revid": "372624", "url": "https://it.wikipedia.org/wiki?curid=1178562", "title": "Riserva naturale Laguna di Ponente di Orbetello", "text": ""}
{"id": "1178564", "revid": "76963", "url": "https://it.wikipedia.org/wiki?curid=1178564", "title": "Sarah Wright", "text": "Biografia.\nVita privata.\nIl 23 giugno del 2012 ha sposato l'attore Eric Christian Olsen da cui ha avuto tre figli: Wyatt Oliver nato nel 2013, Esm\u00e9 Olivia nata nel 2016 e Winter Story nata nel 2020."}
{"id": "1178565", "revid": "465169", "url": "https://it.wikipedia.org/wiki?curid=1178565", "title": "Rivista online", "text": ""}
{"id": "1178568", "revid": "1318658", "url": "https://it.wikipedia.org/wiki?curid=1178568", "title": "Serie B 1960-1961 (pallacanestro maschile)", "text": "Il campionato di Serie B di pallacanestro maschile 1960-1961 \u00e8 stato organizzato in Italia. Il terzo livello del basket italiano \u00e8 diviso in pi\u00f9 gironi su base regionale o interregionale. Sono retrocesse le ultime due classificate di ogni girone, vengono, invece, promosse le prime classificate di ogni girone, le seconde classificate disputeranno tre concentramenti da tre squadre ciascuno con partite di sola andata, la prima di ogni concentramento passer\u00e0 alla serie superiore\nGirone A.\nSquadre partecipanti:Alessi Omegna; Ginnastica Michelin Torino; Faini Vercelli; Fulvius Libertas Valenza; Libertas Asti; Dopolavoro Ferr. Lavagna; Cestistica Savonese; Ospedaletti.\nGirone B.\nSquadre partecipanti: Cestistica Gorlese; S.Albino Monza; Dop.Banco Ambrosiano; Dop.Fiera Milano; All'Onest\u00e0 Milano; Canottieri Milano; Pallacanestro Valtarese Borgotaro; CSI Fulgor Fidenza.\nGirone C.\nSquadre partecipanti: Fiamma Bolzano; Lancia Bolzano; Recoaro Libertas Vicenza; Petrarca Padova B; CUS Ferrara; Reyer Venezia; Die' N'Ai Venezia; Pallacanestro Pordenone.\nGirone D.\nSquadre partecipanti: Portuali Livorno; Libertas Forl\u00ec; Olimpia Pegna Firenze; La Torre Reggio Emilia; Fortitudo Bologna; Cestistica Ravenna; Juve Pontedera; CUS Firenze\nGirone E.\nSquadre partecipanti: Libertas Pesaro; CUS Perugia; Convitto Nazionale Assisi; Edera Macerata; Sangiorgese Basket; U.S. Campli; Libertas Teramo; Stella Azzurra Chieti.\nGirone F.\nSquadre partecipanti: Virtus Siena; Sebastiani Rieti; Libertas Viterbo; CUS Roma; S.Roberto Roma; Gamma Roma; B.P.D. Colleferro; Basket Pozzuoli.\nFinali interzona delle seconde.\nConcentramento A (Reggio Emilia).\nSquadre partecipanti: Cestistica Savonese; Fiera Milano; Recoaro Vicenza.\nConcentramento B (Perugia).\nSquadre partecipanti: Portuali Livorno; CUS Roma; Libertas Pesaro."}
{"id": "1178580", "revid": "599013", "url": "https://it.wikipedia.org/wiki?curid=1178580", "title": "Monte Musin\u00e8", "text": "Il monte Musin\u00e8 (\"mont Musin\u00e8\" in piemontese) \u00e8 una montagna delle Alpi Graie alta 1.150 m s.l.m.\nSi trova all'inizio della Val di Susa e interessa i comuni di Caselette, Almese e Val della Torre. \u00c8 la montagna pi\u00f9 vicina a Torino, dai 12 ai 25\u00a0km in linea d'aria a seconda della posizione in citt\u00e0, ma nonostante la vicinanza a volte a causa della foschia in pianura e nella bassa valle non risulta visibile.\nEtimologia.\nIl nome Musin\u00e8 viene generalmente considerato una contrazione del piemontese \"monte degli asini\" (Mont Asin\u00e8), ma \u00e8 un luogo comune tanto diffuso quanto sbagliato; l'origine storica del nome \u00e8 ben diversa. Numerose attestazioni in documenti medievali lo indicano come \"mons Vicinea\" (in un documento del 1020), \"Vesenius\" (intorno al 1150), \"Vesinerius\" (nel 1208), \"Vixinerius\" (nel 1302): varianti di un unico termine derivato da \"vicus\" (= villaggio); il \"mons Vicinea\" era cio\u00e8 la \"montagna del villaggio\", e il suo nome ricorda un'antica organizzazione (forse gi\u00e0 di et\u00e0 romana) di una comunit\u00e0 che vi esercitava diritti di uso su terre comuni. L'espressione \"monte Asinaro\" compare in documenti d'archivio ai primi del Settecento; ma accanto ad essa si trova spesso la voce \"Musinero\", che \u00e8 lo sviluppo volgarizzato della denominazione medievale, mentre \"monte Asinaro\" \u00e8 probabilmente il risultato di un'interpretazione pseudoerudita che cercava di spiegare l'etimologia di \"Musinero\" senza conoscerne (o senza saperne riconoscere) l'antecedente medievale.\nDescrizione.\nIl Musin\u00e8 \u00e8 la montagna pi\u00f9 orientale della lunga cresta spartiacque che separa il bacino della Dora Riparia da quello della Stura di Lanzo; la vetta principale presenta un'anticima settentrionale (il Truc dell'Eremita, 1.101\u00a0m) ed \u00e8 circondata da una serie di elevazioni satelliti: a est il rilievo a quota 535 sul quale sorge il santuario di Sant'Abaco, a ovest il Truc Randolera (666\u00a0m) e a nord-est il monte Calvo (551\u00a0m). Il Musin\u00e8 \u00e8 separato dal vicino monte Curt (1.323\u00a0m) da una lunga costiera boscosa che ha il suo punto pi\u00f9 basso nel colle della Bassetta (945\u00a0m). \nSul versante sud \u00e8 situato il \"Piano Domini\" a circa 450 di quota e lungo all'incirca 700 metri, dove si gode di un ampio panorama che spazia dalla pianura torinese alle vette dell'alta Valsusa. Per pian Domini passa la cosiddetta \"pista tagliafuoco\", che parte dalla localit\u00e0 Rivera di Almese e, dopo aver dato origine a una diramazione verso Madonna della Bassa, finisce presso il campo sportivo di Caselette ovvero il punto di partenza pi\u00f9 noto per l'ascesa alla vetta del Musin\u00e8.\nSituato a circa 20\u00a0km a ovest di Torino, il Musin\u00e8 ricade nei territori comunali di Caselette e Almese (a loro volta appartenenti alla Comunit\u00e0 Montana Valle Susa e Val Sangone) e in quello di Val della Torre (Comunit\u00e0 Montana Valli di Lanzo, Ceronda e Casternone). La montagna \u00e8 completamente inclusa, assieme ai laghetti a nord di Caselette, nel Sito di Interesse Comunitario (SIC) della rete europea Natura 2000 \u201cMonte Musin\u00e9 e Laghi di Caselette\u201d (codice IT1110081).\nSulla vetta \u00e8 stata eretta nell'anno 1901 una croce bianca in cemento armato, alta ben 15 metri (restaurata nel 1991, la quale permette di distinguere facilmente il Musin\u00e8 da tutte le altre montagne del gruppo. Sulla cima del monte, che \u00e8 costituita da un grande piazzale erboso disseminato di rocce affioranti, si trova anche una tavola di orientamento, in acciaio inossidabile, con l'indicazione delle principali montagne (tra cui il Cervino) visibili da quel punto a occhio nudo nelle giornate di bel tempo. A sua volta il Musin\u00e8 domina la pianura torinese ed \u00e8 visibile anche da molto lontano, per esempio dalle Alpi Biellesi.\nGeologia.\nDa un punto di vista geologico il Musin\u00e8 \u00e8 noto come uno dei migliori esempi di affioramento in superficie del mantello terrestre. Si tratta di una scaglia di mantello continentale che venne sollevata e portata alla luce da movimenti tettonici di rifting. Le rocce di cui \u00e8 costituito sono principalmente di tipo ultrabasico (con presenza di peridotiti, olivina, spinello) e si presentano in uno stato molto vicino a quello originario, non essendo state trasformate del metamorfismo che ha invece interessato varie altre zone della catena alpina. Perifericamente rispetto alla cima in alcune aree le rocce originarie si sono trasformate in serpentiniti. Alle falde del Musin\u00e8 sono presenti depositi morenici caratterizzati da tessitura molto variabile e che comprendono frammenti rocciosi anche di grandi dimensioni (\"massi erratici\"). Questi depositi fanno parte della morena laterale sinistra dell'Anfiteatro morenico di Rivoli-Avigliana.\nStoria.\nIndagini archeologiche hanno segnalato il Musin\u00e8 come area di presenze pre e protostoriche: in territorio di Caselette tracce di una capanna di fine Et\u00e0 del Bronzo Antico (circa 1700 a.C.) in zona vicino alle vecchie cave di magnesite segnalano la pi\u00f9 antica frequentazione per ora accertata nell'area del Musin\u00e8, mentre la Tarda Et\u00e0 del Ferro (ultimi secoli a.C.) \u00e8 documentata da pi\u00f9 ritrovamenti: in territorio di Almese da reperti ceramici presso il monte Truc Randolera e in quello di Caselette da qualche traccia sulla cima del Moncalvo e soprattutto da un probabile sito rituale alle Rocchette (III-I secolo a.C.) oltre che in un punto poco sotto la vetta del monte.\nIn epoca romana l'inserimento della zona tra Torinese e Valle di Susa nella sfera di influenza di Roma (avvenuto in et\u00e0 augustea, negli ultimi anni del I secolo a.C.) \u00e8 ben rappresentato ai piedi del Musin\u00e8 da due edifici: una \"villa rustica\" a Caselette in zona Pian e una grande \"villa\" residenziale ad Almese presso le Grange di Rivera.\nAlmeno da et\u00e0 medievale (ma forse gi\u00e0 da epoca romana) il Musin\u00e8 ha rappresentato per le comunit\u00e0 insediate ai suoi piedi un \"territorio di usi comuni\" quale segnalato dal suo stesso nome: preziosa riserva di legname, terreno da pascolo, luogo di raccolta di frutti selvatici, erba e fogliame; il tutto non come propriet\u00e0 privata ma come terra comune. Per secoli il taglio periodico di lotti di bosco ceduo sul Musin\u00e8 \u00e8 stato un'importante fonte di entrata nel bilancio del comune di Caselette e per secoli il pascolo e la raccolta di erba e foglie fu un diritto di uso civico che la comunit\u00e0 cerc\u00f2 sempre di tutelare. Dalla montagna poi, sempre in ambito caselettese, si raccoglievano le acque delle fontane, che erano incanalate ad alimentare il paese. E la montagna offriva anche qualche risorsa mineraria: la presenza di magnesite era gi\u00e0 evidente nell'antichit\u00e0 (usata, ad esempio, nella \"villa rustica\" di et\u00e0 romana come materiale per pavimenti), ma dopo la met\u00e0 dell'Ottocento si avvi\u00f2 un suo utilizzo industriale: dal 1875 fino agli anni della seconda guerra mondiale le cave di magnesite alimentarono l'unica attivit\u00e0 industriale allora esistente in Caselette.\nNon stupisce allora se una montagna cos\u00ec legata in modo essenziale alla sopravvivenza della comunit\u00e0 abbia anche visto sorgere su di essa dei segni spirituali, in cui la gente si riconosceva ed esprimeva fede e valori: dal santuario di Sant'Abaco (sorto a met\u00e0 '500, spazio di aggregazione socio-religiosa assai frequentato e sentito) alla Croce monumentale costruita nel 1901, il Musin\u00e8 viene anche considerato un \"luogo dello spirito\".\nAmbiente.\nIl \"Monte Musin\u00e8\" \u00e8 stato individuato dalla L.R. n.19 del 2009 come SIC (Sito di Interesse Comunitario) con denominazione \"Monte Musin\u00e8 e Laghi di Caselette\". I SIC sono parte della rete Natura 2000, una rete ecologica continentale che al di l\u00e0 della tutela di singole specie o aree vuole difendere la vitalit\u00e0 delle popolazioni isolate permettendo lo scambio di individui tra i vari siti. Il codice assegnato al SIC del Monte Musin\u00e8 \u00e8 IT1110081; l'area protetta si estende per 1.524 ettari e comprende, oltre al Musin\u00e8, anche i rilievi morenici che lo incorniciano e i piccoli laghi intramorenici di Caselette e di San Gillio (Lago Borgarino). L'inclusione di un'area in un SIC deve, per legge, essere tenuta in debito conto nella Valutazione di Impatto Ambientale (VIA) e Valutazione Ambientale Strategica (VAS) prescritte per la realizzazione di grandi opere (quali le infrastrutture di trasporto). Per ogni SIC la Regione Piemonte deve adottare un Piano di Gestione che fornisca indicazioni per una sua gestione in grado di evitare \"alterazioni che ne pregiudichino lo stato di conservazione\"\nAccesso alla vetta.\nL'ascensione del Musin\u00e8 \u00e8 un itinerario di tipo prettamente escursionistico. Il sentiero pi\u00f9 frequentato segue tutto il crinale sud-est che parte dal campo sportivo di Caselette (378\u00a0m). Prima raggiunge il santuario di Sant'Abaco, dove lungo il sentiero vi sono delle cappellette che funzionano da stazioni della via crucis, poi si inerpica dietro al santuario percorrendo integralmente la cresta sudest, per la quale in poco pi\u00f9 di un'ora si pu\u00f2 raggiungere la vetta. Dalla cima nelle belle giornate si gode di un buon panorama a 360\u00b0. Essendo il versante esposto al sole, il periodo pi\u00f9 indicato per effettuare la salita va da ottobre a maggio, in quanto durante la stagione estiva il caldo pu\u00f2 risultare fastidioso. Altri sentieri salgono alla cima da Almese, Rivera, Milanere o dalle varie frazioni di Val della Torre.\nPer chi si cimenta nell'ascensione del Musin\u00e8 \u00e8 d'obbligo fare attenzione alla processionaria dei pini, un lepidottero le cui larve possono arrecare danni alla salute dell'uomo e a quella di animali.\nAlpinismo.\nLa montagna \u00e8 di interesse prevalentemente escursionistico, ma attorno ad essa sono sparsi parecchi massi erratici sui quali, in particolare a partire dagli anni settanta del Novecento, sono state descritte varie vie di arrampicata. Molti di questi massi sono ancora oggi apprezzati dagli amanti del bouldering.\nPi\u00f9 di recente sul versante meridionale della montagna sono state aperte altre vie di arrampicata, tra le quali \"In Hoc Signo Vinces\", la via \"Ivano Boscolo\" e quella \"degli speroni\".\nSci.\nIl Musin\u00e8 si trova ad una quota che di solito non consente di sciare; \u00e8 per\u00f2 interessante ricordare che all'inizio degli anni settanta del Novecento sul versante orientale della montagna fu costruito il \"Villaggio Primavalle\" che a sua volta ospitava il \"Centro Sportivo Musin\u00e8\", dove si potevano praticare in ogni stagione lo sci da discesa e lo sci di fondo su piste in materiale sintetico. Dopo il successivo abbandono dell'area vari progetti di \"valorizzazione\" residenziale o turistica, pi\u00f9 o meno rispettosi dell'ambiente naturale, si sono succeduti nel tempo per essere poi accantonati sia a causa di difficolt\u00e0 a reperire i finanziamenti sia perch\u00e9 divenuti incompatibili con l'istituzione del SIC. L'area dell'ex-villaggio nel frattempo si \u00e8 rinaturalizzata in modo spontaneo e vi si sono insediate specie altrove are o minacciate, cos\u00ec che i progetti oggi in atto riguardano la messa in sicurezza e la conservazione di queste peculiarit\u00e0 naturalistiche, in particolare quelle legate alle piccole zone umide presenti.\nMiti, leggende e presunti fenomeni paranormali.\nIl Monte Musin\u00e8 \u00e8 al centro di miti, leggende e dicerie di vario tipo ed \u00e8 noto per questo agli amanti del mistero. Probabilmente anche per il relativo isolamento rispetto alle altre cime e la particolarit\u00e0 della vegetazione, la montagna \u00e8 da sempre ritenuta un sito esoterico. Esistono diversi racconti misteriosi e leggendari su Musin\u00e8: da ipotetica sede di una base aliena e vari avvistamenti UFO, alla presenza di fuochi fatui notturni, da rigagnoli nei quali in alcuni punti l'acqua scorrerebbe al contrario rispetto alla forza di gravit\u00e0, a punto catalizzatore \"radiante\" spirituale delle misteriose rotte o \"linee ortogoniche\" e a luogo di riunione e raccolta di erbe magiche per le \"masche\" (il termine piemontese per \"streghe\").\nNella letteratura e nei media.\nAttorno al Musin\u00e8 sono stati girati vari documentari e trasmissioni televisive. Inoltre \u00e8 stato scelto tra le location di alcuni film, tra i quali il post-atomico \"La citt\u00e0 dell'ultima paura\" del regista Carlo Ausino (1975).\nLo scrittore Marcello Simoni ambienta sul Musin\u00e8 l'epilogo del suo romanzo Il mercante di libri maledetti, descrivendo la montagna in questi termini:\n\"\u00ab ...era un luogo avvolto dal mistero, e si diceva che l\u00e0 lo spirito di Erode si aggirasse su un carro infuocato. Fra quelle rocce, inoltre, le streghe si radunavano per celebrare i loro riti... \u00bb\".\nIl gruppo black metal Enisum, originario della Val di Susa, prende il nome dal Musin\u00e8. Alla montagna e ai territori valsusini sono ispirate le tematiche dei loro album."}
{"id": "1178582", "revid": "75775", "url": "https://it.wikipedia.org/wiki?curid=1178582", "title": "Zanzoken", "text": ""}
{"id": "1178583", "revid": "155136", "url": "https://it.wikipedia.org/wiki?curid=1178583", "title": "Compagnia della Vela (Venezia)", "text": ""}
{"id": "1178588", "revid": "297031", "url": "https://it.wikipedia.org/wiki?curid=1178588", "title": "Compagnia della Vela", "text": "La Compagnia della Vela \u00e8 uno yacht club di Venezia, membro FIV, con sede a San Marco sul Molo Marciano.\nLe darsene si trovano invece sull'Isola di San Giorgio Maggiore, al centro del Bacino San Marco.\nStoria.\nFondata il 15 marzo 1911 all'interno dell'Hotel Bauer come Yacht Club Veneziano, tra i suoi soci annoverava Gabriele d'Annunzio che con un messaggio del 1919, il cui originale \u00e8 conservato nella sede sociale, ne ispir\u00f2 il nuovo nome Compagnia della Vela ed il motto \"Custodi Domine Vigilantes\", dai quali l'acronimo sociale CDV. Con brevetto del dicembre 1933, il Re d'Italia Vittorio Emanuele III, concesse alla Compagnia il privilegio di fregiare il guidone sociale dello Stemma Reale, nonch\u00e9 l'onore di battere la Bandiera Nazionale da Guerra e di essere ribattezzata Reale Compagnia della Vela. La sede storica si trovava alle Procuratie vecchie mentre quella sportiva ai Giardini della Biennale per poi trasferirsi ai Giardini di San Marco e nell'Isola di San Giorgio (sede sportiva).\nRipreso il nome attuale di Compagnia della Vela all'avvento della Repubblica nel 1948, ad oggi il guidone sociale \u00e8 costituito da una croce bianca su campo rosso e primo quarto verde.\nNel 1990 la societ\u00e0 ha ricevuto dal CONI la \"Stella d'argento al merito sportivo\".\nNel 1995 sempre il CONI ha insignito la compagnia della \"Stella d'oro al merito sportivo\".\nNel 2012 la societ\u00e0 ha ricevuto il Collare d'oro al merito sportivo.\nTra i soci storici: \nIl club \u00e8 gemellato con:\nAmerica's Cup.\nNel 1992 con l'imbarcazione Moro di Venezia la Compagnia ha vinto la Louis Vuitton Cup partecipando alla XXVIII America's Cup: fu la prima volta che un club sportivo italiano port\u00f2 la propria barca in finale di Coppa America. L'imbarcazione voluta da Raoul Gardini e finanziata dalla Montedison, fu protagonista nell'edizione del 1992. Fu la prima barca italiana nella storia a vincere la Louis Vuitton Cup."}
{"id": "1178591", "revid": "9265218", "url": "https://it.wikipedia.org/wiki?curid=1178591", "title": "Taiyoken", "text": ""}
{"id": "1178599", "revid": "438678", "url": "https://it.wikipedia.org/wiki?curid=1178599", "title": "Iatrinoli", "text": ""}
{"id": "1178606", "revid": "271907", "url": "https://it.wikipedia.org/wiki?curid=1178606", "title": "Kamenev", "text": ""}
{"id": "1178608", "revid": "767487", "url": "https://it.wikipedia.org/wiki?curid=1178608", "title": "Punto Pourquoi Pas", "text": "Il punto Pourquoi Pas (in inglese \"Pourquoi Pas Point\") \u00e8 un punto coperto dai ghiacci che forma l'ingresso occidentale della baia Victor e segnala il limite occidentale della Terra Adelia. Localizzato ad una latitudine di 66\u00b0 12\u2032 S ed una longitudine di 136\u00b0 11\u2032 E, venne Cartografato da una spedizione antartica francese nel 1950-52 ed intitolato nel 1954 alla nave Pourquoi-Pas?, battello utilizzato durante le esplorazioni antartiche francesi."}
{"id": "1178624", "revid": "783330", "url": "https://it.wikipedia.org/wiki?curid=1178624", "title": "Diario di un killer sentimentale", "text": "Diario di un killer sentimentale (in spagnolo \"Diario de un killer sentimental\") \u00e8 un romanzo di Luis Sep\u00falveda, pubblicato per la prima volta nel 1998.\nTrama.\nUn sicario con una lunga carriera alle spalle viene contattato a Madrid dal suo datore di lavoro per un nuovo incarico. Proprio quel giorno, per\u00f2, la sua ragazza francese lo lascia dopo essere stati tre anni insieme. Lei si \u00e8 innamorata in Messico, dove era stata mandata dal fidanzato per stare lontana durante l'ennesimo omicidio. Forse per il suo turbamento emotivo, il killer si interessa pi\u00f9 del dovuto alla persona che deve eliminare.\nV\u00edctor Mujica, il suo obiettivo, si trova ad Istanbul per un convegno di organizzazioni non governative. Il killer lo pedina ma commette l'errore di attaccare un agente americano in borghese nell'albergo di Mujica. Rischia anche la vita nel bazar della citt\u00e0 turca, dove due turchi tentano di ucciderlo: i due per\u00f2 vengono uccisi proprio dall'obiettivo del killer. Mujica scopre cos\u00ec che dovr\u00e0 essere ucciso, per stessa ammissione dell'assassino.\nUscendo allo scoperto, il killer si \u00e8 condannato alla pensione. L'\"uomo degli incarichi\" lo incontra a Parigi e lo saluta per l'ultima volta, dicendogli di portare a termine l'incarico e ritirarsi. Inoltre, gli spiega che l'uomo che deve uccidere \u00e8 un trafficante di droga che ha dato fastidio al mercato statunitense. Il killer parte per Citt\u00e0 del Messico e dopo aver aspettato una giornata intera sotto la sede dell'organizzazione di Mujica, entra e lo trova in compagnia della sua ex fidanzata. L'amore che prova per lei passa in secondo piano rispetto alla professionalit\u00e0: il killer uccide entrambi e fa esplodere il palazzo con una fuga di gas.\nCritica.\nSi tratta di un romanzo breve, scritto con uno stile veloce, secco ed essenziale. La critica ne ha risaltato il carattere di brevit\u00e0 \u00ab\"fulminante\"\u00bb e l'ha messo in parallelo con \"Un nome da torero\", altro romanzo dell'autore cileno. Altri hanno definito il romanzo \u00ab\"prevedibile\"\u00bb.\nRiduzioni per il teatro.\nIl testo \u00e8 stato messo in scena da Gianpiero Borgia e Daniele Nuccetelli al Fringe Festival di Edimburgo nel 2010 e al Festival di Praga a partire dal 27 maggio 2011. Lo spettacolo \u00e8 stato prodotto dalla compagnia teatrale pugliese Teatro dei Borgia."}
{"id": "1178630", "revid": "287204", "url": "https://it.wikipedia.org/wiki?curid=1178630", "title": "Queensland Premier Rugby", "text": "Queensland Premier Rugby \u00e8 la principale competizione per club di Rugby a 15 (rugby union) nel Queensland, Australia. Dieci team competono nel torneo, otto dei quali provenienti da Brisbane, e un club ciascuno dalla Gold Coast e dalla Sunshine Coast. la competizione si svolge dal 1975. I campioni attuali sono i Wests, che hanno sconfitto i Brothers nella finale del 2005\nStoria.\nLa Queensland Premier Rugby (QPR) \u00e8 l'evoluzione dei tornei per club di Brisbane che si svolgevano sin dal 1900. Fu creata da giocatori, allenatori ed amministratori per espandere il livello del rugby non professionistico del Queensland. QPR permette ai giocatori di mettersi in luce per essere selezionati nei Queensland Reds e altri team del Super 14 o altre competizioni professionali.\nLa prima stagione ufficiale inizi\u00f2 nel 1975 e la prima finale venne giocata tra i Brothers e i GPS, con la vittoria dei primi.\nTeachers-Norths, Wests ed ancora i Brothers vinsero successivamente.\nNel 1979 la finale fin\u00ec con un pareggio 24-14 tra University and Brothers. L'University per\u00f2 vinse la partita di spareggio.\nI Brothers dominarono le stagioni successive vincendo dal 1980 al 1984. Souths ottenne il primo successo nel 1986, e University domin\u00f2 la fine degli anni'80.\nSouths prese il dominio all'inizio dei 90 con 5 successi consecutivi dal 1991 al 1995 e ancora nel 1998 e 2000 e gioc\u00f2 anche le finali del 1996 (vinta da GPS) e 1997, vinta da Easts (9 finali consecutive !).\nAnche Canberra partecip\u00f2 al torneo dominando dal 2001 al 2003, mentre Gold Coast Breakers sal\u00ec alla ribalta con 4 finali tra il 2001 e il 2005.\nIn futuro, altri team dalle altre regioni del Queensland potrebbero aggregarsi alla competizione, incoraggiate dalla volont\u00e0 di incrementare il livello del Rugby anche al di fuori di Brisbane e periferia."}
{"id": "1178631", "revid": "59785", "url": "https://it.wikipedia.org/wiki?curid=1178631", "title": "Museo lapidario maffeiano", "text": "Il museo lapidario maffeiano, fondato nella prima met\u00e0 del Settecento dall'erudito veronese Scipione Maffei, \u00e8 una delle pi\u00f9 antiche istituzioni pubbliche museali europee, situata nel cuore del centro storico di Verona, all'interno delle mura comunali, prospiciente piazza Bra e a pochi passi dall'Arena di Verona.\nEsso nacque dal lungo e appassionato lavoro del Maffei, che raccolse centinaia di iscrizioni e affid\u00f2 all'architetto e pittore Alessandro Pompei l'edificazione di un luogo adatto all'esposizione e alla conservazione dei reperti, in quanto convinto dell'importanza di condividere liberamente la conoscenza con il pubblico, tanto che decise di chiamare questa istituzione \"Museum Veronense\", ovvero \"museo della citt\u00e0 di Verona\". Data la sua importanza divenne una delle tappe obbligate del \"Grand Tour\", che vedeva numerosi turisti stranieri nordeuropei (e tra loro il poeta tedesco Goethe, che visit\u00f2 e scrisse del museo) visitare l'Italia per avere una conoscenza pi\u00f9 diretta dell'arte antica.\nStoria.\nIl museo occupa un terreno che venne acquistato nel 1603 dall'Accademia Filarmonica di Verona per costruirvi la propria sede e il teatro Filarmonico; si trattava, oggi come allora, di un'area di pregio, posta accanto ai portoni della Bra e a breve distanza dall'Arena di Verona. Domenico Curtoni, nipote e allievo del noto architetto rinascimentale-manierista Michele Sanmicheli, fu il progettista incaricato dei lavori: egli riusc\u00ec a completare l'imponente pronao esastilo e gli ambienti retrostanti, tuttavia non pot\u00e9 avviare i lavori di realizzazione della sala e del palcoscenico del teatro. Nel pronao egli volle perfino riproporre per la base delle colonne, quelle che erano in opera nel \"Capitolium\", il pi\u00f9 importante dei templi della Verona romana, situato nel foro veronese; inoltre la base originaria dell'antico tempio venne poi esposta alla sinistra del pronao. Quella del Curtoni si pu\u00f2 definire, nell'ambito dell'architettura teatrale, un'opera di grande valore, in quanto rispetto alla precedente produzione cinquecentesca (come per esempio il teatro Olimpico di Andrea Palladio, situato a Vicenza), per la prima volta si diede un prospetto monumentale a questa tipologia di strutture.\nScipione Maffei, che nel 1701 divenne socio dell'Accademia Filarmonica, fu uno studioso veronese che inizialmente si offr\u00ec di riordinare numerose epigrafi di origine etrusca, greca e romana provenienti dalla collezione del canonico Cesare Nichesola (precedentemente conservate nella villa Nichesola-Conforti nel territorio di Sant'Ambrogio di Valpolicella) e affidate all'Accademia nel 1612 dai Rettori veneti per \u00abfarne pubblico deposito nella stanza dell'Academia Philharmonica, come in asilo sicuro et proportionato a questi marmi\u00bb.\nIl Maffei in seguito inizi\u00f2 ad acquisire, al fine di evitarne la dispersione, molte iscrizioni da raccolte private veronesi. Tali epigrafi, che vennero conservate sempre presso l'Accademia, nel tempo continuarono a crescere di numero in quanto lo studioso prosegu\u00ec nella raccolta di questi documenti, ampliando la propria ricerca in varie zone d'Italia, arrivando perfino, nel 1720, a vendere alcuni dipinti in modo da poter sovvenzionare l'acquisto di ulteriori lapidi e finanziare la costruzione della struttura che le avrebbe ospitate. Tra il 1719 e il 1724, infatti, fece edificare un muro che divideva l'attuale via Roma dal cortile del pronao, detto \"muro delle lapidi\", dove trovarono sistemazione circa 230 iscrizioni e frammenti scultorei. Nello stesso periodo, inoltre, promosse il completamento del teatro Filarmonico, il cui progetto venne commissionato a Francesco Bibiena. Egli riusc\u00ec cos\u00ec a fondare un museo pubblico ove mettere a disposizione di tutti il patrimonio culturale che aveva accumulato nel corso degli anni.\nGli acquisti del marchese Maffei tuttavia continuarono, portando cos\u00ec alla necessit\u00e0 di ristrutturare il museo al fine di ampliarne gli spazi espositivi: il muro delle lapidi venne cos\u00ec demolito, e il progetto di ristrutturazione affidato al pittore e architetto classicista Alessandro Pompei: egli fece costruire un basso porticato ritmato da colonne doriche che circondava l'intero cortile antistante il pronao del teatro, potendo cos\u00ec disporre gli oggetti tra gli intercolumni e lungo il muro di fondo, al riparo dagli agenti atmosferici. La struttura ad un solo livello, completata nel 1745, consentiva inoltre di poter continuare ad ammirare il pronao dalla Bra.\nIl museo divenne cos\u00ec un'eccellenza della citt\u00e0, meta di tutti i viaggiatori stranieri che giungevano in Italia dall'Europa settentrionale per intraprendere il \"Grand Tour\", interessati alla storia e all'arte antica di cui potevano avere qui un primo assaggio.\nIn seguito diverse altre trasformazioni interessarono il complesso, tra cui la distruzione e ricostruzione del teatro in occasione del grave incendio del 1749 e del bombardamento aereo alleato del 1945. Gli interventi che riguardarono pi\u00f9 prettamente il cortile e quindi il museo risalgono in particolare a due fasi: tra il 1927 e il 1929 venne eseguito il progetto di sistemazione del museo dell'architetto Ettore Fagiuoli, che prevedeva la riduzione delle dimensioni del cortile traslando verso l'interno il porticato, anche tramite la realizzazione di un'ampia esedra sul lato dell'ingresso, e la sopraelevazione della costruzione di un livello, in modo da ricavare su due piani diversi ambienti abitabili; tra il 1957 e il 1969 venne realizzato invece il progetto di Vittorio Filippini, che port\u00f2 alla sopraelevazione di altri due livelli delle ali che circondano il cortile, in tal modo rendendo per\u00f2 tale spazio meno arioso rispetto agli stati precedenti.\nSolo con il riallestimento museale su progetto di Arrigo Rudi del 1982, il museo fu dotato di nuovi spazi: in questa occasione infatti furono aggiunti, agli spazi museali del cortile, alcuni ambienti situati ai piani superiori dell'ala rivolta verso la Bra, resi accessibili tramite una scalinata e un ascensore. Inoltre venne reso nuovamente percorribile il corridoio che dal museo porta alla Gran Guardia, attraversando i portoni della Bra.\nDescrizione.\nBiglietteria.\nAll'ingresso, destinato a biglietteria, \u00e8 esposto un ritratto del 1740 circa raffigurante Scipione Maffei, opera di Dioniso Nogari, e un autoritratto di Alessandro Pompei, del 1730 circa. Trovano spazio, inoltre, un notevole sarcofago romano del II secolo, un frammento di iscrizione egizia, tre lapidi sepolcrali ebraiche del XVII secolo e un'epigrafe medievale.\nNel corridoio si trovano invece un ulteriore ritratto del Maffei, in questo caso opera del 1745 di Antonio Elenetti, alcune illustrazioni che raccontano l'impianto originario del museo e del teatro, e due epigrafi arabe dell'XI secolo.\nSala greca.\nLa sala greca, caratterizzata da un'ampia terrazza da cui si pu\u00f2 godere di piazza Bra e dell'Arena da un punto di vista sopraelevato, custodisce diversi oggetti di elevato interesse, tra cui:\nSala etrusca e romana.\nIn questa sala sono esposti diversi oggetti di et\u00e0 etrusca, veneta e romana. Tra le opere presenti degli Etruschi particolarmente numerose sono urne cinerarie datate tra il III e il I secolo a.C., la cui area di origine si riesce a identificare grazie all'utilizzo di diversi materiali di produzione: le urne in alabastro arrivano infatti da Volterra, quelle in travertino da Perugia e quelle in terracotta impressa a stampo da Chiusi. Vi si ritrovano raffigurati numerosi temi mitologici, tra cui il rapimento di Elena e il combattimento tra i figli di Edipo, Eteocle e Polinice, e altri che hanno un pi\u00f9 evidente significato funerario, come il banchetto funebre, il congedo del defunto dai familiari, il viaggio attraverso gli inferi su un carro; inoltre alcune lastre di chiusura delle urne riportano il defunto disteso su un letto.\nNumerose sono anche i manufatti degli antichi Veneti, tra cui un ciottolo funerario con iscrizione che venne acquistato da Scipione Maffei, convinto fosse una testimonianza delle scrittura etrusca, non essendo ancora conosciuta in quel periodo la cultura che era presente in Veneto prima dell'arrivo dei Romani. Di questi ultimi, l'opera pi\u00f9 interessante \u00e8 il coperchio di un sarcofago del III secolo, probabilmente proveniente da Roma, su cui \u00e8 rappresentato un bambino dormiente.\nCortile.\nAi due lati dell'ingresso si trovano alcune colonne miliare, di cui quelle situate a destra provenienti dalla via Postumia, importante strada romana che collegava Genova ad Aquileia attraversando Verona.\nLungo il portico destro sono esposte invece numerose iscrizioni veronesi, ordinate partendo dal pronao secondo il quinto volume del \"Corpus Inscriptionum Latinarum\", una raccolta di epigrafi dell\u2019intero impero romano elaborato nel corso del XIX secolo dall'Accademia delle scienze di Berlino. Ve ne sono alcune di particolare importanza per la storia antica di Verona, tra cui un frammento contenente poche lettere che faceva molto probabilmente parte dell\u2019iscrizione dedicatoria dell'anfiteatro veronese, oppure alcune iscrizioni sacre che testimoniano quali dei fossero venerati nella citt\u00e0 romana, e ancora un'iscrizione su una base di statua che ricorda come, intorno al 379-380, Valerio Palladio face risistemare una statua che si trovava abbattuta nel \"Capitolium\" veronese.\nLungo il portico sinistro vi sono invece numerose iscrizioni provenienti da tutta la regione della \"Venetia et Histria\", oltre che alcune originarie di Brescia e di Roma.\nPronao.\nSulle pareti del pronao si trovano alcune urne cinerarie etrusche, collocate in funzione decorativa dal marchese Maffei, sulle quali si trovano diverse raffigurazioni, tra cui il rapimento di Elena, il duello tra i figli di Edipo, la caccia di Meleagro al cinghiale e alcuni volti di Medusa che avevano la funzione di proteggere il sepolcro. Al centro del pronao e sopra il portale, invece, si trova il busto dello stesso marchese, scolpito tra il 1728 e il 1729 da Giuseppe Antonio Schiavi e commissionata dell'Accademia Filarmonica per ringraziare il suo socio pi\u00f9 importante.\nOltre a questi, si trovano numerosi altri materiali, provenienti perlopi\u00f9 da Verona e dal sul territorio, tra cui:"}
{"id": "1178632", "revid": "486946", "url": "https://it.wikipedia.org/wiki?curid=1178632", "title": "Arveleg I", "text": ""}
{"id": "1178635", "revid": "130040", "url": "https://it.wikipedia.org/wiki?curid=1178635", "title": "Ramp\u00f2 di Barcellona", "text": "Origine.\nDi nobile famiglia franca, molto probabilmente un Widonide, fu un fedele servitore di Carlo Magno. \nBiografia.\nRamp\u00f2, dopo aver servito fedelmente l'imperatore Carlomagno, nell'814 ebbe l'incarico di recarsi a Dou\u00e9-la-Fontaine (Angi\u00f2) per portare a Ludovico il Pio, allora re d'Aquitania, la notizia della morte dell'imperatore Carlo.\nDopo la deposizione del conte Ber\u00e0, avvenuta nell'820, l'imperatore Ludovico il Pio elesse alla contea di Barcellona un franco che non era legato alle due fazioni in lotta tra loro (quella pacifista di Ber\u00e0 e quella bellicista del fratellastro Gocelone, spalleggiato dal fratellastro, Bernardo di Settimania), che dividevano la Gotia: Ramp\u00f2, appunto.\nAnche a Ramp\u00f2 fu confermato il titolo di marchese, perch\u00e9 le sue contee erano al confine con al-Andalus.\nNell'821, ricevette, dalla corte di Aquisgrana, l'ordine di attaccare e saccheggiare i territori musulmani; ordine che esegu\u00ec nel corso dell'822, assieme, sembra ad Aznar I Gal\u00edndez, conte di Cerdagna e d'Urgell e ad Aznar I S\u00e1nchez, duca di Guascogna (i due Aznar, probabilmente erano la stessa persona), attaccando in direzione del fiume Segre.\nRamp\u00f2 viene citato in un documento del 822 di Ludovico il Pio.\nSecondo lo storico francese, Joseph Calmette \u00e8 documentato che Ramp\u00f2, nel 823, fosse conte di Girona, inoltre, tra l'818 e l'823, divenne anche marchese di Gotia.\nUn conte Rampon viene certificato anche nel 844, mentre Calmette accetta la possibilit\u00e0 che potrebbe essere lo stesso personaggio, per \"depreux_prosopographie\" \u00e8 senz'altro da escludere.\nRamp\u00f2 mor\u00ec, molto probabilmente nell'825, e, lasciando il titolo vacante per alcuni mesi, fu sostituito solo nell'826, dopo l'assemblea di febbraio, tenutasi ad Aquisgrana.\nIl prescelto fu Bernardo di Settimania, fratello minore di Ber\u00e0 e fratellastro di Gocelone, conte di Linguadoca-Rossiglione e d'Emp\u00faries e capo del partito della guerra.\nDiscendenza.\nDi Ramp\u00f2 non si conosce n\u00e9 il nome della moglie n\u00e9 alcuna discendenza."}
{"id": "1178639", "revid": "767487", "url": "https://it.wikipedia.org/wiki?curid=1178639", "title": "Comunit\u00e0 montana Val Pellice", "text": "La Comunit\u00e0 montana Val Pellice \u00e8 stata una comunit\u00e0 montana sorta nel 1973 e che univa i comuni della val Pellice.\nStoria.\nLo scopo principale dell'ente era quello di favorire lo sviluppo della valle nella salvaguardia del patrimonio ambientale e culturale proprio.\nNegli anni ha sviluppato soprattutto le seguenti attivit\u00e0:\nIl capoluogo della comunit\u00e0 montana era Torre Pellice.\nNel 2010 il suo territorio \u00e8 entrato a far parte della nuova Comunit\u00e0 montana del Pinerolese."}
{"id": "1178642", "revid": "3831", "url": "https://it.wikipedia.org/wiki?curid=1178642", "title": "Ber\u00e0", "text": ""}
{"id": "1178646", "revid": "33689", "url": "https://it.wikipedia.org/wiki?curid=1178646", "title": "Punto Alden", "text": "Il punto Alden (in inglese \"Point Alden\") \u00e8 una localit\u00e0 in Antartide coperta dai ghiacci con rocce in vista lungo il litorale marino. Localizzato ad una latitudine di 66\u00b0 48\u2032 S ed una longitudine di 142\u00b0 02\u2032 E, segnala il limite orientale della Terra Adelia. Ad ovest si estende infatti la Baia del Commonwealth facente parte del terra di re George V. Scoperto il 30 gennaio 1840 dal tenente della USEE Charles Wilkes \u00e8 stato intitolato al tenente James Alden della nave \"Vincennes\", l'ammiraglia della spedizione."}
{"id": "1178649", "revid": "146644", "url": "https://it.wikipedia.org/wiki?curid=1178649", "title": "Point Alden", "text": ""}
{"id": "1178650", "revid": "53251", "url": "https://it.wikipedia.org/wiki?curid=1178650", "title": "Teorema di Zermelo", "text": ""}
{"id": "1178651", "revid": "1413791", "url": "https://it.wikipedia.org/wiki?curid=1178651", "title": "Carlo Taranto (attore)", "text": "Biografia.\nInizi\u00f2 la carriera nell'immediato secondo dopoguerra, grazie all'aiuto del fratello maggiore, con il film \"I pompieri di Viggi\u00f9\" (1949), e successivamente apparve in oltre cento film assieme ai grandi del cinema italiano (Tot\u00f2, Vittorio De Sica, Franco Franchi, Ciccio Ingrassia, Alberto Sordi), interpretando ruoli di caratterista soprattutto in commedie e musicarelli.\nTra le sue pi\u00f9 gustose interpretazioni \u00e8 da ricordare quella ne \"Il medico e lo stregone\" (1957), per la regia di Mario Monicelli, e quella e l'allenatore di calcio detto \"lo stregone\" nel film \"Il presidente del Borgorosso Football Club\" (1970).\nCarlo Taranto fu attivo anche in campo teatrale, come interprete delle commedie di Scarpetta, Viviani e De Filippo. Per la televisione apparve, fra l'altro, nello sceneggiato televisivo \"La fiera della vanit\u00e0\" (1967). \nMor\u00ec il 4 aprile 1986, un mese e mezzo dopo il fratello maggiore Nino, in seguito ad un'emorragia interna. Suo figlio Corrado \u00e8 a sua volta attore."}
{"id": "1178654", "revid": "110157", "url": "https://it.wikipedia.org/wiki?curid=1178654", "title": "Division 1 1986-1987", "text": "La Division 1 1986-1987 \u00e8 stata la 49\u00aa edizione della massima serie del campionato francese di calcio, disputato tra il 5 agosto 1986 e il 5 giugno 1987 e concluso con la vittoria del , al suo quarto titolo.\nCapocannoniere del torneo \u00e8 stato Bernard Z\u00e9nier () con 18 reti.\nStagione.\nAvvenimenti.\nL'iniziale emergere dei campioni uscenti del , unica squadra a punteggio pieno dopo due turni, fu interrotto dall'emergere dell' e del . Soli al comando alla sesta giornata, i \"Canarini\" cedettero successivamente il passo al che di l\u00ec in poi ingaggi\u00f2 un duello per il titolo con i marsigliesi. Sorpassato dai girondini in occasione della prima sconfitta stagionale alla dodicesima giornata, l'Olympique Marsiglia raggiuse immediatamente i rivali e li distanzi\u00f2 di due punti all'ultima giornata del girone di andata.\nIn apertura del girone di ritorno marsigliesi e girondini proseguirono appaiati in vetta per diverse giornate, dando in seguito vita ad una serie di sorpassi e controsorpassi: sebbene pesantemente sconfitto nello scontro diretto dell'11 aprile, a quattro turni dalla conclusione l\"OM\" guidava la classifica con un punto di vantaggio sui rivali. Di l\u00ec in poi i marsigliesi, che fino a quel momento avevano incassato solo tre sconfitte, persero tutti gli incontri restanti lasciando il via libera ai girondini, i quali poterono assicurarsi il quarto titolo nazionale con una gara di anticipo.\nLa qualificazione di entrambe le contendenti al titolo alla finale di Coppa di Francia, avvenuta tre giorni dopo la penultima giornata, permise all\"OM\" di disputare la Coppa delle Coppe, lasciando libera una posizione in \"zona UEFA\": assieme al , qualificato con un turno di anticipo, l'accesso alla terza competizione europea spett\u00f2 all'.\nA fondo classifica, il ebbe accesso ai play-out contro il , subendo nella gara di ritorno una rimonta che lo condann\u00f2 alla discesa in Division 2 assieme al , retrocesso sul campo con una giornata di anticipo e il , fuori dai giochi da diverse giornate.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nPrimati stagionali.\nSquadre"}
{"id": "1178655", "revid": "146644", "url": "https://it.wikipedia.org/wiki?curid=1178655", "title": "Pourquoi Pas Point", "text": ""}
{"id": "1178657", "revid": "2228524", "url": "https://it.wikipedia.org/wiki?curid=1178657", "title": "San Paolo (disambigua)", "text": ""}
{"id": "1178658", "revid": "29244", "url": "https://it.wikipedia.org/wiki?curid=1178658", "title": "Notodorididae", "text": ""}
{"id": "1178665", "revid": "1573940", "url": "https://it.wikipedia.org/wiki?curid=1178665", "title": "Notodoris", "text": "Notodoris \u00e8 un genere di molluschi nudibranchi della famiglia Aegiridae.\nDescrizione.\nQuesti nudibranchi possono misurare pi\u00f9 di 10\u00a0cm di lunghezza, hanno corpo allungato e irrigidito da spicole calcaree e si caratterizzano per l'assenza di svolazzi attorno al mantello. Le zone dorsali e laterali del corpo hanno aspetto rugoso con piccole protuberanze irregolari.\nI rinofori sono lisci e retrattili. Le branchie sono presenti in due o tre gruppi e sono parzialmente protette da un'escrescenza situata proprio davanti alle branchie..\nBiologia.\nSi nutrono principalmente di spugne calcaree della famiglia Leucettidae come \"Pericharax\" spp. o \"Leucetta\" spp.\nDistribuzione e habitat.\nQuesto genere si trova nella zona tropicale tra l'oceano indiano e il Pacifico occidentale, dall'arcipelago delle isole Mascarene all'Australia.\nIl suo habitat \u00e8 sulla sommit\u00e0 o lungo i pendii della scogliera esterna, e si trova prevalentemente tra la zona intertidale e i 20 metri di profondit\u00e0.\nTassonomia.\nIl genere comprende le seguenti specie:"}
{"id": "1178666", "revid": "110157", "url": "https://it.wikipedia.org/wiki?curid=1178666", "title": "Division 1 1985-1986", "text": "La Division 1 1985-1986 \u00e8 stata la 48\u00aa edizione della massima serie del campionato francese di calcio, disputato tra il 16 luglio 1985 e il 25 aprile 1986 e concluso con la vittoria del , al suo primo titolo.\nCapocannoniere del torneo \u00e8 stato Jules Bocand\u00e9 () con 28 reti.\nStagione.\nAvvenimenti.\nVincendo il big-match con il in programma alla quarta giornata, il guadagn\u00f2 il comando solitario della classifica, per non lasciarlo pi\u00f9 nel corso della stagione. Nelle giornate successive i parigini allungarono gradualmente il passo, arrivando al giro di boa con sette punti di vantaggio sui girondini e otto sul . Pareggiato lo scontro diretto con il Bordeaux, i parigini avanzarono indisturbati verso il titolo anche se, nella parte finale, accusarono una flessione di cui approfitt\u00f2 il Nantes: battuti i parigini nello scontro diretto, i \"Canaris\" arrivarono alla vigilia dell'ultima giornata con due punti di svantaggio sulla capolista che, vincendo contro un ormai retrocesso, si assicur\u00f2 il primo titolo del proprio palmar\u00e8s.\nAi canarini rimase la qualificazione in Coppa UEFA, ottenuta assieme al e, in un primo momento, al Bordeaux. La vittoria della coppa nazionale da parte dei girondini, avvenuta cinque giorni dopo la chiusura del campionato, permise al di rientrare in \"zona UEFA\" dopo che, sul campo, era stata superata all'ultima giornata dalle concorrenti a causa di una peggior differenza reti.\nIn zona retrocessione, un calo di rendimento costrinse il a disputare i play-off contro il : la vittoria per 3-0 nella gara di andata permise ai loreni di resistere al tentativo di rimonta degli avversari nel ritorno. Chiusero la classifica lo e il , che nel girone di ritorno avevano ceduto il passo alle altre concorrenti: se, nel finale, i c\u00f2rsi gettarono definitivamente la spugna retrocedendo con quattro gare di anticipo, gli alsaziani tentarono una rimonta che ebbe solo l'effetto di ritardare il declassamento all'ultima giornata.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1178667", "revid": "130040", "url": "https://it.wikipedia.org/wiki?curid=1178667", "title": "Ramp\u00f2, Conte di Barcellona", "text": ""}
{"id": "1178668", "revid": "1305772", "url": "https://it.wikipedia.org/wiki?curid=1178668", "title": "Mare Dumont d'Urville", "text": "Il mare Dumont d'Urville (in francese \"Mer Dumont d'Urville\") \u00e8 un mare che bagna l'Antartide e fa parte dei mari antartici. \u00c8 intitolato all'esploratore francese Jules Dumont d'Urville, che lo esplor\u00f2 con una spedizione fra il 1839 e il 1840. Dal 2009 vi si trova il Polo Sud Magnetico. Il Mare bagna la Terra Adelia, ed \u00e8 rivendicato parzialmente dalla Francia e dall'Australia."}
{"id": "1178669", "revid": "287204", "url": "https://it.wikipedia.org/wiki?curid=1178669", "title": "Mercedes-Benz O405NE", "text": "Il Mercedes-Benz O405NE \u00e8 un filobus realizzato dalla PKT Gdynia dal 2004 al 2010, mediante conversione di altrettanti autobus modello Mercedes-Benz O405N.\nProgetto.\nA partire dagli anni '80 si \u00e8 andato riducendo il volume della produzione di veicoli filoviari, soprattutto a causa della dismissione sempre pi\u00f9 frequente degli impianti filoviari. Inoltre per molte aziende dell'est Europa, in seguito alla caduta del regime sovietico, si present\u00f2 il problema del rinnovo del parco rotabile, in gran parte obsoleto o dotato di caratteristiche antiquate.\nPertanto si \u00e8 andata sempre pi\u00f9 diffondendo la tendenza, per le aziende dell'est Europa, di realizzare autonomamente dei veicoli filoviari convertendo autobus, generalmente acquistati usati.\nTecnica.\nIl Mercedes-Benz O405NE nasce ad opera dell'azienda PKT, che effettua il servizio filoviario nella citt\u00e0 polacca di Gydnia. Quest'ultima azienda, sfruttando le componenti elettriche fornite dalla Enika, ha convertito 28 autobus in veicoli filoviari per rinnovare parzialmente il proprio parco filoviario.\nTutti i mezzi sono equipaggiati con un motore elettrico EMIT STDa 280 6B da 165 kW con recupero dell'energia in frenata e con un pacco di 65 batterie STH800 per coprire brevi tratte in marcia autonoma.\nCaratteristiche.\nEcco le caratteristiche di questi mezzi:\nA causa di problemi legati al marchio registrato, sono stati rimossi i loghi della Mercedes dalla calandra dei mezzi."}
{"id": "1178670", "revid": "1573940", "url": "https://it.wikipedia.org/wiki?curid=1178670", "title": "Aegires incisus", "text": "Aegires incisus () \u00e8 un mollusco nudibranchio della famiglia Aegiridae."}
{"id": "1178671", "revid": "146644", "url": "https://it.wikipedia.org/wiki?curid=1178671", "title": "Mar d'Urville", "text": ""}
{"id": "1178672", "revid": "1149807", "url": "https://it.wikipedia.org/wiki?curid=1178672", "title": "Pipino Piranha", "text": ""}
{"id": "1178673", "revid": "146644", "url": "https://it.wikipedia.org/wiki?curid=1178673", "title": "Mare d'Urville", "text": ""}
{"id": "1178675", "revid": "486946", "url": "https://it.wikipedia.org/wiki?curid=1178675", "title": "Triopella", "text": ""}
{"id": "1178676", "revid": "146644", "url": "https://it.wikipedia.org/wiki?curid=1178676", "title": "Mar Dumont d'Urville", "text": ""}
{"id": "1178677", "revid": "486946", "url": "https://it.wikipedia.org/wiki?curid=1178677", "title": "Ovesturia", "text": ""}
{"id": "1178678", "revid": "124455962", "url": "https://it.wikipedia.org/wiki?curid=1178678", "title": "Tiro (pallacanestro)", "text": "Il tiro \u00e8, nella pallacanestro, il principale fondamentale d'attacco.\nEsecuzione.\nTale gesto tecnico consiste nel lanciare il pallone verso il canestro avversario, nel tentativo di marcare punti: al fine di evitare una realizzazione, il giocatore avversario pu\u00f2 frapporsi tra l'anello e la palla per bloccare quest'ultima, in un fondamentale chiamato \"stop\". \nUn tiro in cui la palla colpisce il ferro per poi ricadere in campo produce un rimbalzo, offensivo per la formazione attaccante e difensivo per la squadra che ha sub\u00ecto il tiro.\nTecniche di tiro.\nTra le varie e pi\u00f9 note tecniche di tiro rientrano: il \u00abterzo tempo\u00bb, l'arresto e tiro, il gancio, la schiacciata, il tiro in sospensione."}
{"id": "1178683", "revid": "767487", "url": "https://it.wikipedia.org/wiki?curid=1178683", "title": "Division 1 1984-1985", "text": "La Division 1 1984-1985 \u00e8 stata la 47\u00aa edizione della massima serie del campionato francese di calcio, disputato tra il 17 agosto 1984 e il 28 maggio 1985 e concluso con la vittoria del , al suo terzo titolo.\nCapocannoniere del torneo \u00e8 stato Vahid Halilhod\u017ei\u0107 () con 28 reti.\nStagione.\nAvvenimenti.\nSin dalle prime giornate si profil\u00f2 un testa a testa fra e , che caratterizz\u00f2 tutto l'arco del torneo: i primi a prendere il comando solitario furono i campioni in carica, tallonati dai canarini. Un lieve calo di rendimento accusato dai girondini a partire dalla tredicesima giornata permise al Nantes di portarsi in vetta, per poi concludere il girone di andata con due punti di vantaggio sui rivali.\nNel periodo a cavallo del nuovo anno il Bordeaux super\u00f2 il periodo di difficolt\u00e0 e, grazie alla vittoria nello scontro diretto del 26 gennaio, assunsero definitivamente il comando della classifica. Nello spazio di un mese, i girondini guadagnarono un consistente vantaggio sul Nantes, compiendo l'allungo definitivo fra aprile e maggio: grazie a un vantaggio di sei punti sul Nantes, il Bordeaux si conferm\u00f2 per la seconda volta consecutiva campione di Francia con due gare di anticipo.\nCon novanta minuti di anticipo furono invece decisi i verdetti per la \"zona UEFA\", che videro qualificate per la terza competizione europea , e . La successiva vittoria dei monegaschi in Coppa di Francia permise al , classificatosi quinto dopo aver superato il all'ultimo turno, di rientrare nel lotto delle partecipanti alla manifestazione continentale.\nSempre la penultima giornata decret\u00f2 la retrocessione del , che lasci\u00f2 in gara , e ; i risultati della settimana successiva decretarono la salvezza del Lilla e la caduta del Tours che, raggiunto dal Rouen, perse la possibilit\u00e0 di disputare i playoff a causa di una peggiore differenza reti. I successivi spareggi videro il rimontare lo svantaggio dell'andata e prevalere ai tiri di rigore, sancendo la retrocessione del Rouen.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1178684", "revid": "1573940", "url": "https://it.wikipedia.org/wiki?curid=1178684", "title": "Aegires sublaevis", "text": "Aegires sublaevis \u00e8 un mollusco nudibranchio della famiglia Aegiridae.\nBiologia.\nSi nutre della spugna \"Clathrina clathrus\"."}
{"id": "1178686", "revid": "486946", "url": "https://it.wikipedia.org/wiki?curid=1178686", "title": "Serigea", "text": ""}
{"id": "1178687", "revid": "94647", "url": "https://it.wikipedia.org/wiki?curid=1178687", "title": "Carlo Taranto (1921)", "text": ""}
{"id": "1178694", "revid": "767487", "url": "https://it.wikipedia.org/wiki?curid=1178694", "title": "Division 1 1983-1984", "text": "La Division 1 1983-1984 \u00e8 stata la 46\u00aa edizione della massima serie del campionato francese di calcio, disputato tra il 20 luglio 1983 e il 2 maggio 1984 e concluso con la vittoria del , al suo secondo titolo.\nCapocannonieri del torneo sono stati Delio Onnis () e Patrice Garande () con 21 reti.\nStagione.\nAvvenimenti.\nIl campionato si apr\u00ec con tre vittorie consecutive da parte del , solo in testa alla terza giornata e presto ripreso da un gruppo in cui si fece avanti, al quinto turno, l' tallonato dal e dal . Due sconfitte consecutive fra la decima e l'undicesima giornata diedero il via libera alla lotta fra monegaschi e girondini che caratterizzer\u00e0 lo svolgimento del torneo: inizialmente ebbe la meglio il Bordeaux ma, perdendo nello scontro diretto della sedicesima giornata, vennero sconfitti dal Monaco. Il girone di andata si concluse con il recupero del primato da parte del Bordeaux, primo con due punti di vantaggio sul Monaco, frattanto raggiunto da e .\nIn apertura del girone di ritorno il Bordeaux consolid\u00f2 il proprio primato, portandosi nel giro di pochi turni a +5 da Nantes e Monaco. Questi ultimi recuperarono gradualmente lo svantaggio sulla capolista, arrivando a piazzare il sorpasso in occasione della vittoria nello scontro diretto della trentaquattresima giornata. Alla penultima, il pareggio dei monegaschi a Tolosa e la vittoria casalinga del Bordeaux con il ricongiunse le due contendenti, che conclusero il campionato appaiate in testa alla classifica; il verdetto finale venne quindi definito dalla differenza reti, a favore dei girondini. Assieme al Monaco, si qualificarono in Coppa UEFA Auxerre e Paris Saint-Germain, che all'ultima giornata ebbero la meglio sul Tolosa.\nUn in declino non riusc\u00ec mai a uscire dalla zona retrocessione, vedendosi costretto a disputare il play-out contro il . La sconfitta interna nella gara di ritorno decret\u00f2 la caduta de \"Verts\" in seconda divisione assieme al e al , retrocesse sul campo con due gare di anticipo.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1178698", "revid": "13102", "url": "https://it.wikipedia.org/wiki?curid=1178698", "title": "Jean Rotrou", "text": "Biografia.\nDivenuto il successore di Alexandre Hardy come commediografo stipendiato dall'H\u00f4tel de Bourgogne, Rotrou si rivel\u00f2 fecondissimo scrittore, assai apprezzato dai suoi contemporanei e di preciso rilievo nella storia del teatro francese.\nLe sue commedie d'intrigo, o le sue tragedie ispirate a temi e motivi della letteratura classica, rivelano un'autentica validit\u00e0 e sono sorrette da una robusta impostazione drammatica.\nDella sua abbondante produzione restano circa 30 opere; tra le pi\u00f9 note citiamo: "}
{"id": "1178704", "revid": "1787092", "url": "https://it.wikipedia.org/wiki?curid=1178704", "title": "Comunit\u00e0 montana Valli Chisone e Germanasca", "text": "La Comunit\u00e0 montana Valli Chisone e Germanasca era un comprensorio montano del Piemonte.\nStoria.\nLa comunit\u00e0 montana univa 16 comuni della Val Chisone e della Valle Germanasca per un totale di circa 20.000 abitanti. A partire dall'ottobre del 2009, in seguito agli accorpamenti stabiliti dalla Regione Piemonte, \u00e8 entrata a far parte, insieme alla Comunit\u00e0 Montana Val Pellice e a quella del Pinerolese Pedemontano della nuova Comunit\u00e0 montana Pinerolese Pedemontano. \nSuo scopo principale era quello di favorire lo sviluppo delle due valli nella salvaguardia del patrimonio ambientale e culturale proprio.\nNegli anni ha promosso soprattutto le seguenti attivit\u00e0:\nLa sede della Comunit\u00e0 montana si trovava a Perosa Argentina.\nNel 2010 il suo territorio \u00e8 entrato a far parte della nuova Comunit\u00e0 montana del Pinerolese."}
{"id": "1178706", "revid": "1345932", "url": "https://it.wikipedia.org/wiki?curid=1178706", "title": "Terra di Giorgio V", "text": "La Terra di Giorgio V, o costa di Giorgio V, (centrata alle coordinate ) \u00e8 una porzione della costa antartica. In particolare, la Terra di Giorgio V, rivendicata dall'Australia come parte del Territorio Antartico Australiano, si estende tra capo Hudson () all'estremit\u00e0 della penisola di Mawson, a sud-est, e punto Alden (), a nord-ovest, e confina a sud-est con la costa di Oates (e quindi con la Terra di Oates a cui in parte si sovrappone) e a nord-ovest con la costa della Terra di Adelia.\nDi fronte alla costa, nella regione orientale, tra capo Freshfield e capo Hudson, \u00e8 presente la piattaforma di ghiaccio Cook.\nStoria.\nLa Terra di Giorgio V fu esplorata da membri della Stazione Principale della spedizione Aurora (1911-14), ufficialmente chiamata \"spedizione antartica australo-asiatica\", comandata da Douglas Mawson. Proprio Maswson battezz\u00f2 questa terra e la sua costa in onore di re Giorgio V del Regno Unito."}
{"id": "1178709", "revid": "52076", "url": "https://it.wikipedia.org/wiki?curid=1178709", "title": "Teia (mitologia greca)", "text": ""}
{"id": "1178711", "revid": "289247", "url": "https://it.wikipedia.org/wiki?curid=1178711", "title": "Terra di George V", "text": ""}
{"id": "1178715", "revid": "289247", "url": "https://it.wikipedia.org/wiki?curid=1178715", "title": "Terra George V", "text": ""}
{"id": "1178717", "revid": "289247", "url": "https://it.wikipedia.org/wiki?curid=1178717", "title": "Terra re George V", "text": ""}
{"id": "1178718", "revid": "289247", "url": "https://it.wikipedia.org/wiki?curid=1178718", "title": "Terra re Giorgio V", "text": ""}
{"id": "1178719", "revid": "110157", "url": "https://it.wikipedia.org/wiki?curid=1178719", "title": "Division 1 1982-1983", "text": "La Division 1 1982-1983 \u00e8 stata la 45\u00aa edizione della massima serie del campionato francese di calcio, disputato tra il 10 agosto 1982 e il 3 giugno 1983 e concluso con la vittoria del , al suo sesto titolo.\nCapocannoniere del torneo \u00e8 stato Vahid Halilhod\u017ei\u0107 () con 29 reti.\nStagione.\nAvvenimenti.\nLe prime battute del torneo videro l'alternarsi in vetta alla classifica del , primo a punteggio pieno dopo tre gare, del e del , con a seguire il . Dalla decima giornata i \"Canaris\" assunsero definitivamente il comando della classifica, ritrovandosi a +4 sul Bordeaux nel giro di poche gare e concludendo il girone di andata con il medesimo distacco sui girondini.\nPer tutto il girone di ritorno il Nantes tenne a distanza il Bordeaux, arrivando a +7 con l'inizio di febbraio e gestendo il vantaggio fino al 20 maggio, quando una vittoria in casa contro il e la contemporanea sconfitta dei rivali a Rouen consegn\u00f2 al Nantes il sesto titolo con due gare di anticipo.\nOltre al Bordeaux, ottennero l'accesso in Coppa UEFA il Lens e il , che approfittarono di una serie di risultati negativi ottenuti dal nelle ultime giornate, nonch\u00e9 del posto lasciato libero dal , qualificato in Coppa delle Coppe come vincitore della Coppa di Francia.\nAll'ultima giornata l' e il persero definitivamente il contatto del , retrocedendo direttamente in seconda divisione. A esse si aggiunsero anche i diretti concorrenti, sconfitti ai play-out dal .\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1178720", "revid": "289247", "url": "https://it.wikipedia.org/wiki?curid=1178720", "title": "Terra di re Giorgio V", "text": ""}
{"id": "1178724", "revid": "167080", "url": "https://it.wikipedia.org/wiki?curid=1178724", "title": "Akkadico", "text": ""}
{"id": "1178727", "revid": "39884", "url": "https://it.wikipedia.org/wiki?curid=1178727", "title": "Anna Anatol'evna Pavlova", "text": "Biografia.\nFiglia di Anatoly Borisovich Pavlov e Nataliya Evgenevna Pavlova, allenatrice anche sua. Ha una fratello pi\u00f9 grande di nome Michail, anche lui allenatore nel settore ginnico.\nHa fatto parte della nazionale russa e successivamente di quella azera.\nA livello giovanile, ha partecipato a due edizioni dei campionati europei junior, vincendo complessivamente cinque medaglie d'oro e una d'argento. Nell'edizione del 2000 ha vinto l'oro alle parallele asimmetriche e nella prova a squadre. Due anni dopo \u00e8 diventata campionessa europea nel concorso generale, nel volteggio e nella prova a squadre, e si \u00e8 piazzata seconda nella trave. In precedenza aveva vinto anche una medaglia d'argento nella trave ai Goodwill Games del 2001.\nAtene 2004.\n\u00c8 passata alle competizioni senior nel 2003. Ai campionati europei del 2004 ha vinto un argento al volteggio, per poi aggiudicarsi due medaglie di bronzo alle Olimpiadi di Atene 2004, nella gara a squadre e nel volteggio. Ai campionati europei del 2005 ha vinto l'argento nel concorso generale e nel volteggio, oltre ad un bronzo nella trave. Infine, ai campionati mondiali del 2006 ed europei del 2008 ha vinto rispettivamente un bronzo ed un argento a squadre.\nPechino 2008.\nHa preso parte alle Olimpiadi di Pechino 2008 come capitano della squadra nazionale Russa. \u00c8 riuscita a qualificarsi alle finali del concorso individuale, come anche quelle della trave, volteggio e corpo libero. Nonostante le ottime performance n\u00e9 lei, n\u00e9 le sue compagne sono riuscite ad aggiudicarsi nessuna medaglia. Nel concorso a squadre le russe si sono piazzate quarte dietro a Romania, Stati Uniti e Cina. Durante la finale del volteggio, dopo un ottimo primo salto le \u00e8 stato dato un punteggio pari a zero nel secondo, per aver eseguito il salto prima che il segnale di partenza comparisse sul display . In seguito, nella finale del corpo libero ha commesso due errori che l'hanno portata solo all'ottavo posto, mentre due giorni dopo, nella finale della trave, si \u00e8 esibita in un'ottima prestazione, concludendo al quarto posto con un punteggio di 15,900, a soli 0,050 punti dalla terza classificata, la cinese Cheng Fei.\nPeriodo post-olimpico.\nNel novembre del 2008 durante l'uscita dalla trave alla Coppa del Mondo DTB a Stoccarda, si \u00e8 rotta due legamenti del ginocchio destro. Nonostante l'infortunio \u00e8 stata comunque in grado di piazzarsi al terzo posto al volteggio e al quinto posto alla trave. \u00c8 stato necessario un intervento chirurgico e quasi un anno di recupero per tornare agli allenamenti. Prima di questo episodio, Anna era piazzata al terzo posto della classifica mondiale alla Trave e al Volteggio.\nNell'agosto del 2009 \u00e8 tornata ad allenarsi e a settembre dello stesso anno ha cominciato a gareggiare a livello locale. Ha partecipato alla All Russia Dinamo vincendo l'oro alle parallele asimmetriche e un bronzo alla trave. Il suo ritorno alle grandi competizioni era atteso per il Voronin Memorial, ma a causa della morte del padre, Anatoly Borisovich Pavlov, \u00e8 stata costretta a rinunciare.\nNel marzo 2010 prende parte ai campionati nazionali russi, e nonostante non abbia eseguito routine a difficolt\u00e0 elevata si \u00e8 comunque piazzata decima al Concorso Generale individuale e ha vinto l'oro nel Concorso a squadre con il Distretto Federale Centrale. Durante l'anno successivo, al Trnava Gym Festival si \u00e8 piazzata prima al volteggio e seconda alla trave e al corpo libero. Ha guadagnato il secondo posto anche nel Concorso Generale dietro a Larisa Iordache.\nNel 2012 prende parte al campionato russo riuscendo a vincere l'oro nel volteggio, un quinto posto nel Concorso Generale e un secondo nel Concorso a squadre. Nello stesso anno bissa il successo nel volteggio anche alla Coppa Russa. Successivamente vincer\u00e0 anche due ori e due argenti (rispettivamente nel Concorso a squadre, trave, volteggio e corpo libero) alla coppa Dityatin e un oro al Torneo Internazionale di Schiltigheim, arrivando prima al volteggio, alla trave e al corpo libero.\nNel 2013 milita nella Serie A italiana per la World Sporting Academy.\nIl passaggio all'Azerbaigian e il ritiro.\nIl 29 novembre 2013, a seguito delle continue esclusioni dalla squadra nazionale russa ufficializza il passaggio alla squadra dell'Azerbaigian insieme alla connazionale Julija In'\u0161ina.\nAgli Europei di Sofia 2014 conquista un argento al volteggio, prima medaglia della storia per l'Azerbaigian.\nIl 15 dicembre 2015, a ventotto anni, annuncia il suo ritiro dalle competizioni affermando di volersi dedicare all'attivit\u00e0 di tecnico a Mosca, accanto a sua madre e suo fratello Michail."}
{"id": "1178732", "revid": "599013", "url": "https://it.wikipedia.org/wiki?curid=1178732", "title": "Team America", "text": "Il termine Team America, tra i vari significati, pu\u00f2 riferirsi a:"}
{"id": "1178740", "revid": "2069609", "url": "https://it.wikipedia.org/wiki?curid=1178740", "title": "Polack", "text": "Polack (; , pronuncia: P\u00f2latsk; ; in lituano \"Polockas\") \u00e8 una citt\u00e0 della Bielorussia nella regione di Vicebsk che sorge sulla riva destra della Daugava.\nStoria.\nPolack \u00e8 una delle pi\u00f9 antiche citt\u00e0 degli slavi orientali: viene menzionata per la prima volta nella \"Cronaca degli anni passati\" relativamente all'anno 862.\nParte della Rus' di Kiev, tra il X ed il XII secolo il Principato di Polock divenne uno dei principali centri di potere dell'attuale territorio bielorusso: a quest'epoca risalgono le costruzioni della cattedrale di Santa Sofia (restaurata in stile barocco nel 1750) e la chiesa del monastero \"Spaso-Evfrosin'evskij\".\nEntr\u00f2 a far parte del Granducato di Lituania nel 1307, di cui fu una delle principali citt\u00e0. Conquistata dai russi di Ivan IV \"il Terribile\" nel 1563, torn\u00f2 al Granducato solo 15 anni dopo.\nSegu\u00ec il graduale declino: dopo la prima spartizione della Polonia (5 agosto del 1772) venne annessa all'Impero Russo; nel 1812 devastata dalle truppe francesi di Napoleone I nel corso della Campagna di Russia (fu teatro di due battaglie)."}
{"id": "1178744", "revid": "320578", "url": "https://it.wikipedia.org/wiki?curid=1178744", "title": "Polotsk", "text": ""}
{"id": "1178746", "revid": "110157", "url": "https://it.wikipedia.org/wiki?curid=1178746", "title": "Division 1 1981-1982", "text": "La Division 1 1981-1982 \u00e8 stata la 44\u00aa edizione della massima serie del campionato francese di calcio, disputato tra il 24 luglio 1981 e il 7 maggio 1982 e concluso con la vittoria del , al suo quarto titolo.\nCapocannoniere del torneo \u00e8 stato Delio Onnis () con 29 reti.\nStagione.\nAvvenimenti.\nL'avvio del torneo fu caratterizzato da una lotta a tre fra , prima squadra ad assumere il comando solitario della classifica, e ; successivamente emersero i campioni uscenti del , che affiancarono i girodini e si portarono in vetta il 27 ottobre.\nConcluso il girone di andata con tre punti di vantaggio su e Sochaux, i \"Verts\" guidarono la classifica per diverse giornate assieme ai monegaschi (vincitori dello scontro diretto) e al Bordeaux, finch\u00e9 una sconfitta a Nantes alla ventisettesima non li escluse di fatto dalla lotta al titolo. Liberatosi del Bordeaux alla trentaduesima giornata dopo alcune settimane di alternanza al comando, il Monaco ottenne una serie di risultati utili che gli permise di resistere al ritorno del Saint-\u00c9tienne e di festeggiare il titolo all'ultima giornata.\nI verdetti per la qualificazione in Coppa UEFA furono decisi con novanta minuti di anticipo, e videro qualificate alla terza competizione europea le due contendenti al titolo del Monaco, assieme al Sochaux. Sempre alla penultima giornata fu deciso l'ultimo verdetto in zona retrocessione, con il che ebbe accesso ai playoff contro il ; la sconfitta per 5-2 nella gara di andata condann\u00f2 di fatto il \"VA\" alla retrocessione, assieme al e al cadute sul campo con tre gare di anticipo.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1178748", "revid": "183976", "url": "https://it.wikipedia.org/wiki?curid=1178748", "title": "US Valenciennes-Anzin", "text": ""}
{"id": "1178750", "revid": "599013", "url": "https://it.wikipedia.org/wiki?curid=1178750", "title": "Sorin Paraschiv", "text": "Carriera.\nClub.\nNato ad Alexandria passa subito alle giovanili della Steaua Bucarest, arrivando presto in prima squadra esordendo nel campionato 1999-2000 contro l'Extensiv Craiova. Da qui in avanti sar\u00e0 un punto fermo della squadra e ne diventer\u00e0 una bandiera assieme al capitano Mirel R\u0103doi. Con il club rumeno ha disputato la Champions League vestendo la fascia di capitano, che indoss\u00f2 anche in occasione della sfida contro il Real Madrid nella fase a gironi. Con la maglia della Steaua ha collezionato complessivamente 168 presenze e 12 gol in campionato.\nNell'estate 2007 tenta l'avventura italiana, accettando l'offerta del , militante nel campionato di serie B. Rimane in Italia due anni, a volte partendo per\u00f2 dalla panchina. Al termine della stagione 2008-09 la squadra retrocede dopo i playout contro l' e Paraschiv fa ritorno in patria firmando un contratto con l'Unirea Urziceni, squadra detentrice dello scudetto rumeno con cui disputa anche la Champions League 2009-10.\nNel 2010 passa agli ucraini del Volyn Lutsk, con cui gioca 11 partite. Ancora pi\u00f9 breve fu la successiva parentesi in Liga II al Farul Costanza, con solamente due gare all'attivo disputate nel mese di aprile 2012.\nPer la stagione 2012-2013 si \u00e8 accordato con il Concordia Chiajna in Liga I. Al termine della stagione si \u00e8 ritirato.\nNazionale.\nParaschiv ha esordito in Nazionale nel 2004, in occasione dell'incontro contro l'Andorra valevole per le qualificazioni ai Mondiali di Germania 2006. \u00c8 inoltre sceso in campo contro le nazionali di Armenia, Costa d'Avorio e Nigeria."}
{"id": "1178753", "revid": "44627", "url": "https://it.wikipedia.org/wiki?curid=1178753", "title": "Insieme reale esteso", "text": ""}
{"id": "1178754", "revid": "124335030", "url": "https://it.wikipedia.org/wiki?curid=1178754", "title": "Oriol Bohigas", "text": "Biografia.\nBohigas \u00e8 professore benemerito presso il Politecnico di Barcellona. Ha insegnato Composizione architettonica presso la \"Scuola Tecnica Superiore di Architettura\" di Barcellona, che ha diretto dal 1977 al 1980. \u00c8 stato visiting professor presso numerose universit\u00e0. Si \u00e8 spento a Barcellona il 30 novembre 2021 a quasi 96 anni.\nCarriera.\nLa vita professionale di Bohigas inizi\u00f2 subito dopo gli studi, nel 1951. In quell'anno cre\u00f2 uno studio di progettazione insieme a Josep Martorell. L'inizio della carriera fu segnato dalla realizzazione di alcuni importanti progetti residenziali e di residence turistici che connoteranno l'intera carriera dell'architetto catalano. Nel 1961 David Mackay si un\u00ec allo studio e da allora la M/B arquits divent\u00f2 MBM Arquitects, che tutt'oggi ha la reputazione di essere uno degli studi di architettura pi\u00f9 importanti in Europa.\nL'ingresso di Mackay determin\u00f2 una svolta nella attivit\u00e0 professionale di Bohigas in quanto, da allora, lo studio cominci\u00f2 a cimentarsi con la progettazione di edifici ad uso pubblico come ospedali, scuole, chiese, teatri e centri civici in tutta la Spagna, durante tutti gli anni sessanta e settanta.\nTali esperienze hanno maturato la fama di Bohigas come grande architetto ed urbanista suffragata da svariati premi e da importanti incarichi come quello della direzione della \"Scuola Tecnica Superiore di Architettura\" di Barcellona, che ha diretto dal 1977 al 1980 o come quello conferitogli dal comune di Barcellona di \"Soprintendente dei Servizi di Urbanistica\" (1980-1984).\nNegli anni ottanta la fama di Bogihas \u00e8 cresciuta culminando con l'affidamento del progetto per la citt\u00e0 olimpica di Barcellona e la direzione del coordinamento dei lavori per le Olimpiadi del 1992. A tale periodo \u00e8 da ricollegare la riapertura di una spiaggia all'interno dell'area urbana di Barcellona con la profonda riqualificazione dell'ex area industriale di Barceloneta: \u00e8 stato un intervento fondamentale per la vita dei cittadini, per il turismo e per l'ambiente di Barcellona. Da quel momento, Bohigas \u00e8 stato annoverato tra i pi\u00f9 importanti architetti ed urbanisti europei ed ha ricevuto importantissimi riconoscimenti come, nel 1999, il premio Citt\u00e0 di Barcellona nonch\u00e9 la Medaglia d'oro del Royal Institute of British Architects.\nNegli ultimi 45 anni, ha realizzato con il suo studio oltre cinquecento opere architettoniche e urbanistiche in Francia, Germania, Paesi Bassi, Brasile e Messico.\nBohigas in Italia.\nBohigas ha realizzato alcuni interventi urbanistici anche in Italia. Nel 1999 ha realizzato il progetto iniziale, \"Portanuova 2000\", di ricostruzione dell'area della seconda stazione ferroviaria di Pescara, collaborando con Franco Summa sul dibattito attorno la riqualificazione urbana, e nel 2003 ha elaborato il piano regolatore della citt\u00e0 di Salerno e gli \u00e8 stato affidato il progetto per il riassetto urbanistico del fronte mare di Mola di Bari e di diverse aree di Parma. Il 6 marzo 2008 ha presentato il nuovo progetto urbanistico, al Comune di Messina, per una promenade sulla costa tirrenica tra Mortelle e Tono."}
{"id": "1178756", "revid": "1793900", "url": "https://it.wikipedia.org/wiki?curid=1178756", "title": "Jacques Rouch\u00e9", "text": "Studioso e direttore di teatro, nel 1910 pubblic\u00f2 \"L'art th\u00e9atral moderne\", un compendio delle esperienze teatrali europee, e base teorica per un profondo rinnovamento nel campo dello spettacolo.\nOttenuta la direzione del Th\u00e9atre des Arts, si apprest\u00f2 a dare forma concreta alle sue concezioni; la sua lotta contro l'imperante mediocrit\u00e0 del popolare genere \"boulevardier\" poggi\u00f2, oltre che su di un repertorio vario e impegnativo, soprattutto su di una rivalutazione dell'elemento scenografico, che divenne parte integrante ed essenziale dello spettacolo.\nChiamato a dirigere L'Op\u00e9ra di Parigi il 25 novembre 1913 con un contratto settennale a partire dal 1\u00ba gennaio 1915, gli verr\u00e0 chiesto, nel 1914, di posticipare la sua entrata in servizio a causa dello scoppio della Prima guerra mondiale. Ma si tratta di un fatto probabilmente legato a vicende amministrative, infatti Rouch\u00e8 si occupa assiduamente delle sorti e della stagione del teatro fin dal suo insediamento nel 1914. Rouch\u00e9, che gi\u00e0 aveva realizzato ottimi spettacoli musicali, diede prova, per pi\u00f9 di trenta anni, di un'abilit\u00e0 e di un'intelligenza straordinarie, tanto da essere considerato fra gli innovatori del teatro francese del suo tempo."}
{"id": "1178757", "revid": "248219", "url": "https://it.wikipedia.org/wiki?curid=1178757", "title": "Laila (zoologia)", "text": ""}
{"id": "1178758", "revid": "44627", "url": "https://it.wikipedia.org/wiki?curid=1178758", "title": "Insieme Dedekind-infinito", "text": ""}
{"id": "1178759", "revid": "767487", "url": "https://it.wikipedia.org/wiki?curid=1178759", "title": "Unione Sportiva Alessandria Calcio 1912 2005-2006", "text": "Questa voce raccoglie le informazioni riguardanti l'Unione Sportiva Alessandria Calcio 1912 nelle competizioni ufficiali della stagione 2005-2006.\nStagione.\nSfumato l'acquisto da parte del presidente della Omodeo per l'insediamento alla dirigenza di una cordata guidata dall'imprenditore Gianni Bianchi, l'Alessandria, nell'ambiguo ruolo di neopromossa all'esordio in D chiamata a lottare per i vertici, non and\u00f2 oltre un'anonima posizione di met\u00e0 classifica, rinviando cos\u00ec il sospirato ritorno nelle categorie professionistiche. Gi\u00e0 dalle prime battute del torneo la squadra mostr\u00f2 di non poter impensierire le capolista, e a decreterare quest'insuccesso furono in particolare le deludenti prestazioni di alcuni degli acquisti pi\u00f9 prestigiosi della campagna acquisti estiva. I risultati sotto le aspettative portarono alle dimissioni (in un primo tempo ritirate) e poi all'esonero dell'allenatore Nicolini, sostituito dall'ex Fabrizio Viassi, alla cessione di alcuni elementi e all'innesto di altri.\nOrmai compromessa la situazione in campionato, con la dirigenza gi\u00e0 al lavoro sulla stagione successiva, dopo le dimissioni di Viassi la squadra chiuse il campionato guidata dal secondo allenatore Della Bianchina, sfiorando l'accesso ai \"play-off\" grazie ai gol dell'attaccante Lorieri; l'Alessandria termin\u00f2 dunque all'ottavo posto un campionato non particolarmente entusiasmante.\nMaglie e sponsor.\nIl fornitore ufficiale di materiale tecnico per la stagione 2005-06 fu Look Sport, mentre gli sponsor di maglia furono Happy Tour e, a partire da febbraio 2006, Cassa di Risparmio di Alessandria.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1178761", "revid": "163662", "url": "https://it.wikipedia.org/wiki?curid=1178761", "title": "Grevenmacher", "text": "Grevenmacher (lussemburghese: Gr\u00e9iwemaacher) \u00e8 un comune del Lussemburgo orientale con lo status di citt\u00e0. \u00c8 il capoluogo del cantone e del distretto omonimi. La citt\u00e0 si trova al confine con la Germania, sulla sponda sinistra della Mosella, in una zona ricca di vitigni.\nNel 2005, la citt\u00e0 di Grevenmacher, capoluogo del comune che si trova nella parte orientale del suo territorio, aveva una popolazione di 3.734 abitanti. Nella citt\u00e0 ha sede uno dei sei quartieri generali regionali della polizia granducale.\nSport.\nCalcio.\nLa squadra principale della citt\u00e0 \u00e8 il Club Sportif Grevenmacher, vincitore nel 2003 del campionato lussemburghese."}
{"id": "1178763", "revid": "44627", "url": "https://it.wikipedia.org/wiki?curid=1178763", "title": "Insieme Dedekind-finito", "text": ""}
{"id": "1178764", "revid": "767487", "url": "https://it.wikipedia.org/wiki?curid=1178764", "title": "Division 1 1980-1981", "text": "La Division 1 1980-1981 \u00e8 stata la 43\u00aa edizione della massima serie del campionato francese di calcio, disputato tra il 24 luglio 1980 e il 2 giugno 1981 e concluso con la vittoria del , al suo decimo titolo.\nCapocannoniere del torneo \u00e8 stato Delio Onnis () con 24 reti.\nStagione.\nAvvenimenti.\nLe prime giornate del campionato videro contendersi la vetta diverse squadre, con l' a prevalere; successivamente emerse il Saint-\u00c9tienne, che dall'ottava giornata diede il via a un testa a testa con il che si protrarr\u00e0 fino alla fine del campionato. Le due squadre condivisero la vetta della classifica fino alla ventunesima giornata, emergendo solo sporadicamente.\nAlla ventiduesima giornata, il pareggio casalingo dei \"Verts\" contro il Nancy permise al Nantes di prendere il comando solitario della classifica, mantenendolo fino al 14 marzo. Le due contendenti continuarono a proseguire a braccetto fino alla trentaduesima giornata, quando il Saint-\u00c9tienne and\u00f2 in testa in seguito a un pareggio dei rivali a Metz; grazie anche ad alcuni passi falsi dei rivali, i \"Verts\" mantennero il loro vantaggio fino all'ultima giornata, al termine della quale poterono fregiarsi del decimo titolo nazionale.\nOltre al Nantes, l'accesso in Coppa UEFA fu appannaggio del Bordeaux e del , qualificate con un turno di anticipo. Sempre alla penultima giornata venne deciso il verdetto relativo all'ultimo posto valido per la retrocessione diretta, occupato dal , che si un\u00ec a un gi\u00e0 condannato da due giornate. Vincendo lo scontro diretto dell'ultima giornata, il costrinse il ad affrontare il playoff con la vincitrice dello spareggio fra le seconde classificate in Division 2, sconfiggendola con il risultato complessivo di 3-2.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre\nArbitri.\nDi seguito \u00e8 indicata, in ordine alfabetico, la lista dei 26 arbitri che presero parte alla Division 1 1980-1981. Tra parentesi \u00e8 riportato il numero di incontri diretti."}
{"id": "1178766", "revid": "76963", "url": "https://it.wikipedia.org/wiki?curid=1178766", "title": "Carla Romano", "text": "\u00c8 conosciuta principalmente per il programma tv che conduce per l'emittente televisiva GMTV.\nBiografia.\nSi \u00e8 laureata alla Universit\u00e0 di Dundee e si \u00e8 poi specializzata in giornalismo alla University of Strathclyde.\nHa iniziato la carriera nel febbraio del 1996 a BBC Radio 5 Live, come produttrice e reporter. Ha poi prodotto \"A Degree of Desperation\", programma che tratta il delicato tema della prostituzione tra gli studenti, per cui \u00e8 stata nominata per il Sony Radio Award.\nNel 1997 ha lavorato come reporter per la BBC Radio Scotland nei programmi \"Eye To Eye\" and \"Newsweek\". Ha anche prodotto per Radio 5 Live una serie di documentari sul commercio animale.\nNel 1998 ha vinto il premio \"Commission for Racial Equality Media\" per il migliore programma basato sui fatti, per aver prodotto e presentato per la BBC radio una serie di documentari sul fenomeno del razzismo in Scozia.\nAlla fine del 1997 ha iniziato a lavorare in televisione, per la BBC, nel nuovo programma \"Reporting Scotland\", presentando il notiziario. Ha anche lavorato come corrispondente scozzese per BBC News 24.\nA marzo del 2005 \u00e8 diventata inviata dell'emittente GMTV a Los Angeles al posto di Jackie Brambles.\nHa una sorella, Monica Romano, sposata con Gennaro Gattuso."}
{"id": "1178769", "revid": "729019", "url": "https://it.wikipedia.org/wiki?curid=1178769", "title": "Battaglia di Torino (312)", "text": "La battaglia di Torino fu combattuta nel 312 nei pressi di Augusta Taurinorum tra le forze di Costantino I e quelle del suo rivale per il titolo di imperatore romano, Massenzio.\nCostantino vinse, muovendosi poi verso \"Mediolanum\" e verso \"Verona\" e, infine, presso Roma, dove avrebbe sconfitto in maniera decisiva Massenzio nell'ottobre dello stesso anno, nella battaglia di Ponte Milvio.\nContesto storico.\nAlla morte dell\"'augusto\", Costanzo Cloro, avvenuta ad \"Eburacum\" (York) il 25 luglio del 306, Costantino fu proclamato egli stesso \"augusto\" dall'esercito di Britannia. La sua elezione era avvenuta secondo un principio dinastico, invece del sistema di successione \"meritocratica\" creato da Diocleziano. Galerio insoddisfatto per\u00f2 da questo atto, offr\u00ec al figlio del suo collega, ora deceduto il titolo di \"cesare\", che Costantino accett\u00f2, lasciando che fosse invece Severo a succedere a Costanzo. Quasi contemporaneamente anche il figlio di Massimiano Erculio, Massenzio, forte del potere dei pretoriani a Roma, fu acclamato \"augusto\" (28 ottobre). Quest'ultimo ritenendo insicuro regnare da solo, invi\u00f2 al padre Massimiano delle vesti imperiali e lo salut\u00f2 come \"Augusto per la seconda volta\", offrendogli un governo teoricamente alla pari ma in realt\u00e0 un ruolo con meno poteri e di rango inferiore. Era l'inizio di una nuova guerra civile tra numerosi pretendenti.\nForze in campo.\nCostantino, ormai sospettoso nei confronti di Massenzio, riunito un grande esercito formato anche da barbari catturati in guerra, oltre a Germani, popolazioni celtiche e provenienti dalla Britannia, mosse alla volta dell'Italia attraverso le Alpi (presso il Moncenisio), forte di 90.000 fanti e 8.000 cavalieri.\nBattaglia.\nCostantino era diretto su Roma, dove Massenzio aveva una forza stimata in 100.000 uomini. Le truppe di Massenzio si opposero a Costantino a \"Segusia\" (Susa, in Piemonte). La citt\u00e0 venne presa e bruciata ma, per non inimicarsi le popolazioni locali, Costantino ordin\u00f2 che l'incendio venisse spento.\nCostantino si diresse allora su Augusta Taurinorum, dove impegn\u00f2 un esercito inviatogli contro da Ruricio Pompeiano, prefetto pretoriano di Massenzio, dotato di un forte contingente di cavalleria (clibanari e catafratti). Costantino, che not\u00f2 i cavalieri di Massenzio avanzare in formazione a cuneo, ordin\u00f2 al proprio centro di arretrare, allargando il pi\u00f9 possibile il fronte del proprio schieramento, in modo che i fianchi si chiudessero sul nemico, il quale, avendo un equipaggiamento pesante, non era in grado di manovrare con rapidit\u00e0. Al contrario Costantino disponeva di una cavalleria armata \"leggera\", e quindi maggiormente mobile. Inoltre Costantino aveva dotato i suoi uomini di mazze chiodate che, essendo contundenti, rendevano meno efficace la corazzatura pesante dei cavalieri avversari. Successivamente Costantino ordin\u00f2 ai suoi soldati di fanteria di avanzare contro quella di Massenzio per tagliarne la via di fuga. La vittoria giunse, di conseguenza, in modo assai facile.\nGli abitanti di \"Augusta Taurinorum\" si rifiutarono di dare asilo alle truppe in ritirata di Massenzio, chiudendo loro le porte di accesso alla citt\u00e0. Al contrario applaudirono le truppe di Costantino, dopo che queste avevano ucciso i soldati di Massenzio, intrappolati contro le mura. Dopo la battaglia, Costantino entr\u00f2 in citt\u00e0 per essere acclamato dai suoi abitanti. Altre citt\u00e0 della pianura italiana, riconoscendo il genio militare di Costantino e come aveva trattato la popolazione civile, gli inviarono ambascerie per congratularsi della sua vittoria.\nConseguenze.\nLa vittoria di Torino permise a Costantino la conquista dell'Italia: dopo essere entrato trionfalmente a \"Mediolanum\" (Milano), mise in fuga un esercito nemico accampato nei pressi di Brescia, vincendo poi la successiva battaglia nei pressi di Verona, importante in quanto nel corso di essa venne ucciso il miglior generale di Massenzio, Ruricio Pompeiano il quale, oltre alla sconfitta delle forze di Massenzio nel nord Italia, permise a Costantino di dirigersi verso Roma dove in ottobre sconfisse definitivamente Massenzio nella battaglia di Ponte Milvio in cui il suo rivale per il trono d'Occidente trov\u00f2 la morte.\nIn hoc signo vinces.\nSecondo una leggenda locale sarebbe stata alla vigilia di questa battaglia, che Costantino avrebbe avuto una visione con la comparsa in cielo di una croce con questa scritta, fatto prodigioso che avrebbe convinto l'imperatore a convertirsi al Cristianesimo abbandonando il paganesimo, ed a far combattere i propri uomini sotto le insegne cristiane.\nIn realt\u00e0, alcune tesi pi\u00f9 recenti riportano la teoria secondo cui il segno che Costantino avrebbe visto e che avrebbe fatto riportare sulle insegne militari e sugli scudi potrebbe essere stato la stilizzazione del simbolo della celebre divinit\u00e0 pagana del \"Sol Invictus\".\nPer celebrare l'apparizione, nel 1901, sul Monte Musin\u00e8, al disopra del quale la croce sarebbe apparsa, venne edificata una gigantesca croce, visibile da tutta la pianura torinese, sulla quale vi \u00e8 una piastra con la seguente scritta:\nIN HOC SIGNO VINCES\nA PERPETUO RICORDO DELLA\nVITTORIA DEL CRISTIANESIMO\nCONTRO IL PAGANESIMO\nRIPORTATA IN VIRT\u00d9 DELLA\nCROCE NELLA VALLE\nSOTTOSTANTE IN PRINCIPIO\nDEL SECOLO IV\nSUA MAEST\u00c0 IL RE\nVITTORIO EMANUELE III\nMARCH. MEDICI SEN. DEL REGNO\nCONT. CARLO E CONT. GIULIA\nCAYS DI CASELETTE\nLeggende differenti collocano l'episodio dell'apparizione in altri luoghi, sempre per\u00f2 durante la campagna di Costantino contro Massenzio, in accordo col vescovo Eusebio di Cesarea, stretto collaboratore di Costantino, che per\u00f2 non indica con chiarezza il posto in cui sarebbe avvenuto il miracolo. Secondo il racconto di Eusebio, Costantino si orient\u00f2 verso il cristianesimo, quando ancora si accingeva a venire a Roma per combattere contro Massenzio. Rivoltosi in preghiera alla divinit\u00e0, poco dopo mezzogiorno fu testimone, lui e il suo esercito, di un evento celeste prodigioso, l'apparizione appunto di un incrocio di luci sopra il sole e della scritta in greco \"\u0395\u03bd \u03a4\u03bf\u03c5\u03c4\u03c9 \u039d\u03b9\u03ba\u03b1\" (letteralmente: \"con questo vinci\")"}
{"id": "1178770", "revid": "767487", "url": "https://it.wikipedia.org/wiki?curid=1178770", "title": "Jos\u00e9 Ortiz (fumettista)", "text": "Molti suoi fumetti sono scritti dal suo amico e sceneggiatore Antonio Segura.\nCarriera.\nJos\u00e9 Ortiz Moya, inizia in giovane et\u00e0, vincendo un concorso artistico promosso dalla rivista spagnola \"Chicos\". Nel 1958 crea \"Sigur el Vikingo\" (per l'editore Toray) e \"Johnny Fogata\" a cui segue nel 1962 \"Carolynn Baker\" per il quotidiano inglese Daily Express e fumetti di guerra per la Fleetwayi.\nDal 1974 al 1983, inizia a disegnare fumetti dell'orrore per l'americana Warren Publishing, pubblicati da \"Creepy\", \"Eerie\", \"Vampirella\", oltre che a contribuire con altre testate statunitense.\nNel 1981, torna nel suo paese dove d\u00e0 vita ad un'importante e duratura collaborazione con Segura, dando vita -per il magazine \"Cimoc\" - ad \"Hombre\", saga post-apocalittica. In tandem creano pure varie serie fra cui \"Morgan\", \"Jack lo squartatore\", \"Burton &amp; Cyb\", \"Ozono\" (alcune pubblicate in Italia dalla rivista \"Comic Art \".\nDal 1993, il disegnatore spagnolo entra a far parte dello staff di collaboratori della casa editrice italiana Bonelli illustrando storie per Tex (la sua prima storia sul Texone n. 6, \"La grande rapina\"), e in seguito per Ken Parker e per Magico Vento. Negli anni seguenti il suo impegno con la Bonelli si concentrer\u00e0 soprattutto su Tex e ci\u00f2 gli permetter\u00e0 di diventare uno degli artisti pi\u00f9 rappresentativi della serie. La sua ultima storia di Tex, ultimata poco prima della sua scomparsa, viene pubblicata a partire dal maggio 2014 sulla serie regolare del personaggio. Nel 2012 realizza anche una breve storia a colori per Dylan Dog \"La dimora stregata\" pubblicata sull'ottavo \"Dylan Dog Color Fest\" per i testi di Andrea Cavaletto."}
{"id": "1178773", "revid": "765341", "url": "https://it.wikipedia.org/wiki?curid=1178773", "title": "Progetto DHARMA", "text": "Il Progetto DHARMA (Department of Heuristics and Research on Material Applications, \"Dipartimento di Euristica e Ricerca su Applicazioni Materiali\"), o DHARMA Initiative in inglese, nella serie televisiva statunitense \"Lost\", \u00e8 un misterioso progetto scientifico con base sull'isola, attivo tra l'inizio degli anni settanta e i primi anni novanta, finanziato dal magnate danese Alvar Hanso con lo scopo di cambiare i valori fondamentali dell'equazione di Valenzetti. Esso viene menzionato per la prima volta nel terzo episodio della seconda stagione, \"Orientamento\".\nGli eventi.\nMolto di ci\u00f2 che \u00e8 stato rivelato sul Progetto DHARMA proviene da un filmato orientativo ritrovato in un bunker sotterraneo, la \"botola\", da John Locke e Jack Shephard, due protagonisti della serie. Questo filmato delinea gli scopi e le istruzioni per la stazione 3: il Cigno. Le istruzioni nel film, lievemente danneggiato poich\u00e9 girato nel 1980, vengono illustrate dal Dr. Marvin Candle (alias Pierre Chang). Tale film \u00e8 archiviato come \"3 di 6\" ed \u00e8 visibilmente mancante di una sequenza.\nIl film illustra la storia del Progetto DHARMA, descrivendo la sua fondazione, avvenuta nel 1970 presso l'Universit\u00e0 del Michigan dai laureandi Karen e Gerald de Groot, grazie al finanziamento della Hanso Foundation. Il progetto aveva lo scopo di riunire \"scienziati da tutto il mondo e dal libero pensiero\" allo scopo di condurre una ricerca globale su vasta scala su diverse discipline scientifiche, tra cui la meteorologia, la psicologia, la parapsicologia, la zoologia, l'elettromagnetismo e l'utopismo sociale. Fra coloro che sono menzionati per aver contribuito al lavoro dei De Groot vi sono psicologi americani e il libro \"Walden Two\" scritto dal visionario Burrhus Skinner.\nLa sequenza mancante del filmato viene scoperta da Mr. Eko, uno dei personaggi principali della seconda stagione, dentro una finta bibbia trovata in un altro bunker, utilizzato come rifugio dai sopravvissuti della coda. Nell'episodio \"Storia di Kate\", questa parte del filmato viene consegnata a Locke, che ottiene cos\u00ec il filmato completo. La seconda parte contiene ammonimenti ai soggetti dell'esperimento di evitare di utilizzare il sistema informatico per comunicare con il mondo esterno, che secondo il presentatore dello stesso, il dr. Marvin Candle, potrebbe portare ad un altro incidente.\nNella puntata finale della seconda stagione, \"Si vive insieme, si muore soli\", viene rivelato che il film era stato tagliato da un ex abitante della stazione Cigno, Stuart Radzinsky, che in seguito, in base a quanto raccontato da Kelvin Joe Inman, pare si sia suicidato con un colpo di fucile in bocca.\nNella puntata intitolata \"?\", Locke e Mr. Eko scoprono la stazione 5, la Perla, nella quale si trova un'altra videocassetta orientativa, risalente anch'essa al 1980. Il protagonista \u00e8 lo stesso Pierre Chang, ma che si identifica questa volta come Mark Wickmund.\nSecondo il video, la stazione Perla veniva usata per monitorare e documentare le attivit\u00e0 di altre stazioni situate sull'isola. Nel video viene spiegato che nelle altre stazioni vengono realizzati esperimenti psicologici, dove il team di persone \u00e8 condizionato a credere che il proprio lavoro sia di grande importanza.\nI membri del Progetto DHARMA assegnati alla stazione Perla hanno il compito di registrare ogni azione eseguita nella stazione di monitoraggio del Cigno. I registri con questi appunti vengono inviati attraverso un tubo pneumatico. Il tubo si scopre terminare in un luogo molto isolato, ove giace una gran quantit\u00e0 di questi registri, apparentemente mai toccati.\nLa Purga e la fine del progetto sull'Isola.\nNell'episodio della terza stagione \"Digitare 77\", viene rivelato da Mikhail Bakunin, l'abitante della Fiamma (pi\u00f9 tardi rivelatosi essere un membro degli Altri), che tutte le stazioni della DHARMA Initiative impiegate sull'isola sono state \"liberate\" dagli \"Ostili\" (il nome dato agli Altri dai membri del Progetto DHARMA). Al tempo, i produttori Damon Lindelof e Carlton Cuse dissero in un episodio del podcast ufficiale della serie che Mikhail stava dicendo la verit\u00e0, anche se da una prospettiva potenzialmente \"parziale\". La serie di eventi \u00e8 largamente confermata nell'episodio \"L'uomo dietro le quinte\", dove diversi degli Altri sono visti uccidere, con l'aiuto di Ben, coloro che vivono nell'accampamento del Progetto DHARMA con un gas letale, per impossessarsi quindi di molte stazioni e dell'accampamento stesso. L'avvenimento, noto come la \"Purga\", pare sia avvenuto il 19 dicembre 1992, grazie all'aiuto di Benjamin Linus, figlio di Roger ed operaio del progetto DHARMA.\nOggi.\nNell'alternate reality game \"The Lost Experience\", il Progetto DHARMA si rivela avere lo scopo di trovare una strada per cambiare i diversi valori dell'equazione di Valenzetti, un'equazione matematica elaborata dal matematico sardo Enzo Valenzetti per predire la fine del mondo. Thomas Mittelwerk, un membro della Hanso Foundation, pi\u00f9 tardi dir\u00e0, ad ogni modo, che \"il Progetto DHARMA ha fallito\".\nLa Hanso Foundation, finanziatrice del progetto, ha ritirato i finanziamenti nel 1987, anche se a quanto sembra, i rifornimenti continuano ad essere paracadutati sull'Isola nel 2004 e le sue attrezzature continuano a funzionare, se ci\u00f2 che Kelvin ha rivelato a Desmond, ovvero di essersi unito al progetto dopo la fine della prima guerra del Golfo \u00e8 vero.\nNel 2008, Benjamin Linus scopre che i rifornimenti del progetto DHARMA continuano ad arrivare sull'isola perch\u00e9 sulla terraferma si crede che il progetto sia ancora attivo: infatti, nel corto \"The new man in charge\", si scopre che i rifornimenti arrivano da una stazione DHARMA situata nel Guam, e l'invio di esse avviene ad opera di due addetti, i quali nemmeno conoscono la precisa destinazione delle stesse. A questo punto, Linus mostra un filmato introduttivo del progetto DHARMA (con informazioni fino a prima sconosciute anche ai telespettatori) e licenzia i due, quindi il progetto DHARMA pu\u00f2 considerarsi chiuso.\nStazioni di ricerca.\nIl Progetto DHARMA ha costruito sull'isola diverse stazioni di ricerca, ognuna delle quali \u00e8 orientata verso un particolare settore scientifico. Ciascuna di queste strutture ha un particolare simbolo associato ad essa: un ottagono con dei segmenti all'interno basati sullo \"stemma\" del bagua con un simbolo differente per ogni stazione al centro. Di seguito vengono presentate le stazioni nell'ordine in cui sono state presentate nella serie, con i personaggi che l'hanno scoperta e alcune caratteristiche.\nIl Cigno.\nIl Cigno (The Swan), stazione numero 3: \u00e8 la prima stazione a comparire nella serie. Ne viene scoperto l'ingresso (nell'episodio \"Inseguimento\") da Locke e Boone, ma \u00e8 solo nella seconda stagione che alcuni dei sopravvissuti (Kate, Locke e Jack) fanno il loro ingresso nella stazione (in \"Uomo di scienza, uomo di fede\"). Al momento della scoperta la stazione \u00e8 occupata da Desmond (nel seguito degli episodi si scopre che era un conoscente di Jack). Lo scopo della stazione \u00e8 quello di limitare gli effetti del campo elettromagnetico presente sull'isola e a questo scopo \u00e8 necessario seguire una rigida procedura, che consiste nel digitare il codice \"4 8 15 16 23 42\" ogni 108 minuti. Alla fine della seconda stagione la stazione viene fatta implodere. Il suo simbolo, riportato al centro dell'ottagono di cui sopra, \u00e8 un cigno.\nApparentemente \u00e8, insieme al Lampione, l'unica stazione della DHARMA a non essere passata sotto il controllo degli Altri dopo gli eventi del 19 dicembre 1992. Al suo interno doveva trovarsi anche Stuart Radzinsky fino a poco tempo prima dello schianto del volo 815.\nLa Freccia.\nLa Freccia (The Arrow), stazione numero 2: la stazione viene scoperta (in \"Gli altri 48 giorni\") dai sopravvissuti della sezione di coda ed usata come ricovero fino al loro ricongiungimento con gli altri sopravvissuti. Lo scopo della stazione \u00e8 quello di raccogliere informazioni ed elaborare strategie difensive contro i \"nemici\". Il suo simbolo \u00e8 una freccia.\nIl Caduceo.\nIl Caduceo (The Staff): la stazione viene prima scoperta da Claire in stato di incoscienza, e viene poi \"riscoperta\" dalla stessa Claire, da Kate e da Danielle (in \"Maternit\u00e0\"). Si tratta di una stazione medica, usata dagli Altri come luogo per le loro ricerche sulla fertilit\u00e0. Da notare come non vi si faccia mai riferimento con il suo nome, di cui si \u00e8 a conoscenza solo perch\u00e9 scritto su una mappa, ma mai usato in seguito: di conseguenza non ne esiste una traduzione italiana definitiva. Il suo simbolo \u00e8 un caduceo.\nLa Perla.\nLa Perla (The Pearl), stazione numero 5: la stazione viene scoperta prima da Nikki e Paulo (in \"Expos\u00e9\") e in seguito da Locke e Eko (in Question Mark 2x21). Stazione di monitoraggio delle attivit\u00e0 delle altre presenti sull'isola \u00e8 interamente sotterranea ed \u00e8 identificata, in superficie, da un gigantesco punto interrogativo. \u00c8 sede di un esperimento psicologico a cui sono sottoposti gli ignari occupanti. Il suo simbolo \u00e8 una perla.\nL'Idra.\nL'Idra (The Hydra), stazione numero 1, \u00e8 la pi\u00f9 grande vista nella serie. Viene vista per la prima volta quando Jack, Kate e Sawyer vi vengono tenuti prigionieri dagli Altri (in \"Storia di due citt\u00e0\"). \u00c8 situata su una seconda isola, pi\u00f9 piccola di quella principale su cui \u00e8 precipitato l'aereo, e sembra la occupi quasi interamente. Veniva usata dal Progetto DHARMA per ricerche di tipo zoologico (ci sono gabbie per orsi polari e acquari per squali e delfini), ma \u00e8 stata poi occupata dagli Altri per sviluppare dei progetti non ben definiti. Il suo simbolo \u00e8 un'idra.\nLa Fiamma.\nLa Fiamma (The Flame), stazione numero 4: viene scoperta da Kate, Locke e Sayid (in \"Digitare 77\"). Si tratta di una stazione per telecomunicazioni, in seguito occupata dagli Altri, nello specifico da Mikhail. Viene poi fatta esplodere da Locke. Il suo simbolo \u00e8 una fiamma;\nLo Specchio.\nLo Specchio (The Looking Glass): viene scoperta da Charlie (in \"Greatest Hits\"). Si tratta di una stazione subacquea, usata da Ben per interrompere tutte le comunicazioni dall'isola verso il mondo esterno. Viene distrutta da Mikhail nell'episodio finale della terza stagione, \"Attraverso lo specchio\". Il suo simbolo \u00e8 un coniglio, evidente riferimento al romanzo \"Attraverso lo specchio e quel che Alice vi trov\u00f2\" di Lewis Carroll.\nLa Tempesta.\nLa Tempesta (The Tempest): viene scoperta da Daniel e Charlotte (in \"L'altra donna\"). Si tratta di una stazione elettrica che fornisce energia a tutta l'isola, ma capace anche di generare gas potenzialmente tossici. Il suo simbolo \u00e8 un'onda.\nL'Orchidea.\nL'Orchidea (The Orchid), stazione numero 6: citata in un video presentato dai produttori ad una convention, viene presentata come una stazione non botanica, ma con studi potenzialmente pericolosi. Si scopre in seguito che nella stazione ci si occupava di viaggi nello spazio-tempo. Viene scoperta da Locke e Hurley (in \"Casa dolce casa, prima parte\"). Il logo della stazione viene visto per la prima volta su un fascicolo appartenente all'equipaggio del \"Kahana\" e rappresenta un'orchidea. Dietro l'apparecchiatura per i viaggi spazio-temporali si cela una caverna, al cui interno vi \u00e8 una ruota (apparentemente pi\u00f9 antica della stazione stessa) che viene girata da Ben e successivamente anche da Locke per spostare l'isola nello spaziotempo\nIl Lampione.\nIl Lampione (The Lamp Post) \u00e8 l'unica stazione della DHARMA presente al di fuori dell'isola, situata nei sotterranei di una chiesa di Los Angeles. Jack, Sun, Desmond e Ben vi vengono condotti per la prima volta da Eloise Hawking in \"316\", ma ne viene dato un primo scorcio in \"La grande menzogna\". Lo scopo della stazione, la prima ad essere costruita, \u00e8 quello di individuare e prevedere la posizione dell'isola durante i suoi spostamenti. Il suo simbolo \u00e8 un lampione stilizzato, riferimento alle \"Cronache di Narnia\" di C. S. Lewis.\nIl Tempio e la Porta.\nInfine, sono presenti sull'isola altre due localit\u00e0 collegate in qualche modo al Progetto.La prima \u00e8 il Tempio (The Temple): viene citato da Ben come il posto pi\u00f9 sicuro sull'isola. La sua appartenenza al Progetto DHARMA \u00e8 stata proposta quando un simbolo simile a quelli delle altre stazioni \u00e8 comparso su una mappa, con la dicitura \"tempio\". Viene visto per la prima volta in \"Questo posto \u00e8 la morte\": sembra essere una costruzione molto antica, tanto da rendere incerta l'appartenenza al Progetto.La seconda \u00e8 una porta in pietra nei pressi del villaggio esca degli Altri sulla spiaggia, scoperta prima da Michael (in \"Tre minuti\") e poi da Sayid (in \"Si vive insieme, si muore soli\"). Lo scopo della porta, se ne esiste uno, \u00e8 ancora ignoto: dietro di essa sembra esservi solo un muro di pietra. Chiamata la Porta (The Door) dagli appassionati, viene collegata al Progetto poich\u00e9 presenta anch'essa un bagua, con un rettangolo aureo come logo.\nCitazioni in altre opere.\nIl simbolo del Progetto DHARMA appare per una frazione di secondo tra le prime immagini del film \"Cloverfield\" del 2008, diretto da Matt Reeves e prodotto da J.J. Abrams, stesso produttore di \"Lost\"."}
{"id": "1178776", "revid": "1793900", "url": "https://it.wikipedia.org/wiki?curid=1178776", "title": "Junglinster", "text": "Junglinster (lussemburghese: \"Jongl\u00ebnster\") \u00e8 un comune del Lussemburgo centrale. Fa parte del cantone di Grevenmacher, nel distretto omonimo. Nella citt\u00e0 si trova una stazione di trasmissione in bassa frequenza.\nNel 2005, la citt\u00e0 di Junglinster, capoluogo del comune che si trova nella parte meridionale del suo territorio, aveva una popolazione di 2.224 abitanti. Le altre localit\u00e0 che fanno capo al comune sono Altlinster, Beidweiler, Bourglinster, Eisenborn, Eschweiler, Godbrange, Gonderange, Imbringen e Rodenbourg."}
{"id": "1178779", "revid": "125123704", "url": "https://it.wikipedia.org/wiki?curid=1178779", "title": "Anapsida", "text": "Gli anapsidi (Anapsida ) erano una sottoclasse di rettili caratterizzati dall'assenza di finestre temporali nel cranio. Gli unici anapsidi attuali sono le tartarughe, ma nell'Era Paleozoica erano largamente diffusi. L'altra grande sottoclasse di rettili \u00e8 quella dei diapsidi, in cui le finestre temporali sono due.\nClassificazione complessa.\nNonostante il gruppo degli anapsidi venga spesso definito monofiletico, alcuni studiosi ritengono che gli anapsidi siano composti in realt\u00e0 da diversi gruppi di rettili dotati di un cranio anapside; il dibattito \u00e8 centrato sulle esatte relazioni che intercorrono tra le tartarughe, i primi rettili del Carbonifero (tra cui i protorotirididi) e vari gruppi del Permiano e del Triassico (tra cui mesosauri, millerettidi, bolosauridi, captorinidi, procolofoni e pareiasauri). Alcuni paleontologi, attualmente, ritengono che le tartarughe siano derivate da rettili diapsidi che hanno perso le loro finestre temporali. Spesso, molti gruppi di anapsidi vengono variamente classificati nel gruppo dei pararettili (Parareptilia).\nTra il Permiano e il Triassico.\nLa maggior parte degli anapsidi scomparve alla fine del Permiano, a seguito della grande estinzione di massa del Permiano-Triassico avvenuta circa 250 milioni di anni fa. Alcuni piccoli animali, i procolofoni, sopravvissero. Le tartarughe, evolutesi nel corso del Triassico, si svilupparono forse da uno stretto parente di questi animali. I primi resti (come \"Proganochelys\") sono gi\u00e0 cos\u00ec somiglianti alle odierne tartarughe da non aiutare l'identificazione delle forme da cui originarono."}
{"id": "1178780", "revid": "253269", "url": "https://it.wikipedia.org/wiki?curid=1178780", "title": "Andrzej \u017bu\u0142awski", "text": "Biografia.\nSuo padre era il diplomatico e scrittore Miros\u0142aw \u017bu\u0142awski, che fu a lungo addetto culturale presso l'Ambasciata di Parigi per poi essere nominato ambasciatore presso l'UNESCO. Il futuro regista trascorse quindi la sua giovinezza nella capitale francese, dove fece anche gli studi liceali. Decise quindi di seguire contemporaneamente i corsi alla Sorbona e presso l'Universit\u00e0 di Varsavia. In questo stesso periodo inizi\u00f2 la carriera come assistente del regista Andrzej Wajda. La sua prima opera fu un mediometraggio televisivo intitolato \"Pie\u015b\u0144 triumfuj\u0105cej mi\u0142o\u015bci\" (\"Il canto dell'amore trionfante\") grazie al quale ottenne il Diploma d'Onore dalla Los Angeles Academy of Television Arts and Sciences nel 1968.\nIl suo primo lungometraggio, \"La terza parte della notte\", venne distribuito nel 1971 e ottenne molto successo in diversi festival internazionali. A seguito della censura imposta in Polonia al suo film \"Il diavolo\" (1972), revocata solo 16 anni pi\u00f9 tardi, si stabil\u00ec in Francia, dove gir\u00f2 \"L'importante \u00e8 amare\" (1975) con Romy Schneider. Tornato poi in Polonia, lavor\u00f2 per due anni al film \"Sul globo d'argento\", basato su un libro scritto dallo zio Jerzy \u017bu\u0142awski, che le autorit\u00e0 polacche non gli permisero di completare; il film pot\u00e9 uscire nelle sale solo nel 1987 in una versione quasi completa.\n\u017bu\u0142awski si trasfer\u00ec quindi definitivamente in Francia ottenendo il successo commerciale con due film, \"Possession\" (1981) e soprattutto \"Amour braque - Amore balordo\" (1985), in cui lanci\u00f2 la sua attrice musa, Sophie Marceau, in ruoli corposi e maturi. La Marceau fu poi compagna del regista per 17 anni, dandogli anche un figlio, Vincent, nato nel 1995. La fine del rapporto sar\u00e0 l'argomento di due libri inediti in Italia: \"O niej\" e \"L'infid\u00e9lit\u00e9\". La carriera di regista prosegu\u00ec con un altro titolo fortunato, \"Le mie notti sono pi\u00f9 belle dei vostri giorni\" (1989), nonostante le stroncature della critica, e un controverso adattamento dell'opera lirica di Modest Musorgskij \"Boris Godunov\" nel film \"Boris Godunov\" (1989). \nMor\u00ec di cancro nel 2016, lasciando tre figli maschi: il primogenito Xawery, nato nel 1971 dalla relazione con un'attrice polacca, il suo secondo figlio, Ignacy, nato nel 1978 da un'altra compagna e il terzogenito Vincent, nato nel 1995 dalla lunga relazione (durata 16 anni, dal 1985 al 2001) con l'attrice francese Sophie Marceau."}
{"id": "1178783", "revid": "22356", "url": "https://it.wikipedia.org/wiki?curid=1178783", "title": "Era Paleozoica", "text": ""}
{"id": "1178784", "revid": "767487", "url": "https://it.wikipedia.org/wiki?curid=1178784", "title": "Division 1 1979-1980", "text": "La Division 1 1979-1980 \u00e8 stata la 42\u00aa edizione della massima serie del campionato francese di calcio, disputato tra il 26 luglio 1979 e il 27 maggio 1980 e concluso con la vittoria del , al suo quinto titolo.\nCapocannonieri del torneo sono stati Delio Onnis () ed Erwin Kostedde () con 21 reti.\nStagione.\nAvvenimenti.\nIl divenne la prima squadra ad assumere il comando della classifica, staccandosi alla quinta giornata da un gruppo composto da , e . Queste ultime due squadre divennero le principali inseguitrici dei \"Verts\" con i monegaschi che, tra la dodicesima e la tredicesima giornata appaiarono la capolista e piazzarono il sorpasso prevalendo nello scontro diretto. Alla fine del girone di andata il Monaco conduceva la classifica con due punti di vantaggio sul Nantes, tre sul Saint-\u00c9tienne e quattro sul , che gradualmente stava guadagnando terreno.\nI monegaschi mantennero il comando della classifica fino al ventinovesimo turno, in cui sub\u00ec l'aggancio del Nantes e del Saint-\u00c9tienne e la persero definitivamente due giornate, quando i \"Verts\" si staccarono dal gruppo assieme al Sochaux. Il successivo declino del Monaco favor\u00ec una lotta a tre fra Saint-\u00c9tienne, Sochaux e Nantes: inizialmente ebbero la meglio i primi poi emerse il Nantes che, nelle quattro giornate restanti, allung\u00f2 fino ad ottenere un vantaggio che gli avrebbe assicurato il quinto titolo con novanta minuti di anticipo. Alle altre due concorrenti spett\u00f2 la qualificazione in Coppa UEFA, ottenuta all'ultima giornata: in particolare, il Sochaux blind\u00f2 l'accesso alla terza competizione europea prevalendo di misura nello scontro diretto con il Monaco.\nI verdetti validi per le retrocessione diretta vennero decisi con largo anticipo: assieme al , in grave ritardo sulle altre concorrenti gi\u00e0 dal girone di andata, cadde direttamente in seconda divisione un mai realmente in grado di lottare per la salvezza. L'accesso ai playoff spett\u00f2 all', che si assicur\u00f2 la salvezza gi\u00e0 nella gara di andata, battendo per 6-0 l'.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1178787", "revid": "22356", "url": "https://it.wikipedia.org/wiki?curid=1178787", "title": "Anapsidi", "text": ""}
{"id": "1178789", "revid": "121192567", "url": "https://it.wikipedia.org/wiki?curid=1178789", "title": "Casciubia", "text": "La Casciubia o Cassubia (in casciubo: \"Kasz\u00ebb\u00eb\" o \"Kasz\u00ebbsk\u00f4\", in polacco: Kaszuby) \u00e8 una regione etno-storica ubicata nel nord della Polonia, a est della Pomerania e a ovest della Masuria.\nQuesta zona costiera raggiunge un'altitudine massima di 329 mt presso la collina di \"Wiezyca\", che peraltro \u00e8 l'area pi\u00f9 elevata del nord e del centro della Polonia. La Casciubia si estende attorno alla baia di Danzica e al delta della V\u00edstola, la sua \"capitale\" storica \u00e8 la citt\u00e0 di Danzica (chiamata in casciubo \"Gdu\u0144sk\"), importantissimo porto del Mar Baltico nonch\u00e9 principale porto polacco.\nRealt\u00e0 etnica contemporanea.\nDopo aver sub\u00ecto molte tragiche vicissitudini storiche l'etnia casciuba (\"Kasz\u00ebbi\") \u00e8 in forte declino : secondo l'ultimo censimento polacco del 2002, solo 5.100 persone si dichiarano di nazionalit\u00e0 casciuba, anche se si considera che circa 50.000 persone parlano usualmente il \"kasz\u00ebbsczi\" in Polonia. Altre stime sull'effettivo numero di casciubi attualmente oscillano da un minimo di 50.000 persone fino a un massimo di 500.000 (2006) : anche per questo la lingua gode di un certo grado di protezione legale in Polonia, pur se per molto tempo \u00e8 stata considerata erroneamente un dialetto \"germanizzato\" del polacco.\nStoria.\nIl popolo casciubo \u00e8 discendente diretto dell'antica trib\u00f9 slava dei pomerani. \u00c8 accertato che gli antenati dei casciubi -e pomerani- arrivarono nella regione del basso corso della Vistola e dell'Oder gi\u00e0 circa 1500 anni fa. La pi\u00f9 antica menzione conosciuta che faccia riferimento ai casciubi \u00e8 una carta del XIII secolo firmata dal duca Barnim I di Pomerania. In tale carta uno \"starosta\" o signore feudale si dichiara non solo duca di Pomerania ma anche di Casciubia.\nDurante l'Alto Medioevo le coste meridionali del Mar Baltico furono popolate da popolazioni slave occidentali, verso la met\u00e0 e il Basso Medioevo ci fu una penetrazione della Lega Anseatica che si stabil\u00ec nelle principali citt\u00e0 costiere della regione, a questo segu\u00ec l'invasione della stessa regione da parte dell'Ordine Teutonico; in questo modo Pomerania, Casciubia e Prussia furono dal XIII secolo sotto un'egemonia di origine germanica, ma dal momento che la maggior parte della popolazione era slava, ebbe luogo un processo di \"germanizzazione\" che all'inizio fu molto violento.\nPer tutto il periodo in cui si verific\u00f2 questa espansione germanica, tale processo fu ostacolato dai re di Polonia.\nAlla fine della Guerra dei Trent'anni e dopo di ci\u00f2, con il Trattato di Vestfalia (1648) alcune zone della Pomerania Occidentale passarono, con il nome di Ingermania, alla Svezia; i sovrani di Svezia detennero dal 1648 fino al 1720 il titolo di \"duca di Pomerania\" e, per estensione, di Casciubia, anche se gli svedesi non arrivarono mai ad esercitare un concreto dominio sulla Casciubia.\nIl pi\u00f9 antico documento scritto In lingua casciuba \u00e8 un catechismo luterano datato 1643, lo stesso che fu ristampato nel 1752 e 1828.\nNel periodo successivo alla Pace di Vestfalia il territorio della Casciubia pass\u00f2 sotto la sovranit\u00e0 del regno di Polonia anche se la sua citt\u00e0 principale (Danzica) rimase uno stato feudale indipendente popolato da una borghesia di madrelingua tedesca.\nIn seguito alle Spartizioni della Polonia durante il XVIII secolo la Casciubia pass\u00f2 sotto il potere del regno di Prussia e quindi nell'Impero Tedesco, fino alla fine della prima guerra mondiale che con il Trattato di Versailles reintegr\u00f2 la Casciubia nella Polonia con il nome di \"Corridoio di Danzica\", anche se la citt\u00e0 di Danzica ne venne separata come \"Citt\u00e0 Libera di Danzica\". Durante il periodo di controllo prussiano accaddero alcuni fatti significativi: nel decennio a partire dal 1830 alcune centinaia di casciubi emigrarono in Canada dove fondarono il paese di Wilno, nella contea di Renfrew, provincia dell'Ontario. Nel 1843 il parlamento della Prussia decise di cambiare la lingua ufficiale della chiesa protestante della Casciubia (il polacco) con il tedesco, anche se poco dopo questa decisione dovette essere revocata a causa della forte pressione a livello popolare e, a partire dal 1852 la lingua casciuba pot\u00e9 essere insegnata nelle scuole secondarie della zona di Wejherowo.\nNel 1939 la Casciubia, come tutta la Polonia, fu il primo territorio invaso dal \"Terzo Reich\"; nel 1945, liberata la Polonia, la Casciubia torn\u00f2 a farne parte.\nAttualmente (2006) tutta la Casciubia fa parte del settore occidentale del Voivodato della Pomerania."}
{"id": "1178793", "revid": "287204", "url": "https://it.wikipedia.org/wiki?curid=1178793", "title": "Andrzej Zulawski", "text": ""}
{"id": "1178794", "revid": "767487", "url": "https://it.wikipedia.org/wiki?curid=1178794", "title": "The Brood (gruppo musicale)", "text": "The Brood \u00e8 stato un gruppo musicale crossover thrash di Venice, in California, formato dagli ex componenti dei Suicidal Tendencies e dei Neighborhood Watch, tra cui il batterista Amery Smith.\nStoria del gruppo.\nIl gruppo nasce nel 1984, anno in cui il chitarrista Jon Nelson e il batterista Amery Smith lasciano il gruppo Suicidal Tendencies per formare una nuova band assieme all'ex bassista dei Neighborhood Watch John Flitcraft e il chitarrista Todd Moyer. In questa nuova formazione \u00e8 Jon Nelson a cantare, assieme a Moyer, che canta alcune canzoni.\nI Brood riescono ad ottenere un contratto discografico con la Profile Records e rilasciano cos\u00ec nel 1986 il loro primo e unico album, l'omonimo The Brood. Poco pi\u00f9 avanti Nelson e Flitcraft escono per\u00f2 dal gruppo, mentre Smith e Moyer decidono di formare un'altra band, in cui Moyer sar\u00e0 il cantante principale. Per questa nuova formazione, chiamata Uncle Slam, i due reclutano in aggiunta l'ex bassista dei Suicidal Tendencies, Louiche Mayorga."}
{"id": "1178797", "revid": "599013", "url": "https://it.wikipedia.org/wiki?curid=1178797", "title": "Radoslav Kov\u00e1\u010d", "text": "Carriera.\nClub.\nDal 1997 al 2003 gioca in Repubblica Ceca con il Sigma Olomouc. Gioca 127 volte segnando in totale 3 gol.\nNel 2003 passa allo dove in due stagioni segna 3 gol in 46 presenze.\nNel 2005 passa allo , in Russia.\nNel 2009 passa in prestito al West Ham.\nIl 10 agosto 2009 si trasferisce a titolo definitivo al West Ham.\nIl 24 giugno 2011 si trasferisce al firmando un contratto di 2 anni.\nNel gennaio 2013 passa allo , prima di tornare, nel luglio 2014, allo .\nNazionale.\nHa debuttato in Nazionale ceca nel 2004. Ha partecipato ai Mondiali di Germania nel 2006, giocando come difensore centrale. Fino ad ora, ha totalizzato 30 presenze e 2 gol in nazionale.\nStatistiche.\nPresenze e reti nei club.\n\"Statistiche aggiornate al 30 luglio 2014.\""}
{"id": "1178798", "revid": "1543377", "url": "https://it.wikipedia.org/wiki?curid=1178798", "title": "Torri e campanili pi\u00f9 alti d'Italia", "text": "L'Italia \u00e8 un paese ricco di torri e campanili di ogni stile e dimensione, alcuni dei quali assai celebri in tutto il mondo come il Campanile di Giotto a Firenze, la Torre Pendente a Pisa e il Campanile di San Marco a Venezia, o ancora la Torre degli Asinelli di Bologna e la Torre del Mangia a Siena.\nSi precisa che l'altezza di un campanile, se semplicemente \"tramandata\" ma non ottenuta con strumenti idonei, pu\u00f2 essere non corretta. Ad esempio, per la torre campanaria del duomo di Santa Sofia, Lendinara, \u00e8 \"tramandata\" un'altezza di ben 101 metri, mentre misure eseguite con laser scanner nel mese di agosto 2013 hanno evidenziato che l'altezza \u00e8 invece 92.5 m (si vedano la tabella sotto e le note ivi riportate). Il presente elenco delle prime quattordici torri deve dunque intendersi come provvisorio, con misure da verificare in alcuni casi. La misura complessiva riportata comprende anche croci e statue eventualmente presenti sopra la cuspide.\nAltre torri campanarie.\nQuesta lista include altre torri e campanili di altezza inferiore rispetto ai precedenti, comunque superiori agli 80 metri. Si \u00e8 preferito separarla dalla lista dei primi quindici posti perch\u00e9, a differenza dell'altra, alcune altezze sono pressoch\u00e9 identiche e differiscono fra loro per pochi centimetri il che rende quasi impossibile stabilire per certo quali sono i monumenti pi\u00f9 alti e quelli pi\u00f9 bassi. L'ordine che segue \u00e8 dunque suscettibile di modifiche."}
{"id": "1178799", "revid": "44627", "url": "https://it.wikipedia.org/wiki?curid=1178799", "title": "Misura positiva", "text": ""}
{"id": "1178800", "revid": "767487", "url": "https://it.wikipedia.org/wiki?curid=1178800", "title": "Alessandria Unione Sportiva 1929-1930", "text": "Questa voce raccoglie le informazioni riguardanti l'Alessandria Unione Sportiva nelle competizioni ufficiali della stagione 1929-1930.\nStagione.\nLa squadra termin\u00f2 al sesto posto in classifica (a pari merito con Bologna e Roma) il primo campionato di Serie A della storia, collezionando 14 vittorie, 8 pareggi e 12 sconfitte.\nDopo aver condotto con passo spedito il girone d'andata, concluso al secondo posto, la squadra and\u00f2 incontro a un brusco calo di rendimento nella seconda fase; comunque, rimane ancora oggi la miglior prestazione della societ\u00e0 grigia in un campionato a girone unico, eguagliata un'unica volta due anni dopo (1931-1932).\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1178801", "revid": "486946", "url": "https://it.wikipedia.org/wiki?curid=1178801", "title": "Torri e Campanili pi\u00f9 alti d'Italia", "text": ""}
{"id": "1178803", "revid": "171512", "url": "https://it.wikipedia.org/wiki?curid=1178803", "title": "Pruno Cilento", "text": ""}
{"id": "1178806", "revid": "110157", "url": "https://it.wikipedia.org/wiki?curid=1178806", "title": "Manternach", "text": "Manternach \u00e8 un comune del Lussemburgo orientale. Fa parte del cantone di Grevenmacher, nel distretto omonimo.\nNel 2001, la citt\u00e0 di Manternach, il capoluogo del comune che si trova nella parte meridionale del suo territorio, aveva una popolazione di 417 abitanti. Le altre localit\u00e0 che fanno capo al comune sono Berbourg, Lellig e Munschecker."}
{"id": "1178819", "revid": "1762954", "url": "https://it.wikipedia.org/wiki?curid=1178819", "title": "Crescita esponenziale", "text": "La crescita esponenziale (che comprende il decadimento esponenziale) si verifica quando il tasso di crescita di una funzione matematica \u00e8 proporzionale al valore attuale della funzione. Nel caso di un dominio di definizione discreto decadimento geometrico (i valori della funzione formano una progressione geometrica).\nIl modello di crescita esponenziale \u00e8 noto anche come Modello di Malthus.\nCrescita e decadimento esponenziale.\nUna quantit\u00e0 formula_1 dipende esponenzialmente dal tempo formula_2 se:\ndove la costante formula_4 \u00e8 il valore iniziale di formula_1, cio\u00e8 formula_6, la costante formula_7 \u00e8 un fattore di crescita positivo, e formula_8 \u00e8 il tempo richiesto perch\u00e9 formula_1 aumenti di un fattore di formula_7:\nSe formula_12 e formula_13, allora formula_1 ha crescita esponenziale. Se formula_15 e formula_13 o formula_12 e &lt;math&gt;0, allora formula_1 ha decadimento esponenziale.\nAd esempio, se una specie di batteri raddoppia ogni dieci minuti, cominciando con un batterio, per sapere quanti batteri sarebbero presenti dopo un'ora si procede ponendo formula_19, formula_20 e formula_8 pari a 10 minuti:\nCi sono quindi sessantaquattro batteri.\nPer rappresentare un tasso di crescita si possono utilizzare diverse forme diverse ma matematicamente equivalenti, usando una base diversa. Le forme pi\u00f9 comuni sono le seguenti:\nVi sono quindi molte possibilit\u00e0 di scegliere una coppia formula_25 di un numero non negativo adimensionale formula_7 e di un ammontare di tempo formula_8. Nello specifico, i parametri che compaiono (negativi nel caso del decadimento esponenziale) sono:\nLe quantit\u00e0 \"k\", formula_8 e \"T\", e per un dato \"p\" anche \"r\", hanno un rapporto di uno a uno dato dalla seguente equazione (che pu\u00f2 essere derivata prendendo il logaritmo naturale di cui sopra):\ndove \"k\" = 0 corrisponde a \"r\" = 0 e a formula_8 e \"T\" che sono infiniti.\nSe \"p\" \u00e8 l'unit\u00e0 di tempo, il quoziente \"t/p\" \u00e8 semplicemente il numero di unit\u00e0 di tempo. Usando la notazione \"t\" per il numero (adimensionale) di unit\u00e0 di tempo piuttosto che per il tempo stesso, \"t/p\" pu\u00f2 essere sostituito da \"t\", ma per uniformit\u00e0 questo \u00e8 stato qui evitato. In questo caso la divisione per \"p\" nell'ultima formula non \u00e8 neanche una divisione numerica, ma converte un numero adimensionale nella corretta quantit\u00e0 contenente l'unit\u00e0.\nUn popolare metodo approssimato per calcolare il tempo di raddoppio dal tasso di crescita \u00e8 la regola del 70,\ncio\u00e8 formula_38 (o meglio: formula_39).\nEquazione differenziale.\nLa funzione esponenziale formula_40 soddisfa l'equazione differenziale lineare:\nche stabilisce che il tasso di crescita di formula_1 al tempo formula_2 \u00e8 proporzionale al valore di formula_44, con valore iniziale formula_6. Per formula_46 l'equazione differenziale \u00e8 risolta dal metodo di separazione delle variabili:\nda cui segue:\nIncorporando il valore iniziale si ha:\novvero:\nLa soluzione si applica per formula_51 dove il logaritmo non \u00e8 definito.\nPer una variazione non lineare di questo modello di crescita si veda funzione logistica.\nAltri tassi di crescita.\nNel lungo periodo, qualsiasi tipo di crescita esponenziale sorpasser\u00e0 qualsiasi tipo di crescita lineare (la base della catastrofe malthusiana nonch\u00e9 qualsiasi crescita polinomiale, cio\u00e8, per \u03b1 qualunque:\nC'\u00e8 un'intera gerarchia di tassi di crescita concepibili che sono pi\u00f9 lenti di quello esponenziale e pi\u00f9 veloci di quello lineare (nel lungo periodo). Si veda grado di un polinomio.\nI tassi di crescita possono essere anche pi\u00f9 veloci di quello esponenziale.\nNell'equazione differenziale di sopra, se \"k\" &lt; 0, allora la quantit\u00e0 sperimenta il decadimento esponenziale.\nLimitazioni dei modelli.\nI modelli di crescita esponenziale dei fenomeni naturali si applicano soltanto entro regioni limitate, in quanto la crescita illimitata non \u00e8 fisicamente realistica. Anche se la crescita pu\u00f2 essere inizialmente esponenziale, i fenomeni modellizzati alla fine entreranno in una regione nella quale fattori di retroazione negativa precedentemente ignorati diventeranno significativi (portando a un modello di crescita logistica) oppure altre assunzioni sottostanti del modello di crescita esponenziale, come la continuit\u00e0 o la retroazione istantanea, vengono meno.\nStorie esponenziali.\nIl riso su una scacchiera.\nSecondo la leggenda, un cortigiano si present\u00f2 al re di Persia con una bella scacchiera. Il re chiese che cosa gli sarebbe piaciuto in cambio del suo regalo e il cortigiano sorprese il re chiedendo un chicco di riso sulla prima casella, due chicchi sulla seconda, quattro chicchi sulla terza, ecc. Il re acconsent\u00ec prontamente e chiese che fosse portato il riso. Tutto and\u00f2 bene all'inizio, ma la richiesta di formula_53 chicchi sull\"n\"-esima esigeva oltre un milione di chicchi sulla 21\u00aa casella, pi\u00f9 di un milione di milioni (un bilione) sulla 41\u00aa e non c'era semplicemente abbastanza riso nell'intero mondo per le caselle finali.\nLa ninfea.\nAi bambini francesi si racconta una storia in cui immaginano di avere uno stagno con foglie di ninfea che galleggiano sulla superficie. La popolazione di ninfee raddoppia di dimensione ogni giorno e se lasciata incontrollata soffocher\u00e0 lo stagno in 30 giorni, uccidendo tutte le altre cose viventi nell'acqua. Giorno dopo giorno la pianta sembra piccola e cos\u00ec si decide di lasciarla crescere fino a quando non ricopra met\u00e0 dello stagno, prima di tagliarla nuovamente. \u00c8 stato poi chiesto loro in che giorno ci\u00f2 avverr\u00e0. Questo si rivela essere il 29\u00ba giorno, dopo di che ci sar\u00e0 appena un giorno per salvare lo stagno."}
{"id": "1178821", "revid": "1745361", "url": "https://it.wikipedia.org/wiki?curid=1178821", "title": "Canestro", "text": "Nella pallacanestro, il canestro \u00e8 un anello in metallo al quale \u00e8 attaccata una rete. \nStruttura.\nIn un campo da gioco ci sono due canestri, fissati perpendicolarmente a tabelloni, detti specchi, in legno, plastica o vetro (per consentire, talvolta, la ripresa video di una telecamera posizionata nella parte posteriore): si trovano al centro dei lati corti del campo, l'uno di fronte all'altro.\nL'obiettivo di tale sport \u00e8 inviare la palla all'interno dell'anello: per estensione, il termine indica anche la realizzazione compiuta da un giocatore a favore della propria squadra. Il punteggio assegnato per la realizzazione di un canestro \u00e8 variabile:\nIl diametro dell'anello deve misurare 45 cm ed essere posto ad un'altezza di 3,05 m rispetto al suolo.\nI due canestri, sostenuti dai tabelloni e da un apposito impianto, distano 1,20 m dalla linea di fondo campo. Le dimensioni regolamentari di ogni tabellone sono: 105 cm di altezza, 180 cm di lunghezza e 5 cm di larghezza. Sono fabbricati in materiale trasparente (vetro di sicurezza temprato oppure materiale plastico; gli altri materiali devono essere dipinti di bianco). I tabelloni posti sui sostegni sono esterni alle linee del campo di gioco: possono venire agganciati al muro di impianti pi\u00f9 piccoli tramite impalcature in ferro. Il retro dei tabelloni e la struttura non fanno parte del campo: se vengono colpiti dalla palla, questa \u00e8 dichiarata fuori."}
