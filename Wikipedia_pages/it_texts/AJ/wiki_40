{"id": "1137810", "revid": "416175", "url": "https://it.wikipedia.org/wiki?curid=1137810", "title": "Episodi di Prison Break (seconda stagione)", "text": "La seconda stagione della serie televisiva Prison Break \u00e8 andata in onda negli Stati Uniti dal 21 agosto 2006 al 2 aprile 2007 sul network Fox.\nIn Italia \u00e8 stata trasmessa dal 14 settembre 2007 al 20 novembre 2007 su Italia 1.\nGli antagonisti principali della stagione sono: Alexander Mahone, Paul Kellerman, Brad Bellick, William Kim, T-bag e il generale Krantz.\nCaccia all'uomo.\nTrama.\nSono passate otto ore dalla fuga e Michael, Lincoln, Sucre, C-Note e Abruzzi tentano di sfuggire alle guardie che li inseguono. Al Fox River intanto, giunge il brillante agente dell'FBI Alexander Mahone che poco dopo tiene una conferenza stampa rassicurando gli americani che i fuggitivi sono i massimi ricercati nel Paese e che saranno catturati nel pi\u00f9 breve tempo possibile. Le condizioni di Sarah appaiono critiche in seguito all'overdose; tuttavia, la mattina seguente si risveglia dal coma e viene a sapere che \u00e8 coinvolta nelle indagini sull'evasione. Veronica si confronta con Terrence Steadman e lo convince che la cosa migliore sia quella di uscire allo scoperto chiamando la polizia. T-Bag, messa la mano tagliata in un frigo da viaggio, si reca presso un medico veterinario della zona con l'intenzione di farsela riattaccare. Anche fuori dal carcere, Michael riesce a prendersi gioco delle guardie: l'unico che per\u00f2 sembra tenergli testa e capire le sue mosse \u00e8 Mahone, che esaminando le foto dei suoi tatuaggi a poco a poco cerca di ricomporre il suo piano all'interno e, soprattutto, fuori il Fox River, il piano cio\u00e8 che ha costruito per andare a Panama. Lincoln telefona a Veronica: in quel momento bussa alla porta della casa-bunker di Steadman un gruppo di uomini vestiti di nero che anzich\u00e9 aiutare la ragazza la uccidono immediatamente e si sbarazzano subito dopo del suo corpo. \nCorsa contro il tempo.\nTrama.\nMichael, Lincoln, Sucre, Abruzzi e C-Note si dividono, ognuno con i loro progetti personali e modi per raggiungere lo Utah, dove Westmoreland ha nascosto il denaro. I due fratelli, saputo che LJ sta per essere trasferito in un carcere in Arizona, decidono di recuperarlo una volta arrivato in tribunale. T-Bag riesce miracolosamente a farsi riattaccare la mano da un medico veterinario al quale si \u00e8 rivolto che ringrazia uccidendolo e rubandogli l'auto con il quale si dirige verso il tesoro di Westmoreland. Tweener risponde all'annuncio di una ragazza di nome Debra Jean che \u00e8 diretta verso lo Utah e vorrebbe dividere le spese del viaggio. Il Direttore Pope e Bellick vengono interrogati da una commissione circa gli evasi e viene chiamato a testimoniare Geary, l'ex-guardia carceraria cacciata da Pope, che afferma come Bellick si facesse pagare da Abruzzi per poter dirigere il P.I.; Pope, inizialmente sospeso, decide di licenziarsi dopo aver appreso che Bellick \u00e8 stato rimosso dal suo incarico al Fox River. Mentre il direttore, ripensando alla fiducia riposta in Michael, si scaglia contro il Taj-Mahal, Bellick medita il suicidio, rinunciadovi dopo aver appreso la notizia che \u00e8 stata messa una taglia di 100\u00a0000 dollari sulla testa di ciascun evaso e di 300\u00a0000 su quella di Lincoln. Michael e Lincoln riescono ad avvicinare LJ, ma la presenza di Mahone, il quale aveva nuovamente intuito il brillante piano di Michael, manda a monte la fuga del giovane, obbligando i due fratelli ad una rapida fuga in cui Lincoln viene colpito ad una gamba da un proiettile.\nInseguimento.\nTrama.\nMichael chiede aiuto a Nika per fermare l'emorragia di Lincoln. Subito dopo cerca di recuperare l'automobile lasciata davanti al negozio di ferramenta che per\u00f2 \u00e8 stata portata in un deposito perch\u00e9 priva del ticket relativo alla sosta. Bellick incontra casualmente Geary in un minimarket e i due dopo essersi azzuffati decidono di mettersi in societ\u00e0 per catturare i fuggitivi. Prima di andare a caccia, Bellick fa per\u00f2 visita a Manche e riesce a farsi dire dall'uomo dove sono diretti gli evasi. Michael nel frattempo raggiunge il deposito e sta per riprendersi l'automobile quando arriva una telefonata di Mahone: un uomo, infatti, ha rubato la borsa che era al suo interno e il contenuto di questa (compresi i passaporti) viene consegnato all'FBI. Mahone chiede al ragazzo del deposito di temporeggiare ma Michael intuisce tutto e fugge prontamente per andare a prendere Lincoln, ormai ristabilitosi. Sucre viene a sapere da un suo amico che Maricruz si sposer\u00e0 due giorni dopo con Hector a Las Vegas e, dopo aver rubato un'automobile ed essere scappato da un agente della polizia che lo aveva identificato, prende in prestito la moto dell'amico con l'intenzione di fermare il matrimonio. C-Note si mette in contatto con la figlia e la moglie; quest'ultima tradisce per\u00f2 la sua fiducia raccontando ai federali ci\u00f2 che sa. Sara, appena dimessa, viene arrestata e alla stazione di polizia le fa visita il padre che le consiglia caldamente di dichiararsi non colpevole e dimostra ancora una volta alla figlia quanto tenga pi\u00f9 alla sua carriera che alla ragazza; L'uomo sta infatti per essere eletto vicepresidente. Il giorno stesso Sara riprende a frequentare le riunioni per tossicodipendenti e qui viene tenuta d'occhio da Kellerman che finge di avere lo stesso suo problema. Michael e Lincoln riescono a far credere a Mahone di essere rimasti uccisi durante l'esplosione della loro automomobile. Bellick per\u00f2, seguendo Nika sopraggiunta sul luogo dell'esplosione per recuperare i due fratelli, si mette all'inseguimento dei fuggitivi, ormai sicuri di aver fatto perdere le loro tracce. \nLa sfida continua.\nTrama.\nBellick e Geary mandano fuori strada l'automobile di Michael, Lincoln e Nika e li costringono a seguirli per recuperare i soldi di Westmoreland. Lincoln per\u00f2 danneggia la ruota dell'automobile dei due ex-agenti del Fox River cos\u00ec sono costretti a fermarsi in un vecchio deposito in attesa di sostituirla. Kellerman riesce ad avvicinarsi a Sara durante le sedute di gruppo e diventa suo amico. Abruzzi incontra sua moglie Sylvia. La donna si offende quando John le racconta che vuole vendicarsi di Fibonacci prima di lasciare gli Stati Uniti e ricominciare una nuova vita con la sua famiglia in Sardegna. Tweener continua il suo viaggio in automobile verso lo Utah assieme a Debra Jean; Lo strano comportamento del ragazzo la insospettisce e la ragazza sembra mettersi in contatto con le autorit\u00e0. T-Bag invece \u00e8 costretto a lasciare la sua automobile ma riceve inaspettatamente un passaggio da un uomo colpito dalla sua storia, inventata, di reduce di guerra; L'uomo, Jerry, \u00e8 accompagnato da Danielle, la sua graziosa figlia quattordicenne, che T-Bag cerca di avvicinare non appena rimane solo con lei. Danielle scappa dal padre e segue una lite tra i due uomini al termine della quale T-Bag avr\u00e0 la meglio rubando l'auto. Mahone lavora su alcuni dati recuperati dal vecchio hard disk di Michael e attraverso questi riesce a trovare il punto debole di Abruzzi: Fibonacci. I sospetti di Tweener si rivelano errati e Debra Jean confessa al ragazzo di essere innamorata di lui e che le sue telefonate erano con il padre molto protettivo. Il viaggio e le telefonate di Mahone riguardanti un albergo si rivelano quindi non riferite alla ricerca del ragazzo ma dell'evaso ex-boss mafioso; Dopo aver fatto sapere, attraverso una soffiata, ad Abruzzi che Fibonacci \u00e8 a New York e sta alloggiando presso un motel della citt\u00e0, lo circonda con i suoi uomini e gli chiede di consegnarsi inginocchiandosi e posando la pistola. John si rifiuta e tenta anzi di fare fuoco su Mahone. I federali rispondono uccidendolo con una raffica di colpi. Nika, dopo aver tentato solo apparentemente di allearsi con Bellick, aiuta Michael e Lincoln a scappare, salvo poi fermarli e minacciarli di consegnarli alle autorit\u00e0 per incassare i soldi della taglia, come vendetta per l'amore non ricambiato di Michael. Lincoln per\u00f2 ha tenuto con s\u00e9 il caricatore della pistola cos\u00ec i due fratelli possono proseguire il loro viaggio verso lo Utah. Michael intanto viene a sapere da Bellick ci\u00f2 che \u00e8 successo a Sara e la chiama immediatamente per scusarsi di tutto, dirle che ci\u00f2 che c'era tra loro era reale e che \u00e8 gi\u00e0 in suo possesso qualcosa in grado di proteggerla. Kellerman ascolta la conversazione. Mahone riceve i resoconti delle analisi effettuate sui corpi trovati nell'auto di Michael e Lincoln, scoprendo, senza sorpresa, che si trattava di semplici corpi di maiali; L'uomo inizia a paragonare Michael ad Oscar Shales, un misterioso individuo che sembrerebbe essere riuscito a sfuggirgli tempo prima. \nIn ordine sparso.\nTrama.\nMichael e Lincoln si dirigono verso Tooele, nello Utah, alla ricerca del Double K ranch dove \u00e8 sepolto il denaro di Westmoreland. Un agente di polizia si reca nel motel dove \u00e8 Tweener e chiede a Debra Jean se lo riconosce attraverso una foto; La ragazza mente affermando di non averlo visto e lascia a Tweener le chiavi dell'auto sapendo che di l\u00e0 a poco la abbandoner\u00e0 su una strada. Sucre arriva a Las Vegas e riesce a parlare con la sorella di Maricruz convincendola a portare la ragazza da lui; Hector anticipa la promessa sposa ed allerta la polizia prima di confrontarsi con Sucre, il quale \u00e8 costretto a lasciare la cappella dopo aver consegnato un pegno alla sorella di Maricruz per la compagna. Mahone appare interessato soprattutto a rintracciare Michael e viene alla luce la sua dipendenza da pillole calmanti. Kellerman riceve una visita da un agente dei Servizi Segreti di nome Bill Kim che appare molto interessato agli sviluppi nelle indagini. Sara riceve un nuovo origami da parte di Michael. Kellerman che trascorre la serata con lei lo nota immediatamente e inizia ad indagare sul numero impresso su di esso. C-Note che sta viaggiando su un treno nei pressi di Green River, \u00e8 costretto ad abbandonarlo tuffandosi nel fiume, non prima per\u00f2 di aver cercato su internet l'indirizzo del Double K Ranch con le relative coordinate. Le ricerche di Michael e Lincon riguardo al ranch incontrano invece un ostacolo quando scoprono che qualcuno ha strappato la pagina dei registri catastali del comune dove \u00e8 disegnata la mappa interessata. Poco dopo i due incontrano T-Bag che afferma che la mappa \u00e8 nelle mani di Tweener, con il quale si era incrociato poco prima. Michael e Lincon chiudono T-Bag nel bagagliaio della loro auto e vanno alla ricerca di Tweener che era stato catturato da un negoziante locale che lo aveva riconosciuto. In realt\u00e0 \u00e8 T-Bag ad avere la mappa che, chiuso nel bagagliaio, ha il tempo di memorizzarla e di distruggerla ingoiandola. Il padre di Sara inizia ad avere delle supposizioni su quanto realmente successo a Lincoln ed a cosa voglia mettere in atto la Compagnia. Mahone, seguendo gli indizi recuperati dall'hard disk di Michael, \u00e8 riuscito a risalire alla vera storia di D.B. Cooper, ovvero Westmoreland, ed intuisce le intenzioni dei fuggitivi di raggiungere lo Utah. Al ritorno di Michael, Lincon, e Tweener, T-Bag rivela loro di aver distrutto la mappa e di guidarli alla giusta posizione in cambio di una parte dei soldi; Si dirigono quindi verso il ranch, ma scoprono che la zona \u00e8 divenuta nel frattempo una vasta zona residenziale. \nSuddivisione.\nTrama.\nHaywire continua il suo viaggio per la libert\u00e0 in bicicletta, irrompendo in un fast food chiuso cibandosi di tutto quello che \u00e8 a sua disposizione. Michael, Linc e T-Bag, dopo aver chiuso Tweener nel bagagliaio, esplorano la zona residenziale dove prima era situato il Double K Ranch. Grazie ai ricordi di T-Bag e alle intuizioni di Michael, i tre riescono ad individuare con certezza la posizione del vecchio silos dove sono sotterrati i 5 milioni di dollari di D.B. Cooper. Michael chiede a Tweener di ritornare al negozio di giardinaggio e di portar loro alcuni oggetti in modo da poter entrare in quella propriet\u00e0 senza destare sospetti. Al negozio per\u00f2, arriva un amico del proprietario che, insospettito dalla situazione, tenta di mettersi in contatto con lo sceriffo locale. Tweener lo ferma in tempo colpendolo con una pala e rinchiudendolo in uno sgabuzzino ma durante il viaggio di ritorno verso il complesso residenziale si dimentica di fare il pieno di benzina. Con la scusa di un guasto elettrico, Michael, Linc, T-Bag e Tweener entrano nel garage dell'abitazione costruito sopra il silos, ora di propriet\u00e0 di una donna provocante; La stessa comincia a farsi domande sulla presenza cos\u00ec tempestiva di una squadra di molti uomini ma T-Bag riesce a distrarla flirtandoci. Poco dopo fanno irruzione nell'edificio anche C-Note e Sucre che si erano incontrati precedentemente lungo la statale e che pretendono anch'essi una parte del bottino. Haywire entra in una casa abitata da un'anziana signora cieca che pensa si tratti del figlio tornato a casa. Dopo essersi rifocillato, rimane impietrito di fronte ad un quadro raffigurante un paesaggio olandese completo di papaveri e mulino a vento e, in preda ad una sorta di raptus, lo strappa dalla cornice con un coltello da cucina. Sara riceve un nuovo origami da parte di Michael con impressa una serie di numeri, simili a quelli della volta scorsa. Il padre intanto ha riconosciuto Kellerman/Lance in un edificio governativo e le telefona dicendole di stare lontano da quell'uomo e di aver scoperto che Burrows \u00e8 stato effettivamente incastrato; In quel momento per\u00f2 si presenta alle spalle di Sara proprio Kellerman che non potendo pi\u00f9 contattare direttamente la Presidente Reynolds ora appare ancora pi\u00f9 interessato ad eseguire il suo \"lavoro\". Mahone, intanto, \u00e8 sempre pi\u00f9 ossessionato dalla fuga di Michael e riesce a risalire alla zona in cui potrebbe essere sepolto il denaro di D.B. Cooper. Arrivato a Tooele, dopo aver salvato i due uomini legati e reclusi da Tweener, riesce a catturare il giovane fuggitivo, tornato in citt\u00e0 a fare rifornimento in un distributore di benzina. Nel complesso residenziale, la donna, dopo averci flirtato, confessa a T-Bag di essere interessata a Lincoln, scatenando una gelosa reazione violenta dell'uomo che riesce per\u00f2 a trattenersi dall'ucciderla. Poco dopo arriva sul luogo una pattuglia della polizia con a bordo una donna agente e T-Bag minaccia la proprietaria di casa. \nFantasmi del passato.\nTrama.\nL'agente che ha parcheggiato davanti alla casa di Jeannette non \u00e8 altri che la figlia della donna. Mentre T-Bag minaccia di tagliare la gola alla madre, Lincoln riesce a fermare la ragazza e le due vengono legate ad una sedia e guardate a vista da Sucre. Gli altri continuano a scavare finch\u00e9 Lincoln apprende dal telegiornale che LJ verr\u00e0 rilasciato l'indomani a causa della perdita di alcune prove. L'uomo decide perci\u00f2 di andarlo a recuperare dividendosi da Michael con il quale per\u00f2 stabilisce di incontrarsi presso un certo luogo, tre giorni dopo, ad una determinata ora. In realt\u00e0 LJ \u00e8 stato rilasciato grazie ai Servizi Segreti che vogliono usarlo per tendere un'imboscata a Lincoln. I Servizi inoltre inscenano il suicidio del padre di Sara e l'agente Kim annuncia a Kellerman che il loro prossimo obiettivo sar\u00e0 la dottoressa Tancredi. Micheal e C-Note continuano a scavare ma si insospettiscono per il ritardo di Tweener. Quest'ultimo, messo sotto custodia, non vuole rivelare a Mahone il luogo dove sono i suoi ex-compagni di fuga. Mahone cerca di conquistare la sua fiducia raccontandogli della faccenda di Oscar Shales, un pericoloso omicida che lo ha tormentato con la sua fuga anni addietro. Haywire continua la sua fuga solitaria e, dopo essersi fermato presso un bazar, fa amicizia con un cagnolino e pensa di potersi costruire una zattera con la quale dirigersi in Olanda, affascinato del quadro rubato in casa dell'anziana signora cieca. Ann, la poliziotta figlia di Jeannette, fa pressione su Sucre affinch\u00e9 si consegni alla polizia non compromettendo il suo futuro e quello del suo bambino. Sara non riesce a credere che il padre possa essersi ucciso in seguito al ritiro della sua candidatura come Vicepresidente degli Stati Uniti e trova nello studio in cui l'uomo si \u00e8, all'apparenza, impiccato una misteriosa chiave. Tornata a casa scopre che qualcuno ha preparato per lei una dose letale di morfina: mentre l'osserva sconvolta, si vede un'ombra alle sue spalle. Tweener decide di collaborare con Mahone a patto che si rechi lui stesso nella casa in cui sono i fuggitivi. In realt\u00e0, il ragazzo li porta a casa di Debra Jean alla quale chiede scusa e promette di scriverle una volta tornato in carcere. Michael, C-Note e T-Bag trovano finalmente il denaro e dicono a Sucre che possono finalmente andar via; Quest'ultimo per\u00f2 si presenta con la pistola in pugno e ordina loro di non muoversi. Mahone, sconvolto per l'atteggiamento di Tweener, porta via con s\u00e9 il ragazzo. Dopo essersi fermato sul ciglio della strada, gli rivela che in realt\u00e0 ha ucciso Oscar Shales in quanto la sua cattura stava diventando troppo complicata ed, in preda ad una furia psicotica, colpisce pi\u00f9 volte Tweener sparandogli con la pistola uccidendolo e posizionando un'altra pistola nelle mani del giovane, inscenando cos\u00ec una sparatoria per legittima difesa.\nCaduta mortale.\nTrama.\nSucre si fa consegnare lo zaino con i 5 milioni di dollari e si allontana in moto dalla casa di Jeanette. Michael, dopo essersi assicurato che la donna e sua figlia riusciranno presto a liberarsi, tenta inutilmente di assicurare alla giustizia T-Bag: l'uomo infatti si \u00e8 gi\u00e0 volatilizzato. Mentre C-Note esce dalla casa cercando di evitare la polizia, Michael si dirige verso il bosco e qui lo vediamo incontrare il suo vecchio compagno di cella con il quale era in realt\u00e0 d'accordo per dividere il denaro. Michael inoltre ricorda all'amico che una parte del denaro andr\u00e0 alla figlia di Charles Westmoreland e che si preoccuper\u00e0 di inviare una somma ingente anche alla famiglia di C-Note. I due tuttavia scoprono che nello zaino non c'\u00e8 il denaro ma soltanto delle riviste: i soldi sono stati infatti presi da T-Bag, il quale, dopo aver acquistato da uno sconosciuto un pick-up, ha tutta l'intenzione di mettere in atto la sua vendetta nei confronti di Susan Hollander, la donna con cui aveva una relazione e che lo ha denunciato alla polizia. Bellick e Geary cercano per\u00f2 di raggiungerlo per arrivare ai suoi soldi. Sara, scioccata di fronte alla dose di morfina preparata nel suo soggiorno, viene immediatamente minacciata da un agente dei Servizi Segreti, lo stesso uomo che ha colpito a morte Veronica Donovan. Nonostante ci\u00f2, la dottoressa riesce a liberarsi dell'uomo spruzzandogli negli occhi il contenuto di una bomboletta spray. Una volta al sicuro, telefona a un collaboratore del padre informandolo della sua posizione. Poco dopo arriva sul posto una macchina scura dalla quale partono dei colpi diretti verso una donna ferma alla cabina usata da Sara e molto simile alla dottoressa; La ragazza muore poco dopo e Sara \u00e8 costretta a rubarle i documenti per cercare di proteggersi. Si rende conto inoltre che non pu\u00f2 fidarsi neanche dell'amico del padre e prova a decifrare i messaggi criptati che Michael le ha inviato attraverso degli origami. Anche Kellerman \u00e8 deciso a trovare una soluzione ed entrambi riescono a decriptare i codici; A Sara per\u00f2 manca il quarto ed ultimo origami dove sono contenute le indicazioni sul luogo in cui potr\u00e0 incontrare Michael, rimasto nel suo appartamento e recuperato da Kellerman, al quale manca a sua volta il terzo messaggio di Michael. Lincoln riesce a raggiungere LJ ma \u00e8 costretto a non farsi vedere per evitare i Servizi Segreti. Paga quindi un ragazzo affinch\u00e9 insceni una lotta con LJ per farlo finire in ospedale; Una volta arrivato in ospedale, il ragazzo viene prelevato dal padre. Michael e Sucre tentano di scappare dalla polizia ormai vicina a loro. Nel tentativo di attraversare un fiume, Sucre rimane per\u00f2 incastrato sotto un pesante tronco. Nonostante il ragazzo dica a Michael di lasciarlo indietro e di mettersi in salvo, Michael non abbandona l'amico e riesce a liberarlo trainando il tronco con la moto dell'amico di Sucre. Una volta in salvo, acquistano due automobili con i pochi soldi in loro possesso pronti a separarsi nuovamente in quanto, nonostante la proposta di Michael di andare con loro a Panama, Sucre, ha saputo che Maricruz non ha sposato Hector ed ha deciso di rintracciarla immediatamente. Mahone viene interrogato dagli Affari Interni che ovviamente giudicano la dinamica della morte di Tweener non compatibile con il racconto dell'agente. Poco dopo arriva per\u00f2 una telefonata che permette a Mahone di tornare a lavorare sul caso: l'agente dell'FBI sta infatti collaborando con Kellerman e promette a quest'ultimo che porter\u00e0 a termine la missione per il quale \u00e8 stato incaricato, ovvero uccidere tutti i fuggitivi del Fox River.\nDissotterrato.\nTrama.\nMichael si reca presso un orto botanico con l'intenzione di fare un passo ulteriore nel suo piano ma \u00e8 costretto a fuggire dopo aver notato la presenza di due agenti dell'FBI. Mentre \u00e8 seduto presso una tavola calda, assiste ad un servizio televisivo sugli evasi del Fox River e viene a sapere della morte di Tweener e del recupero dell'hard-disk del suo computer. A questo punto decide di indagare su Alexander Mahone il quale, grazie anche agli indizi ricevuti da Kellerman, \u00e8 sempre pi\u00f9 vicino alla sua cattura. Sara intanto tenta di recuperare la frase mancante dei messaggi di Michael e, grazie ad un'intuizione, arriva alla soluzione e prenota immediatamente un volo per Gila, New Mexico. Lincoln e LJ continuano il loro viaggio ma vengono notati da una cameriera e sono quindi costretti a lasciare l'automobile e proseguire la loro fuga a piedi. T-Bag, dopo aver messo al sicuro i soldi, si reca a casa di Susan Hollander ma la donna dopo aver saputo della sua evasione \u00e8 fuggita immediatamente mettendo in vendita la sua propriet\u00e0. Poco dopo arrivano sul posto Bellick e Geary i quali, controllando la sua corrispondenza al Fox River, hanno intuito l'intenzione dell'uomo di rivedere quella donna. Dopo averlo colpito, lo legano ad una sedia e cominciano a torturarlo per sapere dove sono i soldi di Westmoreland. C-Note cerca di ricongiungersi con la famiglia ma la moglie viene minacciata da un agente dell'FBI. Alla fine riesce nel suo intento ma il loro futuro appare molto incerto. Michael, dopo aver fatto visita a Pam, l'ex-moglie di Mahone, riesce a ricostruire la storia relativa alla scomparsa di Oscar Shales e intuisce che l'agente lo ha ucciso e sotterrato nel suo giardino all'insaputa di tutti. Lo chiama quindi al telefono e gli propone un accordo: l'omicidio di Shales rimarr\u00e0 un segreto ma lui smetter\u00e0 di cercare di catturare lui e Lincoln; La risposta di Mahone \u00e8 negativa in quanto l'agente \u00e8 riuscito a decifrare il quarto messaggio inviato da Michael a Sara e sta gi\u00e0 organizzando un piano di cattura. Lincoln e LJ tentano infine di prendere un treno ma sono riconosciuti da un uomo. Per evitare di essere catturati da un agente della sicurezza, i due scappano ma LJ viene investito da un'automobile: i due sono quindi immediatamente arrestati.\nMinuti contati.\nTrama.\nAgli uffici dell'FBI arriva la notizia della cattura di Lincoln e suo figlio. Gli stessi agenti federali e Paul Kellerman tentano di mettersi in contatto con Mahone che per\u00f2 ha il telefono staccato. L'uomo nel frattempo \u00e8 arrivato a Gila con l'intenzione di uccidere Michael. L'automobile della polizia con Lincoln e LJ viene speronata da un misterioso furgoncino nero. Poco dopo vi escono degli uomini che dicono di essere dalla loro parte e di lavorare per il padre. Sara ha preso una stanza nell'hotel indicatole da Michael negli origami. Le arriva un fax con il posto dove avverr\u00e0 l'incontro. All'ora stabilita arriva Michael: la ragazza si mostra chiaramente fredda nei suoi confronti e gli dice che nel frattempo ha perso anche il padre. Michael si scusa per tutto quello che le \u00e8 accaduto a causa sua e le dice che ha una soluzione: andare assieme a Panama. Alcuni istanti dopo arriva Mahone che, rintracciato il Sundown Hotel, \u00e8 venuto a conoscenza del luogo dove i due si sarebbero incontrati. Dopo uno scontro tra le automobili, Michael e Sara si nascondono presso un magazzino. T-Bag continua ad essere torturato da Bellick e Geary ma l'uomo non dice alle due ex-guardie del Fox River dove ha nascosto i soldi di Westmoreland. Sucre contatta Theresa, la sorella di Maricruz, e la ragazza gli dice che entro un paio di ore le due partiranno per il Messico \"sfruttando\" il viaggio delle nozze poi saltate; Sucre implora la donna di farlo chiamare dalla sorella prima di partire. Mentre Sara riesce ad uscire dal magazzino e raggiungere l'automobile di Mahone, Michael tenta di non farsi catturare dall'agente federale. Poco dopo, accortosi della presenza di una conduttura di gas propano, la apre e rinchiude Mahone in una gabbia metallica. L'agente ha s\u00ec la pistola ma se gli sparer\u00e0 moriranno entrambi. Michael raggiunge quindi Sara e i due si dirigono in un motel. La telefonata che Sucre attendeva da Maricruz arriva ma l'uomo non pu\u00f2 rispondere perch\u00e9 in quel momento giunge alla stazione di servizio una pattuglia della polizia. Poco dopo lascia un messaggio in segretaria in cui dice alla sua amata che la raggiunger\u00e0 in Messico. Lincoln non si fida degli uomini che lo hanno preso e sta per scappare quando Jane gli dice che il padre non vede Michael da dieci anni (in realt\u00e0 Michael non ha mai incontrato suo padre). In quel momento arriva per\u00f2 il padre che cerca di rassicurare il figlio e, dopo aver fatto la conoscenza del nipote LJ, gli dice che presto non dovranno pi\u00f9 fuggire. Uno degli uomini del padre viene contattato dal signor Kim che gli ordina di eliminare i tre Burrows. Bellick e Geray riescono ad avere da T-Bag la chiave dell'armadietto dove l'uomo ha nascosto i soldi; Dopo averlo legato a un termosifone, chiamano il 911 e raggiungono la stazione degli autobus. Qui Geary colpisce Bellick e si prende lo zaino con i soldi. Michael e Sara parlano del loro futuro ma la ragazza abbandona la stanza del motel mentre Michael si sta facendo una doccia. Salita in automobile ripensa alla sua decisione e mentre scende per ricongiungersi con Michael arriva Kellerman che la minaccia con una pistola.\nTortura.\nTrama.\nPer evitare che venga preso dalla polizia, T-Bag si stacca nuovamente la mano sinistra. Michael si reca presso un negozio per acquistare delle fiale di olio per canne da pesca e un GPS. Non avendo i soldi necessari per comprare quest'ultima lo ruba spintonando l'anziano proprietario. Immediatamente ha una crisi di coscienza: ripensa a tutte le morti e le azioni negative successive al suo arresto e si reca presso una chiesa per confessarsi. Sara viene portata da Kellerman presso la stanza di un motel e legata a una sedia: l'uomo le chiede di dirgli cosa le ha dato il padre prima di morire. Sara gli nasconde l'esistenza della chiave trovata nello studio e inizia a subire le torture dell'agente. L'uomo in contatto con Bill Kim inizia ad uccidere gli uomini di Aldo Burrows ma Lincoln se ne accorge prima che entri nella stanza dove si trovano lui, LJ ed il padre. Dopo una colluttazione, interviene Jane che lo uccide sparandogli. Michael riceve un passaggio da un automobilista che lo porta a circa 70 miglia dal confine nord messicano. Dopo aver camminato per molte ore arriva al punto indicato nella scritta 'Bolshoi Booze', le cui lettere, lette al contrario, stanno a indicare delle coordinate. Da Mahone, ancora rinchiuso nella gabbia, arriva Bill Kim che si mostra niente affatto soddisfatto del suo operato. Lincoln decide di partire assieme a suo padre per incontrare Michael e lascia che di LJ se ne occupi Jane. Michael si incontra nel punto prestabilito con degli spacciatori messicani ai quali aveva promesso della nitroglicerina in cambio di un volo per Panama. Bellick viene medicato in ospedale dopo l'aggressione subita da Geary ma al detective mente dicendo di essere stato aggredito da un ragazzo di colore. Geary nel frattempo ha preso in affitto una lussuosa stanza in un albergo e invita alcune prostitute. Gli spacciatori fanno un controllo sulle fiale e si accorgono che contengono della semplice acqua zuccherata. Nel momento in cui stanno per uccidere Michael interviene Sucre che colpisce il loro capo. Sara continua a essere torturata da Kellerman che immerge il suo viso nell'acqua della vasca da bagno. Alla porta della stanza di Geary bussa T-Bag che \u00e8 riuscito a localizzare i soldi tramite un localizzatore comprato presso un negozio per forniture militari, avendo nascosto la trasmittente nella borsa con il denaro. L'uomo colpito da Sucre viene convinto dai suoi complici a riferire la posizione dell'aereo che porter\u00e0 gli evasi oltre il confine; Prima di andare, Michael, in preda ai sensi di colpa, libera l'uomo e questi gli confessa la vera posizione da raggiungere: al settimo miglio della Route 4 al tramonto. Mentre Bellick sta per uscire dall'ospedale, arriva un'ambulanza con un cadavere: si tratta di Geary, morto dissanguato, ucciso evidentemente da T-Bag. Mahone osservando al rovescio la fotografia del tatuaggio di Michael riesce a intuire il significato nascosto in 'Bolshoi Booze' e, dopo aver telefonato alla ex-moglie dicendole di amare lei cos\u00ec come il loro bambino Cameron, procede lungo lo stesso percorso effettuato da Michael qualche ora prima. Michael e Sucre si incontrano con Lincoln che presenta al fratello il padre mai conosciuto: Michael gli dice per\u00f2 di averlo gi\u00e0 incontrato. Kellerman infine riceve da Bill Kim l'ordine di uccidere Sara; L'uomo, inizialmente restio, vista la non complicit\u00e0 della donna, le dice addio e la immerge nuovamente nella vasca.\nSenza contatti.\nTrama.\nMichael rivela di aver gi\u00e0 visto il padre Aldo quando, bambino, era stato dato in affidamento presso un'altra famiglia e lo aveva visto uccidere l'uomo che lo maltrattava. Sara viene lasciata sola da Kellerman ad affogare nella vasca: la dottoressa riesce per\u00f2 ad arrivare al tappo e a far defluire l'acqua. Lo aspetta quindi dietro la porta e lo ustiona col ferro da stiro che l'uomo aveva usato in precedenza contro di lei. Per evitare di essere raggiunta, si lancia quindi dalla finestra ferendosi contro il vetro di un'automobile. C-Note e la sua famiglia sono accampati a Harvey, nel Nord Dakota, ma si rendono conto che la figlia ha bisogno di alcune medicine. Bellick viene interrogato dall'ispettore Slattery sulla morte di Geary. L'uomo cerca di far indirizzare le indagini su T-Bag. Mahone raggiunge Michael, Lincoln, Sucre e Aldo e comincia a sparare contro di loro. Aldo, per salvarli, viene colpito al petto e poco dopo muore, non prima di aver raccomandato loro di trovare Sara Tancredi che \u00e8 in possesso di una cassetta utile a scagionare Lincoln. La moglie di C-Note si reca presso una farmacia per acquistare il farmaco che le serve ma viene riconosciuta. Poco dopo una volante l'arresta e C-Note \u00e8 costretto a lasciarla indietro. Mahone si reca presso l'ospedale dove \u00e8 ricoverato \"Coyote\", l'uomo che ha fornito a Michael le indicazioni per prendere un aereo per Panama. L'uomo vorrebbe stringere un accordo che preveda la cittadinanza negli Stati Uniti ma l'agente federale lo obbliga a dirgli tutto ci\u00f2 di cui \u00e8 a conoscenza. La Slattery comincia a nutrire dei dubbi sulla versione di Bellick sino a quando alcuni indizi la portano ad arrestare l'ex-guardia del Fox River. Kellerman \u00e8 costretto a dire a Bill Kim che Sara \u00e8 scappata e per questo motivo viene espulso immediatamente dagli uomini al servizio del Presidente Reynolds; Bill Kim si attiva anche affinch\u00e9 ogni traccia dell'esistenza di Kellerman venga cancellata e/o alterata digitalmente, esattamente come fatto in precedenza per le prove incriminanti di Lincoln. Mentre Sucre prende l'aereo per Panama, Michael e Lincoln decidono di non oltrepassare il confine per cercare di andare avanti nelle indagine che porteranno allo svelamento della verit\u00e0. Mentre l'aereo con Sucre sta per essere intercettato da un caccia americano chiamato da Mahone, l'agente federale riesce a individuare i due fratelli e inizia un inseguimento. Nel momento in cui Michael sta per telefonare a Sara, Mahone tampona violentemente la loro automobile e i due sono costretti ad uscire e ad arrendersi proprio mentre la donna risponde al telefono.\nChiusi in trappola.\nTrama.\nA causa dell'arrivo della polizia di confine Mahone non pu\u00f2 portare a termine la sua missione uccidendo Michael e Lincoln. Sucre e il pilota del piccolo aereo che lo ha portato in Messico sono costretti ad atterrare con un paracadute per evitare di essere colpiti dai caccia americani. Al Fox River, intanto, si \u00e8 insediato il nuovo direttore Ed Pavelka che attende il ritorno nel carcere dei due fratelli. Mahone cerca di rimanere solo con i due prigionieri nel viaggio verso Chicago ma deve arrendersi alla burocrazia. Bill Kim per\u00f2 gli ordina di compiere immediatamente l'ordine impartito pena il coinvolgimento della sua famiglia. T-Bag, dopo essersi \"procurato\" una protesi da un veterano di guerra, seduce Denise, un'impiegata dell'ufficio postale per avere il nuovo indirizzo di Susan Hollander e, una volta riconosciuto come uno degli \"Otto del Fox River\", la uccide. Bellick subisce il processo per l'omicidio di primo grado di Geary e il suo avvocato lo convince a patteggiare accettando una condanna pari a 25 anni da scontare nel suo ex-carcere. Una volta giunto a Fox River, tuttavia si rende conto che la vita l\u00ec dentro non sar\u00e0 affatto facile come immaginava ed \u00e8 costretto a condividere la cella con Avocado. Sara tenta di mettersi in contatto con Michael lasciando un messaggio nella segreteria. Kellerman si mette in contatto con Mr. Kim e gli dice di avere un complice negli uomini assegnati al trasferimento di Scofield e Burrows. Kim, dopo aver ricevuto ordini da un misterioso uomo anziano che si esprime semplicemente scrivendo su un blocchetto di fogli, telefona poi a Mahone aggiornandolo sulle novit\u00e0 ed ordinandogli di uccidere, oltre a Michael e Lincoln, lo stesso Kellerman. Sara ascolta dal notiziario della cattura di Michael e decide di tagliarsi i capelli per modificare il suo aspetto fisico e far perdere le sue tracce. T-Bag si reca presso la nuova abitazione di Susan e si presenta alla donna, sconvolta. Michael e Lincoln vengono fatti salire su una camionetta ed inizia cos\u00ec il loro trasferimento verso Chicago. Giunti a Albuquerque, scatta il piano ideato da Kellerman: nei pressi di una galleria la camionetta che trasporta i due fuggitivi \u00e8 costretta a fermarsi a causa di un incidente e Michael e Lincoln vengono lasciati soli nella vettura assieme alle chiavi che chiudono le loro catene e proprio di fronte ad un'uscita di emergenza lasciata aperta. Nonostante la situazione sicuramente sospetta, Michael viene convinto da Lincoln a fuggire. Entrati in un tunnel, i due sono rincorsi da Mahone che ha in progetto di ucciderli. Da una porta secondaria sopraggiunge per\u00f2 Kellerman che spara al petto di Mahone consigliando ai due fratelli di seguirlo.\nNessuna identit\u00e0.\nTrama.\nKellerman, Michael e Lincoln fuggono dal tunnel mentre le forze dell'ordine tentano di catturarli e Mahone giace ferito privo di sensi sulle scale. Michael chiede chi sia e Kellerman gli spiega che in passato ha lavorato per il Presidente; Lincoln ricorda che l'agente dei Servizi Segreti ha tentato di ucciderlo e, dopo aver portato fuori strada l'automobile, gli punta contro la pistola. Kellerman per\u00f2 gli dice che \u00e8 l'unica persona che pu\u00f2 aiutarli perch\u00e9 sa dove si trova Terrence Steadman. Al Fox River intanto Bellick deve affrontare i soprusi degli altri carcerati, in particolare di un detenuto che pretende il suo dessert. T-Bag tenta di avvicinarsi a Susan ma la donna \u00e8 terrorizzata e tenta di lasciar fuori i suoi figli; questi per\u00f2, all'oscuro della reale identit\u00e0 dell'uomo, si mostrano entusiasti nel rivederlo. Kellerman affitta un piccolo aereo e porta con s\u00e9 i due fratelli nel Montana, a Blackfoot, dove si trova Steadman. C-Note continua la sua fuga assieme alla piccola Dede: \u00e8 per\u00f2 arrivato il giorno del processo della moglie e contatta cos\u00ec un suo amico dicendo che \u00e8 pronto a costituirsi. L'amico per\u00f2, dopo averlo informato che \u00e8 stata negata la cauzione, gli dice che la moglie vuole che continui la sua fuga piuttosto che farsi arrestare e costringere le autorit\u00e0 ad affidare Dede ai servizi sociali. Mahone, ricoverato nell'ospedale di Albuquerque, si riprende abbastanza rapidamente poich\u00e9 il proiettile della pistola di Kellerman non ha toccato nessun organo vitale. Contattato da Kim, gli dice che ha deciso di rimanere fuori dalla Compagnia. Poco dopo per\u00f2 l'agente viene informato dalla ex-moglie Pam che il loro figlio \u00e8 stato investito e l'agente dei Servizi Segreti gli fa capire che l'incidente non \u00e8 avvenuto per caso. Kim viene a sapere che Kellerman \u00e8 diretto a Blackfoot e ordina quindi che Steadman venga immediatamente trasferito. Arrivano per\u00f2 sul luogo Kellerman, Michael e Lincoln che, dopo una sparatoria con gli agenti dei Servizi Segreti, riescono a portar via l'uomo. I figli della Hollander si rendono conto che T-Bag non \u00e8 propriamente lo \"zio Teddy\" e cos\u00ec l'uomo dopo averli minacciati con una pistola li lega a delle sedie e sbarra tutte le uscite della casa, desideroso di vivere assieme a loro come una famiglia, nel caso anche nella morte. Kellerman spiega a Michael e Lincoln che non esiste alcuna prova che l'uomo che \u00e8 con loro sia Terrence Steadman perch\u00e9 i Servizi Segreti hanno minuziosamente fatto in modo di eliminare tutte le prove che possano essere utili ad una identificazione fisica. L'unica soluzione \u00e8 quella di andare a Washington. Bellick si ribella agli altri detenuti ma viene avvertito da Stokes che durante la notte verr\u00e0 prelevato da alcune guardie corrotte. Mahone dice a Kim che riprender\u00e0 il proprio lavoro ma nel frattempo l'uomo ha gi\u00e0 messo in atto la sua vendetta uccidendo l'agente biondo responsabile dell'incidente del figlio e dell'assassinio di Veronica. Michael, non d'accordo con il piano di Kellerman, decide di chiamare un'emittente televisiva e di rivelare al popolo americano la verit\u00e0 sul fratello del Presidente. Steadman per\u00f2 non vuole assolutamente essere coinvolto ed, in preda al panico, dapprima minaccia di uccidere Kellerman, Michael e Lincoln, poi punta la pistola contro di s\u00e9 uccidendosi proprio mentre la stanza d'albergo viene circondata dalle forze dell'ordine.\nIl messaggio.\nTrama.\nNotiziario della Fox: Lincoln appare in un messaggio-video. Sei ore prima. Al motel Cutback dove sono Michael, Lincoln e Kellerman arriva la polizia del Montana che attraverso i megafoni li invita a uscire dalla stanza. Michael suggerisce a Kellerman di mostrare il distintivo del Bureau e portarli fuori come suoi arrestati. Segue poi una colluttazione al termine della quale i tre riescono a prendere un'auto e a portare con loro come ostaggio un cameraman di una stazione tv arrivata sul posto. Mahone torna sul posto di lavoro e si informa sugli ultimi aggiornamenti, scoprendo che alcuni dei suoi uomini non sono d'accordo con la sua linea lavorativa. Bellick, pestato a sangue nel corso della notte, \u00e8 nell'infermeria del Fox River e chiede a Katie di aiutarlo. Michael, Linc e Kellerman si fermano presso un capannone e decidono sul da farsi. Sucre, giunto in Messico, tenta di arrivare con una corriera a Ixtapa dove ha dato appuntamento a Maricruz. Arrivato per\u00f2 a Calomatillo viene invitato a scendere perch\u00e9 senza biglietto. Un uomo anziano conosciuto sulla corriera lo invita a cena e gli offre un posto per dormire durante la notte in attesa del prossimo bus. Continuano le peripezie di Haywire intenzionato a costruire un'improbabile zattera con la quale arrivare in Olanda. Viene fermato da due ragazzi che gli chiedono di comprargli della birra. Haywire accetta e nota che la ragazza ha sui polsi dei segni di maltrattamenti. Il cameraman viene rilasciato e, giunto sul posto di lavoro, mostra il messaggio-video registrato da Michael e Lincoln. Il video, in cui denunciano la Compagnia come collusa col governo degli Stati Uniti e responsabile dell'intera faccenda, viene immediatamente mandato in onda in televisione e trasmesso via internet provocando una grande irritazione in Mr Kim che si muove affinch\u00e9 la notizia venga al pi\u00f9 presto insabbiata. L'FBI interroga il cameraman e si convince che i tre siano diretti a Denver dove poche ore pi\u00f9 tardi il Presidente Reynolds terr\u00e0 una conferenza mentre Mr Kim parla nuovamente con il suo misterioso interlocutore muto. Sucre, dopo aver trovato ospitalit\u00e0, decide di rubare l'automobile dell'anziano signore e di recarsi a Ixtapa. Lungo la strada viene per\u00f2 fermato da una pattuglia della polizia che lo riporta indietro. L'anziano, sorprendendo Sucre, mente agli agenti dicendo di avergli prestato la macchina e gli offre anche i soldi per la benzina. Mahone inizia a esaminare il nastro e comincia a dubitare del reale messaggio offerto dal video, intuendo un ulteriore significato nascosto; Infatti i tre vogliono in realt\u00e0 mandare un messaggio a Sara. La soluzione a Mahone la offre Bellick che in cambio di un trasferimento in un reparto pi\u00f9 sicuro del Fox River lo informa che alcune parole utilizzate da Michael corrispondono a alcuni capitoli del libro utilizzato dai partecipanti degli alcolisti anonimi. Haywire segue la ragazza e vedendo che sta per essere picchiata dal padre interviene in suo favore colpendo ripetutamente l'uomo. Anche Sara, che ha visto il nastro in televisione, intuisce il significato dei termini utilizzati da Michael e non potendo raggiungerlo immediatamente a Akron, in Ohio, si mette in contatto con lui telefonando all'accettazione del San Thomas Hospital dove era fissato l'appuntamento. Kellerman riceve una telefonata da parte della Reynolds che lo invita a desistere dai suoi propositi di vendetta e di tornare a lavorare per lei; L'uomo, innamorato della donna, sembra accettare.\nIl volo della libert\u00e0.\nTrama.\nAlla stazione di Evansville, in Indiana, Michael e Lincoln aspettano Sara mentre Kellerman riceve una nuova telefonata da parte della Reynolds. Michael viene a sapere da Sara delle torture a cui \u00e8 stata sottoposta dall'ex-agente dei servizi segreti e sta per strangolarlo ma l'uomo lo convince a desistere perch\u00e9 \u00e8 l'unico in grado di aiutarli. Dice di sapere a cosa appartiene la chiave che Sara ha con s\u00e9: una cassetta porta sigari presso un club per fumatori di Chicago. Mahone riceve delle segnalazioni di un uomo simile a Haywire che ha compiuto un omicidio a Algoma, in Wisconsin. Kim lo informa che anche Patoshik dovr\u00e0 per\u00f2 essere eliminato. Kellerman, facendo finta di dover trasportare un pericoloso evaso, riesce a farsi dare un'intera carrozza di un treno diretto a Chicago. Mahone, informato di non avere pi\u00f9 l'ultima parola riguardo al da farsi con la sua task-force, fa liberare Bellick e lo incarica di catturare i fuggitivi, partendo da Haywire. Sul treno Sara non riesce a non pensare alle torture subite da Kellerman e, dopo aver fatto allontanare con una scusa Michael, aggredisce Kellerman tentando di strangolarlo ma venendo fermata da Lincoln. Dede, la figlia di C-Note, non si sente bene a causa della malattia ai reni di cui soffre e non riesce a mangiare. Prima che i due possano uscire dalla tavola calda vengono fermati da un rapinatore. Kellerman riceve una nuova telefonata da parte della Reynolds che \u00e8 disposta a offrirgli la carica di Capo dello Staff in cambio della consegna dei fratelli fuggitivi. Mentre Michael e Sara vivono un momento di intimit\u00e0, il treno frena bruscamente a causa di un blocco dei binari da parte delle forze dell'ordine. Bellick si reca nella casa di Sasha per chiederle informazioni su Haywire e riesce facilmente a rintracciarlo. C-Note riesce a gestire la delicata situazione col rapinatore e, dopo aver confessato di essere un evaso, viene aiutato a fuggire prima dell'arrivo delle forze dell'ordine. T-Bag continua a tenere in ostaggio la famiglia di Susan Hollander e riesce persino a gestire un pranzo con una vicina di casa senza destare sospetti. Resosi conto che la vita l\u00ec sarebbe per\u00f2 impossibile, decide di trasferirsi con l'intera \"famiglia\". Michael, Lincoln, Sara e Kellerman riescono con uno stratagemma a scendere alla stazione di Chicago come da programma. Arrivati in citt\u00e0, si dirigono presso il club. Kellerman riceve un'ulteriore telefonata della Reynolds ma intuisce che non era la donna a parlargli ma un sintetizzatore vocale ideato da Kim a cui riferisce di essersi giocato il posto. Michael decide di accompagnare Sara nel misterioso locale e qui le dice che prova i suoi stessi sentimenti. Mahone raggiunge Haywire che nel frattempo \u00e8 salito su una torre. Qui il federale lo convince a suicidarsi; Haywire si lancia infatti nel vuoto.\nUn caso di coscienza.\nTrama.\nMichael e Sara tentano di recuperare il contenuto della cassetta portasigari all'interno del club per fumatori ma sono costretti a fuggire per non essere catturati dalla polizia. Mahone telefona al figlioletto Cameron, ancora in ospedale a seguito dell'incidente, dicendogli di essere dispiaciuto di non essergli stato vicino e di volergli bene. Tuttavia, il federale \u00e8 costretto a riattaccare poich\u00e9 riceve una chiamata dall'agente Lang, dalla quale viene avvisato riguardo agli ultimi spostamenti di C-Note. Dede, la figlioletta del fuggitivo, soffre infatti di una malattia ai reni e Mahone intuisce che entro breve tempo la bambina avr\u00e0 bisogno di cure mediche. Michael scopre che tra i membri del club del governatore risulta iscritto anche l'ex-direttore del Fox River Henry Pope ed assieme a Sara si reca a fargli visita a casa. Pope ovviamente non sembra intenzionato ad aiutarli ma Michael riesce a convincerlo in cambio di qualcosa. T-Bag continua a tenere in ostaggio la famiglia di Susan Hollander e li porta nella sua vecchia casa in Alabama. Qui, attraverso dei flashback, si scopre il passato del giovane Theodore costretto a subire le attenzioni morbose del padre. L'automobile di Sucre si ferma lungo la strada per Ixtapa ma riesce a farsi dare un passaggio da un uomo che scopre poi essere una guardia della sicurezza dell'aeroporto della citt\u00e0 messicana. Kim viene a sapere che Sara si trova a Chicago e che si \u00e8 recata presso il club \"Corona de Oro\" e fa preparare immediatamente un jet per recarsi lui stesso sul posto. Pope entra nel club e, dopo aver aperto la cassetta portasigari di Tancredi, ne prende il contenuto: una chiavetta USB contenente dei dati sensibili. Sucre riesce ad arrivare a Ixtapa e ad incontrare la sua amata Maricruz ma i due devono fuggire rapidamente perch\u00e9 inseguiti dalla sicurezza dell'aeroporto che ha riconosciuto in Sucre il fuggitivo giunto dagli Stati Uniti. Le condizioni di Dede preoccupano molto C-Note che decide di farla visitare prima presso un ospedale, dove per\u00f2 viene scacciato perch\u00e9 privo di documenti e assicurazione medica, e poi presso un ambulatorio dove il dottore, che la visita solo in cambio di una cifra ingente di soldi, afferma che deve essere sottoposta a cure drastiche. L'uomo, disperato, decide di consegnarsi a Mahone con l'accordo che in cambio della libert\u00e0 per la moglie e delle cure mediche per Dede far\u00e0 in modo di consegnargli Michael Scofield. T-Bag, dopo aver ricevuto una risposta negativa alla possibilit\u00e0 di essere amato nuovamente da parte di Susan, rinchiude la donna e i suoi due figli in un ripostiglio. Poco dopo per\u00f2 avverte la polizia, facendoli liberare. Kim intercetta Pope all'uscita dal club e sta per obbligarlo a salire in macchina con lui quando interviene Michael che lo investe con l'automobile e Lincoln che lo aggredisce fisicamente. Kellerman sta per salire in macchina con i suoi nuovi alleati quando Sara gli blocca la portiera e all'uomo non rimane altro che fuggire. Una volta in salvo, Michael rivela che aveva promesso a Pope di costituirsi ma l'ex-direttore, che nel locale aveva ascoltato il contenuto della chiavetta USB, gli dice di continuare ci\u00f2 che sta facendo per dimostrare l'innocenza del fratello. Michael, Lincoln e Sara si recano quindi in un appartamento e, dopo aver collegato la chiavetta USB appena recuperata, aprono il file audio contenuto al suo interno.\nLa prova.\nTrama.\nBellick si reca nell'ufficio di Mahone per chiedergli il compenso per la cattura di Haywire ma l'uomo gli impone di andare alla ricerca anche di Sucre. Dopo aver ascoltato il nastro, Michael, Lincoln e Sara discutono sul da farsi: Lincoln propone di contattare Jane Phillips, la donna che lavorava col padre e che al momento si sta occupando di LJ, per farsi dare un nome di una persona non corrotta che potrebbe aiutarli. Kellerman acquista da un uomo un fucile di precisione ma per evitare problemi si sbarazza subito del venditore. C-Note, in cambio del rilascio della moglie e delle cure mediche per Dede, promette a Mahone che lo porter\u00e0 da Michael. Per questo motivo lascia diversi messaggi sul sito www.europeangoldfinch.net, nominato da Michael durante la ricerca del denaro di Westmoreland. Lincoln contatta al telefono LJ che gli esterna il desiderio di continuare a condurre una vita normale, come quella che sta facendo al momento sotto falso nome. T-Bag si reca presso uno psichiatra per parlargli dei suoi tormenti, ma le sue vere intenzioni sono altre: il dottore infatti somiglia all'uomo e T-Bag lo uccide per rubargli l'identit\u00e0 e recarsi a Bangkok, dove potrebbe ottenere una mano umana da potersi far impiantare. Michael e Lincoln decidono di consegnare la registrazione ad un certo Cooper Green, un procuratore generale, amico del padre consigliato da Jane. Chiamano quindi il suo ufficio dove attraverso la segretaria riescono a mettersi in contatto con lui e a stabilire un appuntamento. Sara si reca presso la tomba del padre e qui incontra Bruce, l'ex-collaboratore del padre; la ragazza continua a non fidarsi dell'uomo e a ritenerlo complice della Compagnia, ancora scossa credendolo il mandante della sua, fallita, esecuzione ad un telefono pubblico. Bellick si reca presso il Fox River dove ottiene informazioni su Sucre dal cugino Manche a cui promette il trasferimento ad un carcere di minima sicurezza. Sucre e Maricruz sono intanto arrivati presso la casa della zia dove vengono accolti con grande ospitalit\u00e0. Lincoln sottopone Cooper Green a un lungo ed estenuante percorso nel parco ed alla fine lo fa incontrare con Michael. Mr Kim ordina a Mahone di recarsi presso l'Ebert Park perch\u00e9 l\u00ec Michael e Lincoln hanno fissato un appuntamento con Cooper Green; Kim, vista la imminente cattura dei fratelli, gli ordina inoltre di sbarazzarsi di C-Note. Mahone allora ribadisce all'ex-fuggitivo che aiuter\u00e0 la sua famiglia ma in cambio dovr\u00e0 utilizzare il contenuto di un pacco che gli arriver\u00e0 l'indomani nella sua cella. Sara si reca insieme a Bruce nell'ufficio di Green ma scopre con stupore che l'uomo non ha preso nessun appuntamento con i due fratelli; Telefona quindi immediatamente a Lincoln e lo avverte che l'uomo che ha incontrato Michael \u00e8 sicuramente un impostore; L'uomo corre immediatamente dal fratello ma Michael ha intuito che l'uomo non \u00e8 il vero Cooper Green e dopo averlo stordito fuggono dal parco insieme. Kellerman si reca nell'ospedale dove lavora la sorella che non vedeva da molti anni: le dice che le vuole bene e che si render\u00e0 presto colpevole di un'azione da molti ritenuta orribile. Bellick prende un aereo diretto in Messico e, casualmente, sullo stesso volo si trova anche T-Bag che, per recarsi a Bangkok il prima possibile, ha preso il volo rallentato dai molti scali intermedi. Michael e Lincoln, tornati in hotel, ricevono la visita del vero Cooper Green che, dopo aver ascoltato la registrazione e tentato di copiarla su un altro supporto magnetico, afferma che non pu\u00f2 essere considerata una prova perch\u00e9 priva del marchio temporale originale ma, visto il contenuto incriminante, potr\u00e0 essere usata per ricattare la Reynolds. Mahone, arrivato al parco, comprende che il luogo in cui sono i due fratelli \u00e8 un hotel poco distante e, dopo una discussione con Kim realizza dell'innocenza di Lincoln. Subito si dirige l\u00e0 e riceve la conferma che Sara si \u00e8 registrata presso una stanza. Kellerman si reca col suo fucile di precisione presso il luogo in cui di l\u00ec a poco il Presidente terr\u00e0 un discorso. C-Note, dopo aver chiesto alla moglie di perdonarlo, decide di utilizzare il cappio che gli \u00e8 stato recapitato e si impicca nella sua cella.\nGrazia presidenziale.\nTrama.\nC-Note viene soccorso dalle guardie del carcere e portato immediatamente in infermeria. A Chicago, Michael, Lincoln e Sara decidono di separarsi e di darsi appuntamento in un altro posto pi\u00f9 tardi. Mentre Sara sta per lasciare la camera viene fermata da Mahone. Il federale comincia a interrogarla ma la dottoressa si rifiuta di collaborare. Kellerman, non riuscendo ad avere nel mirino o desistendo di proposito, accantona l'intento di uccidere la Reynolds. C-Note, una volta ripresosi, cerca di mettersi in contatto con Mahone ma al telefono risponde l'agente Wheeler che rimane sorpreso dalle parole dell'uomo e intuisce che il federale ha minacciato l'uomo. Lincoln si incontra presso un magazzino con un suo vecchio amico, Derek, che promette di aiutarlo. Michael invece ha raggiunto il corteo tenuto dalla Presidente Raynolds e si fa prendere dalle sue guardie del corpo mentre stringe la mano alla donna e le lascia un biglietto riguardante il messaggio audio. Viene quindi interrogato da Bill Kim che inizia a picchiarlo per farlo parlare. Sucre e Maricruz stanno finalmente vivendo la loro storia d'amore quando vedono alla televisione il filmato che mostra un uomo rubare un bagaglio all'aeroporto e fuggire di corsa; Sucre riconosce T-Bag e pensa di poterlo raggiungere per recuperare i soldi. Mahone continua a chiedere a Sara dove ha appuntamento con Michael e Lincoln ma comincia a mostrare segni di nervosimo, dovuto alla sua dipendenza dal Vatran. Poco prima che Kim uccida Michael che si \u00e8 rifiutato di rispondere alle sue domande, sopraggiunge la Reynolds che pretende di parlare da sola con il ragazzo. Michael, che le aveva passato un foglio con scritto \"abbiamo il nastro\", minaccia di divulgare il contenuto della registrazione che rivela la natura incestuosa del rapporto della donna col fratello. Non appena rientra in casa, Sucre si rende conto che la zia e Maricruz sono scomparse e viene catturato da Bellick che gli confida che le donne sono semplicemente andate a raccogliere dei frutti; L'ex guardia carceraria vuole portare il fuggitivo negli Stati Uniti per intascare i soldi della taglia. Il ragazzo per\u00f2 gli dice che in citt\u00e0 si trova anche T-Bag con i 5 milioni di dollari. L'agente Wheeler incontra C-Note e gli chiede di dirgli tutto ci\u00f2 che ha fatto e detto Mahone, registrando una prova audio, e promette di aiutarlo se collaborer\u00e0. La Reynolds, dopo un lungo dibattito con Michael, accetta di concedere la grazia a lui e Lincoln e fa rilasciare il ragazzo. Michael quindi raggiunge il fratello e i due attendono di vedere alla televisione il discorso della Presidente. Sara riesce a fuggire da Mahone ma in realt\u00e0 era un piano dell'agente federale per farla seguire dall'agente Lang. Kim, venuto a conoscenza delle intenzioni della Reynolds, si incontra con l'uomo misterioso muto che gli mostra una cartellina denominata \"SONA\". La Reynolds tiene finalmente il suo discorso ma, minacciata da Kim di rivelare le stesse informazioni di Michael, anzich\u00e9 concedere il perdono presidenziale ai due fratelli, annuncia le sue dimissioni a causa di un, inesistente, cancro che le \u00e8 stato diagnosticato. Michael, pietrificato, comunica a Lincoln che l'unica cosa da fare \u00e8 sparire per sempre.\nAppuntamento a Panama.\nTrama.\nT-Bag riesce a farsi consegnare la borsa con la refurtiva con uno stratagemma, ma viene scoperto da Bellick e Sucre; Questi lo insegue ma non riesce a prenderlo. Intanto, Micheal e Lincoln si apprestano a salire sulla nave che li porter\u00e0 in America Centrale. Sara sta guidando verso il porto per raggiungerli ma si accorge di essere inseguita; Cos\u00ec, quando Michael la chiama, per proteggerlo, lei mente dicendogli di essere gi\u00e0 a bordo e di cercarla. Catturata da Mahone e gli altri, Sara non riferisce dove sono Lincoln e Michael permettendo ai due di partire. Quando Michael, non vedendo Sara sulla nave, intuisce cosa sta succedendo cerca di scendere per aiutare la ragazza ma suo fratello lo ferma per evitare che prendano anche lui. Sucre nel frattempo cerca in tutti i modi di liberarsi di Bellick. Gli ruba la pistola ma l'ex guardia gli riferisce di aver rapito Maricruz e che lui \u00e8 l'unico a sapere dove si trova la ragazza e se gli succedesse qualcosa la ragazza morirebbe. Una settimana dopo, Mahone scopre nuovi indizi riguardo ai tatuaggi di Michael che gli potrebbero permettere di capire dove si trova. I nuovi indizi sono dei caratteri greci apposti nella sequenza in cui doveva svolgersi il piano di fuga da Fox River. L'ultimo carattere dell'alfabeto greco, Omega, \u00e8 stato collegato da Michael ad una immagine di Cristo dentro una rosa con i numero 6-1-7 sul gambo. Mahone considera quei numeri come una data: 17 giugno. Kim ha un nuovo incontro con l'anziano uomo muto; Questa volta si incontrano su una canoa in mare a metri dalla riva e finalmente l'anziano si esprime a parole, conscio che l'audio in quella zona geografica era irrintracciabile e non registrabile. Mentre Sucre e Bellick non riescono a trovare nessuna traccia di T-Bag, questi uccide una prostituta con la quale se l'era spassata in un albergo, quando lei offende Susan; Quando T-Bag si allontana velocemente dall'albergo viene riconosciuto da un poliziotto venendo segnalato all'FBI. Lincoln e Michael arrivano a Panama e si recano in un negozio del posto dove una donna consegna loro una chiave ed una mappa. Michael, allontanando il fratello, cerca di chiamare Sara per controllare se \u00e8 tutto a posto, ma Lincoln, accortosi della cosa, glielo impedisce. L'Agente Kim, intanto, informa Mahone che C-Note \u00e8 ancora vivo e che \u00e8 stato rilasciato, grazie all'intervento dell'Agente Wheeler, con il quale avr\u00e0 un duro faccia a faccia. Sentendosi in pericolo, Mahone cerca di fuggire ma viene bloccato da Kim che lo informa dell'arresto di T-Bag e che questi, oltre ad essere diventato un bersaglio da non eliminare, potrebbe aiutarli nella cattura di Michael e Lincoln. Finalmente, Sucre e Bellick scoprono qualcosa di T-Bag: vengono infatti informati che un uomo di nome E. Stammel si trova a Panama. Micheal e Lincoln arrivano ad una imbarcazione. Una volta a bordo, viene svelato il mistero del numero 6-1-7: \u00e8 la combinazione del lucchetto che blocca l'ingresso nella cabina. Michael, quindi, controlla se ci sono notizie su Sara su europeangoldfinch.com ma trova solo messaggi di Sucre e C-Note. Il messaggio di Sucre lo colpisce particolarmente: l'amico infatti lo informa della presenza di T-Bag a Panama. Nonostante Lincoln cerchi di bloccarlo, Michael decide di andare in citt\u00e0 per catturare T-Bag, il quale sta cercando la prostituta adatta per sostituire Susan. I messaggi di Sucre erano in realt\u00e0 di Mahone, pronto a partire per Panama e spacciatosi per il portoricano al fine di avvicinare Michael.\nLa resa dei conti.\nTrama.\nMahone chiama Pam e le chiede se per loro esiste ancora una possibilit\u00e0: l'uomo \u00e8 appena arrivato a Panama ed \u00e8 deciso a chiudere la faccenda Scofield una volta per tutte per poi dedicarsi a sua moglie e al suo bambino. Michael, dopo aver letto il messaggio sul forum del goldfinch.net, si reca a Citt\u00e0 di Panama nei pressi dell'albergo dove soggiorna T-Bag. Come aveva previsto l'uomo \u00e8 guardato a vista da un paio di uomini e per confermare questa ipotesi si fa aiutare da un ragazzino del luogo. Subito dopo si incontra casualmente con Bellick e Sucre; Quest'ultimo gli riferisce che in realt\u00e0 non ha mai lasciato dei messaggi sul forum e che devono assolutamente arrivare ai 5 milioni in possesso di T-Bag altrimenti l'ex-guardia del Fox River non gli dir\u00e0 mai dove ha rinchiuso Maricruz. Michael accetta di aiutarlo. A Chicago nel frattempo si sta svolgendo il processo contro Sara, accusata di favoreggiamento. Kellerman, dopo aver lucidato le sue medaglie, il suo anello e le sue armi e aver indossato la sua uniforme, lascia una lettera alla sorella e si punta la pistola alla tempia premendo il grilletto. A Citt\u00e0 di Panama prende inizio il piano di Michael: Bellick fa scattare l'allarme antincendio e T-Bag esce dall'albergo portando con s\u00e9 lo zaino con i soldi. L'uomo si dirige presso un indirizzo scritto su un foglio che teneva in camera e viene seguito da due uomini che lo stavando pedinando. A loro si uniscono Michael, Sucre e Bellick e qualche metro pi\u00f9 indietro Mahone. Il federale viene per\u00f2 immediatamente fermato da Lincoln ed i due iniziano una colluttazione. Una volta che T-Bag \u00e8 entrato nell'abitazione designata, i due uomini si mettono di guardia alla porta; Bellick si avvicina ai due che, con l'aiuto di Sucre, vengono legati in un vicolo. Michael non \u00e8 tranquillo di come si stanno sviluppando le cose, non capendo se i due uomini siano dell'FBI o della Compagnia. I tre vanno quindi alla ricerca di T-Bag nell'edificio; L'uomo si arrende ai suoi ex-compagni di fuga ma si rifiuta di consegnare loro personalmente i soldi. Quando Sucre va a prendere lo zaino in una stanza indicata dall'uomo, scopre il cadavere di una prostituta ingaggiata da T-Bag. Questi riesce quindi a scappare mentre sta per sopraggiungere la polizia ma, dopo aver ferito Bellick ad una gamba, viene investito da un'automobile. Mentre Michael e Sucre lo fermano, Bellick viene arrestato dalla polizia locale con l'accusa di omicidio. Michael quindi, deciso a portare T-Bag presso l'ambasciata americana, dice a Sucre di recuperare un'automobile. A Kristine Kellerman arriva una telefonata che riguarda il fratello: la donna si reca immediatamente nell'appartamento dell'uomo e Kellerman le confessa che ha tentato di suicidarsi ma che la pistola si \u00e8 inceppata. I difensori di Sara suggeriscono alla ragazza di patteggiare e di scontare perci\u00f2 12 anni di reclusione in un carcere di massima sicurezza. La ragazza, inizialmente contraria, decide di accettare sperando di scontarne 9 per buona condatta; Proprio prima che la causa si chiuda viene nominato un teste a sorpresa che confermer\u00e0 le dichiarazioni di Sara, ovvero Kellerman deciso a rimediare ai suoi errori. In macchina, Sucre viene colpito di sorpresa da T-Bag con un cacciavite. L'auto sbanda e Michael, dopo aver fatto chiamare a un automobilista di passaggio un'ambulanza, rincorre T-Bag che nel frattempo \u00e8 fuggito con i soldi. Lo raggiunge presso una casa e qui lo affronta. Durante la colluttazione Michael riesce ad avere la meglio ed accoltella l'avversario disteso a terra; Pochi minuti dopo la polizia raggiunge il luogo dello scontro, trovando T-Bag con un pugnale conficcato nell'avambraccio sano. Tornato alla Christine Rose, Michael cerca di mettersi in contatto con gli ospedali della citt\u00e0 per conoscere le condizioni di Sucre quando arriva una telefonata di Lincoln; L'uomo, che inizialmente aveva sopraffatto Mahone, \u00e8 stato ammanettato dall'ormai ex agente dell'FBI che pretende di scambiare il suo ostaggio con la barca ed i 5 milioni di dollari, deciso anch'egli a scomparire per sempre. \nCorsi e ricorsi.\nTrama.\nMahone e Michael sono ancora al telefono. Mahone riferisce a Michael che per riavere suo fratello deve consegnargli il denaro e la sua barca. Il ragazzo cede, ma un ragazzino, Chaco, che lo aveva avvicinato per vendergli della droga potrebbe essergli utile per il piano che ha in mente. Intanto a Chicago la situazione di Sara sembra migliorare, grazie all'intervento dell'ex Agente Kellerman. Questi infatti ha deciso di raccontare in tribunale tutta la cospirazione riguardo al caso Steadman/Burrows ed alla Compagnia. In questo modo Sara viene prosciolta da ogni accusa, ma \u00e8 Kellerman ora ad essere arrestato. La testimonianza di Kellerman ha permesso anche di far cadere tutte le accuse contro Lincoln. E la principale preoccupazione di Sara ora \u00e8 di avvertire Michael, cos\u00ec da non dover continuare ad attuare il suo piano. Durante il trasferimento in un penitenziario, il furgone su cui si trova Kellerman viene bloccato da due uomini incappucciati che sparano all'interno del furgone. Intanto Sucre, nonostante la gravit\u00e0 della sua ferita, decide di lasciare l'ospedale per ritrovare Bellick e farsi dire dove si trova Maricruz. L'uomo incrocia l'ex agente proprio mentre viene trasferito dalla caserma di polizia; Questi supplica di farlo uscire per rivelare la posizione esatta della compagna ma Sucre crolla a terra in mezzo alla strada esanime prima di raggiungere il veicolo. Sara, non riuscendo contattare n\u00e9 Lincoln n\u00e9 Michael, decide di recarsi a Panama di persona. Michael nel frattempo contatta alcuni trafficanti di droga amici di Chaco. Mahone ha informato Kim di avere in custodia i fratelli ricercati e l'uomo si mette subito in viaggio per raggiungerlo; L'agente rivela a Michael e Lincoln il suo piano di uccidere Kim e far ricadere la colpa su di loro. Ma Kim non arriva solo da Mahone e questi non riesce a raggiungere il suo scopo. Nasce quindi una sparatoria che permette ai due fratelli di fuggire con i soldi che Michael aveva precedentemente nascosto. Finalmente sono liberi e scappano nel bosco dove reincontrano Chaco, che nel frattempo aveva recuperato un'altra barca. Quando arrivano alla barca ad attenderli trovano, sorprendentemente, Sara che porta la bella notizia della tanto agognata libert\u00e0 di Lincoln, grazie alla testimonianza di Kellerman, e degli sviluppi sul futuro proscioglimento dalle accuse di Michael. Mahone, fuggito con la barca di Michael, viene fermato ed arrestato dalla polizia locale dopo aver trovato della droga, nascostaci da Michael, nella barca. T-Bag accordatosi in precedenza con un uomo riguardo all'aiuto per la cattura dei fratelli Burrows, scopre che l'accordo fatto \u00e8 saltato e si ritrova di nuovo in prigione senza possibilit\u00e0 di uscire. L'Agente Kim cerca di portare a termine il suo lavoro ed insegue Michael e Lincoln per ucciderli. Sara per\u00f2 fa fuoco sull'uomo, che nel frattempo aveva gettato la borsa con i soldi nel fiume, ed i tre sono costretti a fuggire nella foresta vicina a causa dell'arrivo delle forze dell'ordine. Mentre Lincoln riesce ad eludere gli agenti, Michael e Sara, rifugiatisi in una casa abbandonata, si sentono braccati. Michael allora si fa consegnare la pistola da Sara, assicurandole che, dicendo la verit\u00e0 agli agenti, tutto andr\u00e0 per il meglio. Cos\u00ec, dopo essersi finalmente dichiarati apertamente il loro amore, escono fuori. Mahone, dalla stazione di polizia, chiama in lacrime la moglie Pam, con la quale si era ripromesso di ricominciare una nuova vita, e le chiede di dimenticarsi per sempre di lui. Usciti dalla capanna, Michael inganna Sara, le punta una pistola alla tempia e finge di minacciare di ucciderla, accusandosi dell'assassinio di Kim. La polizia quindi arresta Michael con l'accusa di omicidio, mentre Sara lo implora di dire la verit\u00e0. Michael viene trasportato nel \"Carcere Federale di Sona\", dove, all'ingresso, reincontra Mahone e i due si scambiano un'occhiata. Le guardie fanno entrare nel carcere Michael da solo. L'anziano uomo muto discute con un agente di come volessero Michael rinchiuso in quel carcere e di come pretendano una sua evasione. All'interno del carcere, Michael capisce che si tratta di un posto totalmente diverso dal penitenziario di Fox River, dove non sono presenti guardie ed i detenuti sono liberi di agire come credono. Disteso a terra, tremante e malconcio, Michael riconosce Bellick ma non ha la forza di proferire parola."}
{"id": "1137811", "revid": "3732", "url": "https://it.wikipedia.org/wiki?curid=1137811", "title": "Il Domani", "text": ""}
{"id": "1137813", "revid": "15756", "url": "https://it.wikipedia.org/wiki?curid=1137813", "title": "Episodi di Prison Break (terza stagione)", "text": "La terza stagione della serie televisiva Prison Break \u00e8 andata in onda negli Stati Uniti dal 17 settembre 2007 al 18 febbraio 2008 sul network Fox.\nIn Italia \u00e8 stata trasmessa dal 27 giugno 2008 al 29 agosto 2008 su Italia 1.\nGli antagonisti principali della stagione sono: Lechero e Gretchen Morgan\nUomo contro uomo.\nTrama.\nUna donna si trucca coprendo un grosso graffio sulla guancia sinistra. Nel carcere di Sona, Michael assiste a un combattimento tra due uomini che termina con la morte di uno dei due. Lincoln viene a sapere che Sona \u00e8 il peggior carcere del Paese in cui sono rinchiusi tutti coloro che le altre prigioni si sono rifiutate di prendere e che, in seguito a una rivolta, \u00e8 privo anche di personale di sorveglianza interno e la unica supervisione \u00e8 limitata ad un perimetro oltre le mura del carcere. Al consolato gli viene per\u00f2 assicurato che l'indomani il fratello sar\u00e0 trasferito in un'altra struttura. Bellick, in condizioni spaventose, chiede dell'acqua ma viene maltrattato e deriso dagli altri detenuti; Un uomo per\u00f2, da poco in quel carcere, tenta di aiutarlo. Mahone comincia a subire gli effetti provocati dalla sua tossicodipendenza e ferma Michael dicendogli che dovr\u00e0 testimoniare in suo favore aggiungendo inoltre che era all'oscuro dei piani della Compagnia e che ha fatto soltanto ci\u00f2 che gli era stato ordinato. Michael gli risponde che gli ha ucciso il padre e che quindi non ha nessuna intenzione di allearsi con lui. All'esterno della prigione una giovane donna chiede che il corpo del marito venga portato fuori. Lincoln si incontra con Michael che gli chiede notizie di Sara: Lincoln gli dice che sinora non \u00e8 riuscito a rintracciarla. Rientrato nel cortile, viene condotto nella cella-suite di Lechero, il boss del carcere: l'uomo dice a Michael che \u00e8 a conoscenza della sua storia e che a Sona non verr\u00e0 trattato come una superstar. Mentre a Bellick e al suo amico viene ordinato di pulire i bagni, entra nella prigione una vecchia conoscenza: T-Bag. Michael riceve una visita di un uomo che afferma di poterlo aiutare e che se si trova a Sona c'\u00e8 un motivo e di non ignorarlo. Successivamente, si imbatte in un altro detenuto che lo accusa di avergli rubato della droga e che lo vuole sfidare presto in combattimento. Lincoln continua a cercare Sara ed \u00e8 costretto a riconoscere un cadavere che si rivela essere fortunatamente di un'altra donna. L'amico di Bellick, in preda alla disperazione, tenta di scappare dal carcere ma viene colpito all'esterno dalle guardie. Nei sotterranei di Sona, Bellick si imbatte in un uomo misterioso che gli affida dei bigliettini di carta in cambio di alcuni pezzi di carne. Lincoln riceve una telefonata di LJ che gli comunica di trovarsi a Panama assieme a Sara e gli d\u00e0 appuntamento presso un ristorante. Michael \u00e8 costretto a combattere e soltanto grazie ai consigli e all'intervento di Mahone che uccide il suo avversario, esce vivo dalla sfida e perci\u00f2 vincitore. Nel luogo dell'appuntamento Lincoln trova ad attenderlo la donna con un graffio sulla guancia che gli raccomanda di rispondere al telefono che gli viene portato. All'esterno di Sona, la donna che reclamava il corpo del marito, attende che vengano portati fuori gli ultimi detenuti morti: rovista quindi nelle loro tasche e prende il biglietto che Bellick aveva messo nella tasca dell'avversario di Michael. Lo stesso Michael legge il biglietto che Bellick aveva messo nella sua tasca. Lincoln fa nuovamente visita al fratello e gli dice che delle persone vogliono che faccia evadere un certo James Whistler altrimenti moriranno sia LJ che Sara, gi\u00e0 loro ostaggi.\nSete.\nTrama.\nMichael chiede a McGrady, un giovane detenuto del carcere con cui ha fatto amicizia, notizie circa James Whistler: il ragazzo gli dice che sinora nessuno a Sona \u00e8 riuscito a incontrarlo ma che tutti per\u00f2 lo stanno cercando perch\u00e9 su di lui c'\u00e8 una sorta di taglia. L'uomo infatti ha ucciso durante una rissa il figlio del sindaco di Panama City e quest'ultimo ha promesso un nuovo processo con un giudice \"amico\" al detenuto che vendicher\u00e0 la sua morte. Nel carcere intanto la situazione comincia a diventare incandescente dopo che Sammy, uno degli uomini di Lechero si scontra con un altro prigioniero e rovescia l'unica botte di acqua disponibile. Michael si avvicina a Bellick e gli chiede chi gli ha ordinato di mettere il bigliettino nella tasca; in cambio di un po' di acqua, l'ex-secondino gli indica dove si trova l'uomo misterioso. Michael si reca nelle fogne e si presenta a Whistler il quale afferma di essere innocente. Lincoln ha un nuovo appuntamento con Susan B. Anthony, la donna che lo ha ricattato, che dopo avergli comunicato che le minacce sono inutili, gli elenca i dettagli del loro \"accordo\". Sucre, ripresosi dopo il collasso, acquista una pistola deciso a rintracciare Maricruz. Raggiunto Sona, punta l'arma contro Bellick il quale gli confessa che in realt\u00e0 non ha mai rapito la ragazza ma che l'ha soltanto costretta a lasciare la casa in cui si trovava. Mahone dopo aver chiesto a McGrady notizie di Whistler, si reca subito nelle fogne della prigione e forza il nascondiglio del detenuto. Lincoln fa una nuova visita al fratello che gli d\u00e0 il misterioso foglietto di Whistler e gli dice di riferire alle persone che hanno rapito LJ e Sara che far\u00e0 il possibile per portare fuori dalla prigione quell'uomo, anche a costo di morire nel tentativo. Tornato in citt\u00e0, Lincoln incontra casualmente Sucre che gli dice che torner\u00e0 immediatamente a Chicago; notando poi la pubblicit\u00e0 su un pullman, intuisce che il termine \"Versailles\", presente nel bigliettino di Whistler, si riferisce al Banco de Versailles, un istituto bancario dove si dirige immediatamente; qui nota la ragazza che il giorno precedente reclamava a Sona il corpo del marito defunto. La donna si presenta alla banca come la moglie di Whistler e ritira il contenuto di una cassetta di sicurezza da una certa signora Vera Madrid, altro nome scritto sul bigliettino di Whistler; Una volta uscita, Lincoln le si avvicina e le prende quanto appena recurato: una guida sugli uccelli. Bellick riferisce a T-Bag che ha delle informazioni per Lechero: probabilmente il giorno precedente si \u00e8 imbattuto in Whistler. Michael intuisce che l'uomo \u00e8 in pericolo e si reca nelle fogne dove oltre a Mahone \u00e8 stato raggiunto anche da due uomini di Lechero. Con Whistler momentaneamente in fuga, Michael chiede a Lechero di dire ai suoi uomini di non toccarlo, ricevendo una risposta negativa. Nel frattempo i detenuti iniziano una rivolta contro il capo a causa della mancanza di acqua. Michael con un'esplosione fa in modo di riattivare la circolazione dell'acqua all'interno del carcere in modo da sedare la rivolta e quindi favorire la figura di Lechero stesso. Il boss si mostra cos\u00ec disponibile a dargli fiducia e gli promette che Whistler non verr\u00e0 toccato. Sucre, resosi conto che non potr\u00e0 offrire a Maricruz il futuro che merita, le dice addio. Lincoln riceve una nuova visita da parte di Susan B. che, dopo aver redarguito l'uomo sul limitarsi a fare i compiti assegnatigli, si appropria della guida sugli uccelli; In realt\u00e0 l'uomo ne ha acquistato una copia e ha nascosto in una tasca dei pantaloni la guida originale. Con i detenuti concentrati sulla presenza di acqua in abbondanza, Lechero \u00e8 libero di violare le sue stesse leggi ed eliminare l'uomo responsabile della rivolta, annegandolo. Michael comunica a James di non avere idea di come fare per evadere.\nChiamata in attesa.\nTrama.\nSucre si reca da Lincoln in cerca di denaro, ma si rifiuta di aiutarlo a cercare Sara e LJ. Intanto, Michael capisce che Lechero non \u00e8 interessato ad una tregua. Lincoln quindi fa visita a Michael e gli mostra una foto con Sara che indica un punto preciso sul quotidiano che ha in mano: le parole \"Santa Rita\" che potrebbero essere un'indicazione sul luogo dove \u00e8 tenuta prigioniera insieme a LJ. Lincoln dice a Susan che Michael aiuter\u00e0 Whistler solo quando potr\u00e0 parlare con Sara. Ma Susan si rifiuta. Michael scopre nel frattempo che Lechero \u00e8 in possesso dell'unico telefono disponibile a Sona. Mahone incontra l'avvocato d'ufficio che si sta occupando del suo caso, il quale gli riferisce che il processo avverr\u00e0 a giugno, cio\u00e8 da l\u00ec ad un anno. E l'eventuale intervento in tribunale di Michael in suo favore, non lo aiuter\u00e0, dato che anche lui \u00e8 a Sona. Mahone allora lo implora di procurargli almeno le sue medicine, ma l'avvocato, credendolo un drogato, se ne va. Mahone cerca della droga all'interno del carcere, ma fallisce anche in questo caso. Ma trova comunque uno strano alleato: Whistler, che va da lui a chiedere informazioni su Michael, del quale non si fida del tutto. In seguito, Whistler riceve una visita da parte di Sofia, la quale gli riferisce che il libro le \u00e8 stato portato via dal fratello di Michael. Whistler, mettendo tutti i pezzi insieme, le dice di non preoccuparsi. Quando Sofia firma il registro all'uscita dal carcere nota che anche Lincoln \u00e8 andato a Sona per far visita a Michael e scopre il suo indirizzo. Whistler si confronta con Michael riferendogli che il libro gli \u00e8 di vitale importanza in quanto sono indicate le coordinate in cui ha, a sua insaputa, condotto un uomo della Compagnia tempo prima ma il giovane, vedendolo cos\u00ec interessato glielo nega mantenendolo come oggetto di scambio una volta fuori. Lincoln obbliga Susan a mettere in contatto Michael, che facendosi aiutare da T-Bag era entrato temporaneamente in possesso del telefono di Lechero, e Sara; La donna gli rivela alcuni indizi su dove sono tenuti prigionieri lei e LJ. T-Bag sta architettando un piano per diventare il secondo di Lechero, mettendo quest'ultimo contro la sua banda. Michael indirizza Lincoln nel posto dove possono essere richiusi i loro cari e, una volta recatosi sul posto, riesce a trovarli ma a causa di una colluttazione non fa in tempo a liberarli, vedendoli poi trascinati su un furgone. Lincoln riferisce poi l'accaduto al fratello. Sucre si ubriaca di fronte alla stanza d'albergo di Lincoln. Susan, irritata dal comportamento di Lincoln, gli fa recapitare un pacco nel seminterrato dell'albergo che l'uomo apre rimanendo scioccato.\nTerra di nessuno.\nTrama.\nLincoln, scioccato, trova la testa decapitata di Sara nel pacco lasciatogli da Susan; In visita al fratello, nasconde al fratello la verit\u00e0 temendo di poter perdere LJ. Michael gli dice di mettersi in contatto col becchino della prigione perch\u00e9 potranno avere un vantaggio dalla sua collaborazione. Lincoln si incontra quindi con Susan la quale gli dice che sono come dei soldati in guerra e che, se non faranno ulteriori errori, la vita di LJ sar\u00e0 salva; la donna inoltre gli chiede la guida sugli uccelli che Lincoln aveva sottratto alla ragazza di Whistler. Michael chiede in prestito a McGrady la catenina con una croce che indossa. Poco dopo nel carcere viene a mancare la corrente elettrica. Mahone inizia ad avere delle allucinazioni con protagonista Haywire; viene quindi avvicinato da Michael il quale si mostra ora disponibile a fargli prendere parte al piano: per iniziare a collaborare dovr\u00e0 recuperare un pennarello nero. Sofia fa visita a Whistler e gli dice che sa tutto riguardo all'evasione con Scofield. Lechero, indispettito per la mancanza di corrente, si rivolge a Michael il quale gli dice che per riparare il danno \u00e8 necessario lavorare fuori le mura di Sona. Dopo aver ottenuto l'ok da parte del colonnello, Michael dice che lo aiuter\u00e0 ma in cambio pretende una certa cella della prigione. Bellick si intromette e prende parte alla squadra che scaver\u00e0 per riparare il danno, convinto che Michael gli nasconda qualcosa. Mentre a Mahone viene offerta della droga da uno spacciatore, Bellick dice a Lechero che Scofield lo sta sicuramente imbrogliando: il boss controlla per\u00f2 la buca dove Bellick sostiene ci sia nascosto qualcosa, ma in realt\u00e0 trova soltanto del nastro isolante. Lechero per\u00f2 segue Michael anche nella centrale elettrica della prigione e il ragazzo \u00e8 costretto ad improvvisare per non far scoprire il trucco adoperato per far mancare la corrente utilizzando la catenina di McGrady. T-Bag, interessato al commercio dello spacciatore-scagnozzo di Lechero, lo uccide in modo da prendere il suo posto, facendo sembrare la morte un'overdose. Lincoln incontra il becchino con Susan B. ma quest'ultima, di fronte alle sue richieste, lo uccide. Mentre Bellick viene torturato da Lechero, Mahone, che continua ad avere delle allucinazioni con protagonista Haywire, si reca da Michael con in corpo la droga offertagli da T-Bag: lo minaccia con un coltello avendo compreso che si \u00e8 preso gioco di lui e che non vuole renderlo partecipe veramente dell'evasione. Lincoln fa visita al fratello e gli riferisce che hanno un nuovo alleato. Sucre, il nuovo becchino, provveder\u00e0 infatti a spruzzare le recinzioni della prigione col kesslivol, un composto chimico che elimina gli odori causati dalla decomposizione del corpo ma che, a una certa temperatura, \u00e8 in grado di corrodere l'acciaio. Sucre lo sta infatti spruzzando sulla recinzione proprio a pochi metri dalla finestra della nuova cella di Michael.\nInterferenza.\nTrama.\nMichael rifiuta la proposta di Lincoln di preparare un mezzo di trasporto per l'indomani pomeriggio poich\u00e9 ha deciso di evadere in pieno giorno: sfrutter\u00e0 infatti il riverbero del sole che, colpendo una tettoia, impedisce una visione ottimale ad una delle due guardie che sorvegliano la prigione dalle torrette mentre stanno cercando un modo per arginare la seconda. A Sona intanto arriva Tyge, un nuovo detenuto che pare conoscere Whistler e che cerca di scoprire cosa sta tramando assieme a Michael. Sucre viene fermato in citt\u00e0 da alcuni uomini che in cambio di 5.000 dollari gli chiedono di far entrare della droga all'interno del carcere. Lincoln e Sofia si dirigono nel posto prefissato per lasciare l'auto ma vengono fermati da delle guardie che gli spiegano come quella zona sia una fascia di rispetto della prigione vietata ai civili; Si recano quindi ad acquistare alcuni oggetti che nascondono all'interno di un contenitore-frigo che sotterrano sulla spiaggia, definendolo \"Piano B\"; Lincoln mostra qualcosa sul fondo del contenitore a Sofia prima di sotterrarlo. Michael intanto lavora assieme a Whistler su un forno a microonde rubato per fare in modo che crei una interferenza con gli apparecchi elettronici, compreso il televisore della seconda guardia delle torrette, molto interessata alle partite di calcio. Mentre se ne sta accertando con un binocolo, un raggio solare lo colpisce e la guardia immediatamente spara convinta di avere puntato contro un fucile di precisione. Michael riesce a evitare i colpi ma scatta immediatamente l'allarme all'interno della prigione. Sopraggiungono le guardie che iniziano a colpire i detenuti in modo da conoscere il colpevole. Michael si fa avanti e sta per essere ucciso quando interviene Whistler che afferma che stava semplicemente osservando gli uccelli; come prova la guida che tiene nella tasca dei pantaloni; Le guardie prima di andarsene hanno per\u00f2 incatenato le porte della cella di Michael stravolgendo il suo piano. T-Bag riesce nuovamente ad aiutare Lechero, ma questi sembra essersi stancato delle continue morbose attenzioni dell'uomo. Sucre riesce a nascondere il pacchetto ricevuto ma si attira i sospetti di una guardia; Il pacchetto viene ritirato da Sammy mentre Sucre viene obbligato a posizionarne un altro. Tyge si incontra con Whistler e dice di averlo gi\u00e0 incontrato a Nizza, in compagnia dell'ambasciatore, venendo puntualmente smentito dal diretto interessato; Queste rivelazioni insospettiscono Michael. Mahone, infine, mostra a Michael che anche la seconda guardia ha un punto debole in quanto prima di entrare in servizio beve sempre un caff\u00e8 e pertanto arrivando al suo bicchiere la si potr\u00e0 mettere fuori gioco.\nPhoto Finish.\nTrama.\nMichael continua ad elaborare il piano di fuga da Sona, chiarendo a Whistler e Mahone che si fuggir\u00e0 di pomeriggio. Per fare ci\u00f2, devono riuscire a distrarre le due guardie di vedetta, oltretutto devono passare dalla cella che per prima d\u00e0 verso la terra di nessuno, niente di meno che la cella di Sammy e dei suoi alleati. Lj viene informato da Susan riguardo alle torture subite dalla donna mentre era nell'esercito e di non provare a fare gesta eroiche. Mahone intanto viene raggiunto a Panama dall'agente Lang, che gli dice di aver pattuito un trasferimento in un carcere americano di minima sicurezza, per una pena di 8 anni, in cambio di una confessione contro il governo nella cospirazione Burrows. Mahone rifiuta e se n\u00e9 va, sicuro di evadere tra poche ore. Tygge, dopo aver riferito a Michael di aver visto Whistler non con un ambasciatore ma in un hotel a Nizza chiamato Ambasciador come dipendente, viene ucciso. Proprio Whistler \u00e8 colui che viene accusato dell'omicidio, mandando cos\u00ec momentaneamente all'aria l'evasione. Lechero, ovvero Norman, rivela al neo incolpato la storia per cui \u00e8 iniziata la sua carriera criminale e, essendo colpa di persone benestanti, non gli interessano gli amici di Whistler fuori dalla prigione. Lincoln, Sophia e Sucre procedono con il piano: devono riuscire a far addormentare una delle due guardie dandogli una bevanda drogata, e grazie soprattutto a Sophia, riescono a scambiare il bicchiere della guardia con uno contenente del sonnifero; Nel mentre, Lincoln riceve una chiamata da Susan e, preso dall'adrenalina del momento, involontariamente le riferisce che l'evasione \u00e8 stata anticipata a meno di un'ora. Il piano di Michael era di evadere prima di quanto stabilito con la donna ed organizzare un secondo scambio preparandosi con calma. Susan, stanca delle menzogne di Lincoln, sta per uccidere LJ ma viene fermata proprio da Lincoln che le rivela tutta la verit\u00e0, oltre al fatto di non aver raccontato a Michael della morte di Sara. Nel mentre Michael trova nella cella di Mahone un coltello sporco di sangue e, anche se l'ex agente nega l'uccisione, Scofield va da Lechero per accusarlo, in modo da lasciar libero Whistler ed evadere durante la partita di calcio del pomeriggio, quando tutti i detenuti saranno impegnati. Sentendosi per\u00f2 in trappola, Mahone accetta l'offerta della Lang, e cos\u00ec viene portato via da Sona; Lechero decide quindi di farsi giustizia da solo e, quando oramai Whistler sembra spacciato, il boss uccide uno dei suoi alleati, accusandolo di averlo tradito per aver preso da Augusto, il suo uomo d'affari fuori da Sona, dei sigari che solo lui prima poteva ricevere. In realt\u00e0 quei sigari erano di Sammy, che T-Bag era quasi riuscito ad incastrare con la, non ricevuta, collaborazione di Michael. Whistler cos\u00ec \u00e8 salvo ma la partita di calcio viene annullata a causa dell'accaduto. Intanto Lincoln va a Sona e, non riuscendo a soddisfare la richiesta di Michael di vedere nuove foto di Sara, gli confessa la verit\u00e0 sulla sua morte. Michael cade in una depressione improvvisa, che lo porta a decidere di vendicarsi di Whistler sfidandolo a morte con la zampa di pollo nel cortile, sotto l'occhio di Lechero.\nL'ora X.\nTrama.\nMichael dopo aver sfidato Whistler gli spiega che \u00e8 stato solo un trucco per distrarre i carcerati ed avere 15 minuti di tempo per poter fuggire. Tentano la fuga come stabilito dato che la guardia Hurtado ha bevuto il caff\u00e8 drogato ed \u00e8 svenuto, ma a causa di una nuvola Michael si accorge di non essere pi\u00f9 protetto dal bagliore che li copriva dallo sguardo vigile dell'altra guardia. Tornano in cella e vengono costretti da Sammy a scendere in cortile ad affrontarsi. Nel frattempo Lincoln \u00e8 preoccupato che al momento dello scambio Whistler tenti la fuga, Sucre si offre di andare al posto di scambio e spiare il furgone dei rapitori di LJ. Qui Susan spiega a LJ che molto probabilmente verranno uccisi tutti quando lei avr\u00e0 Whistler. Mahone viene portato in un albergo per sostenere l'interrogatorio con la polizia panamense e poter essere trasferito negli USA. Bellick sembra colpito dalla notizia della morte di Sara e continua a dichiarare il suo sconforto a Michael che lo evita. Michael e Whistler si affrontano colpendosi a vicenda, ma hanno la speranza che Lechero fermi il combattimento visto che Michael ha dichiarato di aver gi\u00e0 sistemato le cose con Whistler. Lechero non sente spiegazioni e vuole uno dei due morto. Le guardie scoprono Hurtado svenuto e notano la corda di fuga calata da una cella di Sona. Irrompono cos\u00ec in prigione e fermano lo scontro tra Michael e Whistler quasi giunto a conclusione, con Whistler ad un passo dall'uccidere Michael con un sasso.Mahone \u00e8 in albergo ripulito e lavato ma in piena crisi di astinenza. Lang e Sullins, i suoi ex colleghi dell'FBI scoprono il suo problema con la droga e gli dicono che l'interrogatorio avverr\u00e0 il giorno seguente di mattina. Mahone sembra non essere in grado di sopportare l'attesa a causa del suo bisogno di droga. Il colonnello Escamilla e i suoi soldati accusano Lechero di aver perso il controllo della prigione e uccidono Papo. T-Bag spera di poter diventare il rimpiazzo di Lechero visto che quest'ultimo viene pubblicamente privato dei suoi poteri dal colonnello Escamilla, che rivela inoltre tutte le agevolazioni che Lechero ha avuto a discapito dei detenuti, creando malcontento tra gli stessi. Lechero e Sammy ipotizzano che il tentativo di fuga sia opera di Michael e lo vanno a prendere in cella per interrogarlo e ucciderlo. Pike dice a Susan che la fuga \u00e8 fallita, i rapitori decidono quindi di andarsene dal posto di scambio, ma Sucre li ferma causando un incidente tra la sua macchina e il furgone. Interviene in quel momento Lincoln, che ha abbandonato Sofia in quanto \u00e8 stato minacciato dalla stessa con una pistola, uccidendo un rapitore e prendendo in ostaggio Susan. Ma \u00e8 tutto inutile visto che un altro rapitore ha in ostaggio LJ e lo minaccia di morte. Lincoln, convinto da Susan che loro sono preparati a morire a causa del loro lavoro, \u00e8 costretto a lasciarli fuggire, ma riesce ad ottenere un'altra possibilit\u00e0 per liberare Whistler e riavere suo figlio; Una volta partito il furgone della donna nota per\u00f2 a terra tre sacche per cadaveri. Lechero invece di uccidere Michael gli confessa di voler fuggire con lui e gli salva la vita in cambio di un posto nel prossimo tentativo di fuga. Nel frattempo Whistler ha un incontro in prigione con Susan dove le comunica di poter concedere ai fratelli ancora quattro giorni per evadere; I due discutono anche della tempistica per sistemare una qualche faccenda una volta usciti mentre Michael segue di nascosto il dialogo dalla sua cella.\nFuoco e fiamme.\nTrama.\nLincoln dice a Michael che hanno a disposizione altri 4 giorni per evadere e che al punto di scambio ha visto tre sacche per cadaveri, evidentemente destinate a loro due e LJ. Michael non riesce per\u00f2 a perdonare il fratello per avergli mentito riguardo a Sara. Susan, ovvero Gretchen, riceve la visita del generale, l'anziano che le ordina di fare un'irruzione a Sona e di distruggere ogni cosa, il piano \"Fuoco e fiamme\"; Poco dopo la donna lo riferisce a Whistler al quale aggiunge inoltre di uccidere Scofield. Sofia riceve la telefonata del proprietario di un appartamento affittato a un certo James Whistler; la donna si reca poi nel posto e qui nota dei documenti sminuzzati ed un passaporto dove il suo compagno risulta chiamarsi Gary Miller. Arriva per\u00f2 immediatamente Susan che intima alla donna di starne fuori. Mahone racconta all'agente Lang di quando ha iniziato a drogarsi a causa di Shales e la supplica di procurargli alcune pasticche in modo che possa presentarsi all'udienza in buone condizioni. Whistler sta per pugnalare Michael quando arriva Lechero con il quale i due avevano un appuntamento. Il piano del boss prevede infatti di scavare il tunnel che collegava l'ex-blocco B della prigione al blocco A. Whistler, poich\u00e9 si avvicina l'ora dell'irruzione, comincia per\u00f2 a mostrarsi molto nervoso. Lincoln e Sucre, intanto, prendono in affitto una casa nel bosco e registrano il suono di alcuni colpi di pistola. Michael, visto il rifiuto di Lechero di fargli usare il telefono, chiede a McGrady di far recapitare tramite il padre un messaggio per Lincoln. Whistler dice a Sofia di stare lontana da Lincoln; la donna gli rivela quindi di essere a conoscenza dell'appartamento ma l'uomo nega assolutamente. Lincoln riceve il messaggio di Mike che recita \"non tornare a casa per cena\" che nel loro linguaggio adolescenziale significava di guardarsi le spalle; Sofia, intanto, lo raggiunge e gli racconta sia del passaporto di James sia della raccomandazione che il compagno le ha fatto; Poco dopo, come prevedeva il fratello, vengono presi di mira da alcuni uomini di Susan, ma Lincoln riesce a disarmarli e ad uccidere uno di loro che aveva preso in ostaggio la ragazza. L'agente Lang non fa in tempo a consegnare le pasticche a Mahone per l'udienza e l'uomo comincia a comportarsi di fronte ai giudici ovviamente in maniera strana. Lincoln telefona a Michael sul cellulare di Lechero ma a rispondere \u00e8 Sammy; Lechero, dopo aver redarguito Sammy sull'utilizzo del cellulare, fa lo stesso con Michael prima di allungargli il telefono. Mentre Michael continua a nutrire dei dubbi riguardo a Whistler, la telefonata di Lincoln sulla scampata esecuzione gli fa intuire quanto ormai non siano pi\u00f9 necessari alla Compagnia e che la stessa \u00e8 intenzionata ad estrarre Whistler da sola. Dopo pochi istanti un paio di elicotteri arrivano a Sona sparando alle guardie; Whistler raggiunge il tetto ed aspetta una fune per l'evasione ma Michael lo raggiunge e, dopo una colluttazione, i due si aggrappano alla fune. Il ritardo procurato dall'intervento di Michael d\u00e0 la possibilit\u00e0 alle guardie di schierarsi costringendo cos\u00ec gli elicotteri ad annullare la missione e lasciare quindi Whistler a Sona. Susan sa che questo fallimento non sar\u00e0 perdonato come il primo. Lang si scusa con Mahone per non essere arrivata in tempo e gli comunica di doverlo riportare a Sona. Subito dopo la fuga degli elicotteri i carcerati vengono radunati in cortile e fa il suo ingresso in prigione il generale Zavala che prende immediatamente di mira Michael al quale dice che dovr\u00e0 presto dire addio a Sona e lo scorta all'esterno.\nAllo scoperto.\nTrama.\nIl generale Zavala conduce Michael nel suo ufficio per interrogarlo ma il ragazzo nega qualsiasi coinvolgimento con le recenti tentate evasioni. Lo porta quindi in una gabbia ricoperta di plastica all'esterno in modo da costringerlo a cooperare. Lincoln viene portato via da Susan che, visti gli ultimi sviluppi gli fa vedere per pochi momenti il figlio LJ per farlo considerare ancora parte del piano. Mahone torna a Sona e l'agente Lang, prima di lasciarlo, gli regala un portafortuna che apparteneva al padre dimostrandogli il suo amore. Bellick si rifiuta di pulire il vomito di un altro detenuto e per questo Cristobel gli lancia la zampa di gallina. Sucre \u00e8 costretto a portare dentro la prigione un altro pacchetto. Mentre Michael continua a sopportare il caldo asfissiante della gabbia in cui \u00e8 stato rinchiuso, Whistler e Lechero continuano a lavorare per la fuga. T-Bag, intanto, ha intuito qualcosa e chiede all'australiano di prendere parte all'affare; in cambio far\u00e0 modo che esca di scena Sammy che potrebbe risultare di ostacolo. Sucre, dopo aver litigato con Lincoln, viene contattato da Susan che gli offre dei soldi in cambio di informazioni su Lincoln; In realt\u00e0 i due si erano messi d'accordo per avvicinarsi alla donna. Michael viene convinto dal generale Zavala a dirgli la verit\u00e0: nonostante il generale si mostri inizialmente parecchio scettico, si muove per trovare conferma alle parole del ragazzo. Convoca nel suo ufficio quindi anche Whistler che \u00e8 costretto a fare il nome di Gretchen Morgan per evitare di essere torturato. Grazie alla collaborazione di Lincoln, la donna viene portata a Sona dove,:dopo aver resistito da professionista ad alcune tortura non facendo altro che aumentare i sospetti del colonnello Zavala, confessa di essere semplicemente incaricata di tenere in custodia LJ e rivela il posto in cui \u00e8 tenuto il ragazzo, conducendovi il colonnello. Arrivati sul posto, riesce per\u00f2 facilmente a liberarsi delle guardie che la tenevano e ad uccidere il generale; Subito dopo la donna chiama Lincoln. Bellick, grazie a un espediente, riesce a sconfiggere Cristobel. Mahone, in preda alla crisi di astinenza, rifiuta la droga offertagli da T-Bag. Michael e Whistler vengono a sapere della fine del Generale e sono costretti perci\u00f2 a tornare in carcere dove Michael inizia ad avere ancora pi\u00f9 sospetti sull'uomo che deve far evadere. Sammy apre il pacchetto che gli \u00e8 stato mandato da Augusto e scopre al suo interno una pistola, dovendo ora scegliere se eliminare Lechero.\nPioggia di polvere.\nTrama.\nNel piano di evasione prende parte anche T-Bag. Sammy prende il posto di Lechero nella gestione del carcere minacciandolo con la pistole e come prima cosa decide di offrire una cassa di rum a chi gli porter\u00e0 Michael Scofield. Mahone riceve per posta una foto di Cameron, il suo bambino.\nT-Bag invita Bellick ad evadere con lui e con gli altri a patto che affronti Sammy e lo elimini. Susan d\u00e0 a Sucre un assegno circolare da 25000 dollari per le informazioni ricevute. Michael mette alla prova Whistler utilizzando gli appunti contenuti nel suo libro sugli uccelli. Lincoln, con l'aiuto di Sofia, si reca da un uomo di nome Oswerto per procurarsi un ordigno esplosivo. L'incontro tra Bellick e Sammy ha inizio e vede quest'ultimo vicino alla vittoria quando viene avvertito da uno dei suoi scagnozzi che Scofield si trova nei sotterranei. Arrivati sul posto riescono a bloccare Whistler e minacciano di ucciderlo se Scofield non dovesse uscire dalla stanza chiusa elettronicamente con una combinazione numerica. Sucre sale nell'auto di Susan e di nascosto posiziona l'ordigno esplosivo ricevuto da Lincoln sotto il sedile; Susan per\u00f2 gli dice che ha capito l'intenzione di Lincoln e Sucre di raggirarla e gli riferisce che l'assegno che gli ha dato \u00e8 indirizzato a Maricruz Delgado, minacciandolo che la, se non dovesse collaborare, la donna potrebbe rischiare la vita. Mentre scende dalla macchina non riesce ad afferrare l'ordigno che cos\u00ec resta nell'auto di Susan. Michael decide di aprire la porta del sotterraneo e Sammy si accorge del buco creato nel soffitto; Michael gli rivela il piano di fuga e l'uomo decide di infilarsi nel buco per dare un'occhiata proprio nel momento in cui i puntelli cedono travolgendolo. Poi Mahone e Lechero fanno fuori gli scagnozzi di Sammy che vengono gettati nel cortile della prigione dal vecchio capo, facendo capire che ancora comanda lui. Anche Bellick fa ora parte del gruppo dei fuggitivi. McGrady chiede a Michael di portarlo con s\u00e9 fuori dal carcere in cambio di un po' di soldi ma questi rifiuta categoricamente. Sofia, dopo aver ricevuto da Lincoln un pegno raffigurante la Tour Eiffel, localit\u00e0 in cui la donna vorrebbe recarsi, decide di chiudere la sua storia con Whistler e getta i vestiti contenuti nel loro armadio; In un sottofondo di un borsone da pesca trova per\u00f2 una valigetta a combinazione. Lincoln dice a Michael che Sofia ha trovato un passaporto di Whistler dove risulta chiamarsi Gary Miller e che quindi non \u00e8 un pescatore ma un impostore.\nFuori in 30 secondi.\nTrama.\nMichael e gli altri continuano a scavare il tunnel, ma quando comincia a piovere capiscono che dovranno uscire quella notte stessa a causa della conca che si \u00e8 formata. Per riuscire nell'evasione, dovranno staccare la corrente, ma purtroppo c'\u00e8 un generatore di emergenza che si attiva quando quello principale si blocca. Grazie all'aiuto di Sucre, Michael riesce a scoprire il lasso di tempo tra lo spegnimento e l'accensione dei due generatori: 30 secondi. Gretchen ha scoperto della bomba messa da Sucre nella sua macchina e minacciando Maricruz strappa all'uomo la confessione che Michael \u00e8 insicuro se dare alla compagnia Whistler o no. Cos\u00ec, Sophia viene presa dagli uomini di Susan e, tramite una conversazione con tanto di tortura via telefono, questa dice che vuole immediatamente le coordinate da Whistler. Dopo ore passate sul libro, Whistler trova le coordinate e, dandone una met\u00e0 a Susan, patteggia con la donna il resto dei numeri con la vita dei prigionieri e dei prossimi fuggitivi confidando nell'aiuto di Michael; La donna, riluttante, accetta ma da loro esclusivamente 24 ore per entrare in possesso delle coordinate complete, pena la morte di Sofia e LJ. Michael decide di portare con s\u00e9 anche McGrady, accontentando la sua richiesta. Sucre riesce a mettere fuori uso le jeep dei soldati per la ronda notturma, ma, proprio quando sta per andare, viene fermato da una guardia che gli comunica che sul nome Jorge Rivera, la falsa identit\u00e0 di Sucre, c'\u00e8 un ordine di arresto. Il tunnel \u00e8 pronto, ma quando Michael comunica che ci saranno solamente 30 secondi per evadere, Lechero e T-Bag minacciano Whistler e si mettono in prima fila pronti a scappare seguiti da Bellick mentre Mahone, ritornato lucido dopo aver smesso di drogarsi, si allea con Michael. Lincoln deve occuparsi di far saltare la corrente, e rubando un autobus, riesce a distruggere il palo d'alimentazione della corrente di Sona, dando cos\u00ec il via all'evasione.\nAd un passo dalla fine.\nTrama.\nLechero \u00e8 il primo ad uscire, seguito da T-Bag e da Bellick; Michael non esce e viene esortato dai fuggitivi ancora nel tunnel a cui il ragazzo rassicura di non preoccuparsi. Improvvisamente, e molto prima dei 30 secondi, il generatore di emergenza si attiva e la luce torna facendosi s\u00ec che i tre malcapitati fuori dal buco vengano scoperti ancora nel bel pieno della \"Terra di Nessuno\". Le guardie sparano a Lechero che rimane ferito ad una spalla. Il piano di Michael era appunto questo, crearsi un diversivo e approfittare dello scompiglio. I tre catturati vengono obbligati a confessare all'interno delle mura di Sona, Bellick indica la via utilizzata da loro tre, ed elenca anche i prigionieri rimasti al loro interno ma ormai \u00e8 troppo tardi, i militari trovano il tunnel vuoto e senza traccia degli evasi. Scofield, Mahone, Whistler e McGrady fuggono appena in tempo da Sona passando sotto i camion delle guardie e strisciando via dal buco nelle reti corrose tempo prima dall'acido spruzzato da Sucre. Lincoln si d\u00e0 da fare per organizzare il trasporto. Le guardie scoprono il buco ma ormai i fuggitivi hanno diversi minuti di vantaggio. Si fa mattina. I quattro scappano attraverso la giungla circostante Sona in direzione della spiaggia dove incontrano Lincoln, rallentati da Whistler che cadendo si storge la caviglia. A questo punto i fratelli dissotterrano la scatola che Lincoln, insieme a Sofia, aveva sepolto in riva al mare qualche giorno prima contenente dei respiratori da sub. Il piano \u00e8 arrivare in apnea fino ad una distanza di sicurezza e farsi raggiungere da Sucre sulla barca al largo della costa. McGrady non sa nuotare e deve farsi aiutare da Michael ma il problema principale \u00e8 che Whistler ha perso il libro contenente le coordinate nella \"Terra di nessuno\". I cinque si immergono e le guardie, convinte di cercare una barca, non riescono ad avvistarli neanche al largo attraverso i binocoli. Il depistaggio per\u00f2 fallisce quando i militari trovano le scarpe dei fuggitivi, tolte per facilitare il nuoto, e capiscono che essi sono da qualche parte, nell'oceano ed avvisano la guardia costiera. I fuggitivi arrivano ad una boa e vi si aggrappano in attesa di Sucre, che \u00e8 ancora a Sona alle prese con guai peggiori, ma in secondo piano rispetto alla cattura degli evasi e quindi lasciato ammanettato nell'ufficio. Una barca si avvicina alla boa ma, mentre i cinque temono il peggio, al timone c'\u00e8 il padre di McGrady, che, arrivato al porto e vedendo ancora la barca ormeggiata ha fortunatamente navigato nella giusta direzione, carica tutti e li porta in salvo. Arrivati a terra McGrady e il padre si separano dagli altri, ed avviandosi verso il confine colombiano incontrano un posto di blocco della polizia. Michael, Lincoln, Mahone e Whistler si avviano invece in un luogo sicuro ma vengono raggiunti dagli agenti della Compagnia grazie ad un localizzatore inserito da Susan nel cronometro lasciato a Whistler durante l'ultima visita a Sona; Durante l'inseguimento i quattro raggiungono la baita nel bosco affittata da Lincoln e Sucre e nasce una sparatoria. Sucre, approfittando dell'evasione, tenta inutilmente di farsi rilasciare dalla guardia per il suo reato minore. Susan raggiunge la baita e scopre che la sparatoria era una copertura, ideata utilizzando le registrazioni degli spari fatte in precedenza da Lincoln e Sucre, per fuggire dal retro del fabbricato e far perdere le loro tracce; La donna viene ora ricattata da Lincoln, in possesso di qualcosa di loro interesse. I fuggitivi si recano in un magazzino abbandonato per effettuare lo scambio con Susan. Bellick viene interrogato dalle guardie ma non riesce a rivelare nulla e cos\u00ec, dopo che l'ex guardia sviene, arriva il turno di T-Bag; L'uomo, prima di venire torturato, trova il libro perso da Whistler ed incastra Sucre, appena rilasciato dal nuovo generale grazie al suo reato banale, ed ora riconosciuto ed arrestato come uno degli \"Otto di Fox River\". Lincoln decide di vendicarsi di Mahone per aver sparato al padre quando lavorava per l'FBI; L'uomo punta la pistola contro Mahone ma nel frattempo Whistler, che non vuole essere consegnato a Susan, fugge rubando un'auto ad un passante, dando modo di dileguarsi anche all'ex agente dell'FBI. Susan si sta inoltre dirigendo verso la loro posizione convinta di trovare Whistler.\nL'arte del trattare.\nTrama.\nDopo un inseguimento, i fratelli riescono a catturare James e combinare lo scambio in un museo locale, un posto pubblico e dotato di metal detector. Sucre intanto continua ad essere torturato ma non tradisce l'amico neanche davanti alle minacce di morte. T-Bag truffa Lechero facendogli credere di poter corrompere una guardia per farli evadere da Sona ma in realt\u00e0 lo soffoca con un cuscino, con la promessa di Lechero di farlo in fretta. Prima di venire ucciso, Lechero accetta e si fa consegnare dei soldi dalla prostituta che lo visitava in carcere, ed a cui T-Bag si era affezionato, donandone una parte ai detenuti di Sona come dono per diventarne, indirettamente, il nuovo capo. Sucre, dopo aver ricevuto una telefonata da Michael a cui dice addio di fronte alle guardie, viene richiuso nel carcere di Sona. Il piano di Michael riesce ed I fratelli riabbracciano LJ mentre Sofia, venuta a conoscenza dell'inesistenza delle fantomatiche coordinate, abbandona Whistler aggregandosi a Lincoln; Per uscire dal museo senza venire uccisi, Michael fa scattare l'allarme nascondendo dei souvenir nella tasca di Whistler che, una volta perquisito, viene fermato dalle guardie. Susan, stanca delle perdite di tempo, ordina ai suoi uomini di eliminare le guardie, dando vita cos\u00ec ad una sparatoria in cui l'unica a rimanere ferita \u00e8 Sofia. Michael \u00e8 pronto ad eliminare Susan sparandole alle spalle ma viene anticipato da una guardia che, sparando al suo furgone, la fa fuggire assieme a Whistler. Mahone si rilassa in un bar proprio di fronte ad una banca. Luis, ovvero McGrady, grazie ad uno stratagemma del padre, riesce a riabbracciare la sua famiglia in Colombia, dove viene accolto con una grande festa. Sofia viene portata in ospedale dove viene medicata senza problemi e riferisce a Michael di una valigetta di Whistler nel suo appartamento; Michael vi si reca immediatamente trovando dei documenti di un certo Jason Lief, residente a Scottsdale Arizona. Lincoln tenta di dissuadere il fratello dal vendicarsi di Susan ma l'uomo ha gi\u00e0 deciso ed i due si separano, con Michael diretto ad uccidere la donna e Lincoln dedito a curare Sofia. Bellick e Sucre sono distrutti dall'essere stati incarcerati a Sona e soprattutto il portoricano in quanto sa di non poter mai pi\u00f9 rivedere la sua donna. Mahone viene raggiunto al bar da Whistler a cui si allea nel suo progetto con Susan, avvertendolo della sicura vendetta di Michael."}
{"id": "1137821", "revid": "767487", "url": "https://it.wikipedia.org/wiki?curid=1137821", "title": "Colorante diretto", "text": "I coloranti diretti sono una classe di coloranti costituiti da sali di sodio di acidi solfonici aromatici che vengono applicati in soluzioni neutre.\nData la presenza di gruppi solfonici, sono coloranti solubili in acqua la cui solubilit\u00e0 aumenta con la temperatura. Sono chiamati diretti perch\u00e9 tingono direttamente la fibra cellulosica senza ausilio di mordente. Per spostare l'equilibrio del colorante dal bagno al substrato, vengono impiegati elettroliti come cloruro di sodio o solfato di sodio. Le temperature di tintura vanno dai 90\u00a0\u00b0C ai 98\u00a0\u00b0C e dipende dal tipo di macchina utilizzata per la tintura: pi\u00f9 s'incrementa la temperatura, pi\u00f9 il colorante diretto migra e ugualizza meglio sul substrato.\nSono molto usati nel mercato d'abbigliamento, ma rispetto ai coloranti reattivi si caratterizzano per una minore solidit\u00e0 al lavaggio"}
{"id": "1137823", "revid": "767487", "url": "https://it.wikipedia.org/wiki?curid=1137823", "title": "40 anni vergine", "text": "40 anni vergine (\"The 40 Year-Old Virgin\") \u00e8 un film del 2005 diretto da Judd Apatow, interpretato e prodotto da Steve Carell.\nTrama.\nIl riservato Andy Stitzer, non pi\u00f9 giovanissimo, ha un lavoro tranquillo di magazziniere in un negozio di elettronica, dei buoni amici, una casa confortevole, con l'hobby di dipingere soldatini, \u00e8 un nerd di videogame, fiero proprietario di una consistente collezione di fumetti e di \"action figures\" di supereroi. La sua vita sociale si limita al guardare la televisione con i suoi anziani vicini di casa. Forse, l'unica anomalia \u00e8 che si muove solo in bicicletta.\nNella vita di Andy sembrerebbe tutto a posto, se non fosse che \u00e8 arrivato all'et\u00e0 di 40 anni ancora vergine.\nDopo una partita a poker, svela la sua verginit\u00e0 senza troppi traumi ai colleghi di lavoro: David, Cal e Jay, tre uomini confusi e incapaci di vivere una vita senza donne, nonostante le loro tormentate vicende amorose, spesso fatte di tradimenti, vita sregolata e continue scenate. Preoccupati, decidono di aiutarlo in ogni modo a compiere la sua prima esperienza sessuale: dapprima lo portano in un locale notturno alla ricerca di qualche ragazza ubriaca (ne trova una che, dopo una lunga e brusca guidata, gli vomita in faccia); poi, tutti insieme, si iscrivono ad una associazione di single che organizza incontri galanti (qui, David rivede la sua ex Amy e cerca di convincerla a tornare con lui, invano); successivamente, lo spingono a fare la corte a Beth, la commessa di una libreria; infine, tentano di organizzare un inutile appuntamento con una prostituta trans.\nNel frattempo, Andy conosce casualmente Trish, una bella quarantenne con tre figlie e un nipote, che gestisce un negozio di eBay proprio di fronte a quello dove lavora lui. I due si innamorano e decidono di intraprendere la vita di coppia, che prosegue con alti e bassi. Dopo venti sere (il tempo che si erano stabiliti prima di fare l'amore, poich\u00e9 la prima volta che stava per succedere \u00e8 stata un fiasco), Andy sembra sul punto di perdere la sua verginit\u00e0, ma, ancora terrorizzato, blocca Trish e i due cominciano a litigare. Nonostante ci\u00f2, Andy non riesce a rivelare la sua verginit\u00e0 a Trish e cos\u00ec va via infuriato e raggiunge i tre amici a una festa organizzata da Jay per festeggiare il fatto che presto diventer\u00e0 padre. Mentre Cal convince David a provarci con Bernadette, la nuova commessa assunta da Cal stesso nel negozio, in modo cos\u00ec da avere una nuova storia e dimenticare per sempre Amy, Andy beve qualche shot di troppo, incontra la commessa Beth e decide di andare a casa di lei. Frattanto, Trish viene convinta dalla sua figlia di mezzo, Marla (la quale sa della verginit\u00e0 di Andy), ad andare da lui per chiarire la situazione. Nel frattempo, sembra che Andy stia per avere un amplesso con Beth, la quale inizia a masturbarsi nella vasca da bagno per sedurlo. Smaltendo la sbornia, Andy torna in s\u00e9 e decide di non andare oltre, venendo intanto raggiunto dai tre amici, preoccupati per lui e in possesso della chiave di casa di Beth (in quanto Jay, otto mesi prima ebbe un rapporto sessuale con lei), avvisandolo che la ragazza \u00e8 chiaramente una persona malata; Andy conferma ci\u00f2 che dicono e va via con loro, a parte Cal che rimane nell'appartamento e va nella vasca con Beth (i due si metteranno successivamente insieme). Quando Andy torna a casa, vi trova Trish ed \u00e8 pronto a rivelarle il suo segreto, ma lei scappa via spaventata in quanto ha trovato dei film porno (in realt\u00e0 appartenenti a David, ma che ha dato a Andy), una vagina finta e una Mentos, che lei crede un narcotico per stordire. Andy insegue Trish con la sua bici, ma finisce per ribaltarsi contro un cartellone pubblicitario di un veicolo. Trish va a soccorrerlo e lui finalmente rivela di essere vergine e che quindi non voleva andare a letto con lei per paura, per poi dichiararle il suo amore e dicendo che in realt\u00e0 si \u00e8 reso conto di essere arrivato a 40 anni vergine perch\u00e9 stava aspettando lei. La coppia, in seguito, decide di convolare a nozze: soltanto dopo la cerimonia, Andy si sente pronto al grande passo e finalmente riesce ad avere il suo primo rapporto sessuale con la neomoglie. \nInfine, Andy e tutti gli altri si vedono mentre festeggiano e cantano il noto medley di canzoni Aquarius/Let the Sunshine In, due inni alla gioia usati per il musical Hair.\nAccoglienza.\nCritica.\nIl film ha ricevuto critiche positive e negative. Arianna Finos su \"xL\" definisce la comicit\u00e0 del film \u00ab\"frizzante e mai volgare\"\u00bb.\nEmanuela Martini invece, su \"Film TV\" accusa il film di essere \u00abepisodico, scollato, montato a casaccio, volgare ma non abbastanza [...] diretto con una piattezza che certamente gli americani non si permettono pi\u00f9 in televisione\u00bb.\nDistribuzione.\nIl film \u00e8 uscito nelle sale statunitensi il 19 agosto 2005, mentre in Italia per il 13 gennaio 2006."}
{"id": "1137827", "revid": "729019", "url": "https://it.wikipedia.org/wiki?curid=1137827", "title": "Edwards Air Force Base", "text": "La base aerea Edwards (\"inglese\": Edwards Air Force Base) \u00e8 un aeroporto militare delle Forze Aeree USA. \u00c8 situata tra le contee di Kern e Los Angeles, in California. \nBase aerea dal 1933 col nome di Muroc Army Air Field, venne ribattezzata con l'attuale nome nel 1949, in onore del pilota collaudatore Glen Edwards, deceduto l'anno precedente in seguito all'incidente occorso mentre volava con un prototipo Northrop YB-49.\n\u00c8 strategicamente situata ai bordi di un lago estinto (\"Rogers Dry Lake\") che ne costituisce una notevole estensione delle piste aeree. Quest'area di atterraggio e decollo cos\u00ec estesa, associata ad un tempo pressoch\u00e9 costante e benevolo durante l'arco dell'anno, rende la base aerea un ottimo sito per ricerche aeronautiche/aerospaziali e voli test su modelli sperimentali di aerei.\nLa base aerea \u00e8 essa stessa un centro di addestramento per piloti collaudatori ed \u00e8 la sede del noto centro di ricerca NASA Dryden, dove sono stati sviluppati e testati molti velivoli militari ed aerospaziali ad elevata tecnologia. La base Edwards \u00e8 stata, inoltre, un luogo di atterraggio degli Space Shuttle.\nStruttura.\nBase aerea principale e Base Sud.\nLa base principale include il Dryden Flight Research Center ed \u00e8 collegata direttamente alla Base Sud, dove si trova la pista pi\u00f9 corta. L'aeroposto della base principale possiede una torre di controllo, un TRACON (codice: Joshua) e una struttura per il Controllo Radar (codice: Sport). Essendo una base aerea militare, l'accesso ai civili \u00e8 fortemente limitato.\nCi sono due piste pavimentate ed illuminate:\nIn aggiunta ci sono altre 7 piste ufficiali situate sul letto del lago Rogers e contrassegnate con finiture nere:\nAltre due piste sono segnate sul letto dell'attiguo lago Rosamond: 02R/20L e 11R/29L, entrambe di 6.400\u00a0m.\nLa Base principale \u00e8 sede della \"Benefield Anechoic Facility\" (BAF), un edificio per lo studio delle frequenze radio ed elettromagnetiche in generale. Ospita inoltre il Museo del Centro di Ricerca della Base, con pi\u00f9 di 15 velivoli in mostra.\nCentro di ricerca Dryden.\nContenuto all'interno della Base principale, il \"Dryden Flight Research Center\" (DRFC) \u00e8 una struttura della NASA dedicata alla ricerca sui pi\u00f9 avanzati modelli di velivoli aeronautici ed aerospaziali. Il centro \u00e8 stato sede di progetti sperimentali ed \u00e8 tuttora funzionante (es.: Boeing X-45); \u00e8 anche sede dello Shuttle Carrier Aircraft, un Boeing 747 modificato per trasportare lo Space Shuttle al Centro Spaziale Kennedy qualora atterri alla Base Edwards.\nArea AFRL.\nIl Laboratorio di Ricerca dell'USAF (\"inglese\": Air Force Research Laboratory) possiede un sito di test (spesso soprannominato \"La Roccia\") per motori a razzo, ad est del lago Rogers. Sviluppato inizialmente per il Programma Apollo, il sito oggi ha 12 strutture per i test (anche multipli) di motori e componenti per razzi e propellenti liquidi e solidi. In quest'area sono stati testati i razzi per gli ICBM e gli stadi propulsivi dello Space Shuttle.\nBase Nord.\nLa Base Nord \u00e8 situata sul lato nord-occidentale del lago Rogers ed ospita i programmi di ricerca pi\u00f9 segreti della base aerea. \u00c8 dotata di una pista asfaltata da 1.830 x 45\u00a0m, direzione 04R/22L (parallela quindi alla seconda pista della base principale) ed \u00e8 accessibile via lago o tramite una strada ad accesso controllato. Nonostante sulla mappa sembri apparentemente vicina alla base principale, \u00e8 altres\u00ec poco visibile a causa della foschia e, anche durante giornate eccezionalmente limpide, i dettagli della base Nord non sono visibili, rendendo il sito un luogo ideale per sviluppare programmi aerei segreti."}
{"id": "1137829", "revid": "287204", "url": "https://it.wikipedia.org/wiki?curid=1137829", "title": "Jean-Paul Delevoye", "text": " Gi\u00e0 ministro con il centrodestra e mediatore della Repubblica, \u00e8 attualmente un dirigente del movimento En Marche ! del presidente Emmanuel Macron. \u00c8 stato direttore di societ\u00e0 agroalimentari.\nCarriera politica.\nConsigliere comunale e sindaco.\n\u00c8 stato consigliere comunale del comune di Avesnes les Bapaume dal 1974.\nDal 1982 al 2002 \u00e8 stato sindaco di Bapaume, carica che \u00e8 tornato a ricoprire nel 2004.\nDal 1992 al 2002 \u00e8 stato presidente dell'Associazione dei sindaci di Francia. \nCapogruppo dei \"senatori-sindaci\".\nSenatore del Passo di Calais dal 1992 al 2002, presidente del gruppo dei senatori-sindaci, ha diretto il rapporto \"Coesione sociale e Territorio\" per il commissariato al piano nel 1999.\nNel 1999-2000, ha presieduto la missione senatoriale d'indagine incaricata di stilare il bilancio dell'esperienza del decentramento e di proporre i miglioramenti atti a favorire il pi\u00f9 efficace esercizio delle competenze locali.\nAl tempo stesso, ha condotto il gruppo di studio sulla responsabilit\u00e0 penale dei decisori pubblici al ministero della giustizia. \nNel 1998, ha partecipato allo studio \"Per un approccio globale al tempo dell'infanzia: la sperimentazione dei ritmi scolastici\".\nMinistro con Raffarin.\nDopo la \"stagione elettorale\" del 2002, \u00e8 stato chiamato da Jean-Pierre Raffarin a ricoprire l'incarico di ministro della Funzione pubblica, del governo del territorio e della riforma dello Stato.\nIl suo mandato governativo, durato fino al 2004, \u00e8 stato caratterizzato dal tentativo di riforma dell'ENA e dello statuto dei funzionari.\nMediatore della Repubblica.\nHa fatto parte del Consiglio regionale del Nord-Passo di Calais. \n\u00c8 stato Mediatore della Repubblica dal 2004 al 2011 e ha ricoperto la carica di sindaco di Bapaume dal 1982 al 2002 e dal 2004 al 2014.\n\u00c8 stato anche il candidato del centrodestra alle elezioni regionali del 2004 nel Nord-Passo di Calais."}
{"id": "1137832", "revid": "1543377", "url": "https://it.wikipedia.org/wiki?curid=1137832", "title": "Peugeot Type 26, 27 e 28", "text": "Le Type 26, 27 e 28 erano tre modelli di autovettura prodotti dal 1899 al 1902 dalla Casa automobilistica francese Peugeot.\nProfilo.\nQueste tre vetture stavano leggermente al di sopra delle contemporanee Type 21, 24, 30 e 31, poich\u00e9 offrivano migliori contenuti, specie in fatto di abitabilit\u00e0.\nFurono introdotte tutte e tre nel 1899 e differivano tra loro per il passo, pi\u00f9 corto sulla Type 26 (1.46 m) e pi\u00f9 lungo sulla Type 27 (2.05 m). La Type 28 stava invece ad un livello intermedio tra le prime due per quanto riguardava gli ingombri (passo di 1.75 m).\nAnche le carrozzerie differivano tra loro: mentre la Type 26 e la Type 28 erano caratterizzate da un corpo vettura di tipo cabriolet, la Type 27 era invece una coup\u00e9 sul genere della Type 21.\nErano equipaggiate da un bicilindrico da 1056 cm\u00b3 in grado di spingerle ad una velocit\u00e0 massima di 35\u00a0km/h.\nFurono prodotte fino al 1902, tranne la Type 28, prodotta solo fino al 1900. Il totale fu di 456 esemplari, cos\u00ec suddivisi:"}
{"id": "1137834", "revid": "1543377", "url": "https://it.wikipedia.org/wiki?curid=1137834", "title": "Andrea Cariello", "text": "Biografia.\nFiglio di Nicola \"Nicolas Laurentius\" Cariello (1770-1852), un modesto artigiano, dimostr\u00f2 molto presto spiccate tendenze artistiche. A quindici anni era allievo di uno scultore in legno a Napoli; pass\u00f2 poi alla scuola di glittica di Filippo Rega all'Istituto di Belle Arti e si distinse come incisore di pietre dure e medaglista. \nCarriera.\nIl Re delle Due Sicilie Ferdinando II lo chiam\u00f2 come incisore alla Zecca Reale dal 1831, a seguito del successo ottenuto da un ritratto in avorio del nuovo sovrano.\nIn questo periodo si ricordano medaglie come quella per il ritorno del re dal viaggio in Austria e in Francia del 1836 e, dello stesso anno, quella per il completamento della basilica di San Francesco di Paola a Napoli, che reca nel recto i profili di \"Ferdinando I, Francesco I\" e \"Ferdinando II,\" l'altra per la nascita del futuro re Francesco II, con la raffigurazione della \"Ninfa Partenope che incorona il neonato,\" e ancora le medaglie di benemerenza del 1846 e del 1847, caratterizzate tutte da classica compostezza. Questa distingue anche l'opera di scultore che Cariello contemporaneamente comp\u00ec e che, se trova la sua espressione pi\u00f9 felice nel busto in marmo di \"Ferdinando II\" per la reggia di Caserta, scade talvolta in un freddo accademismo, come nel caso del \"Ritratto della regina madre\" presentato alla Mostra di belle arti di Napoli del 1839. Ma in scultura fu essenzialmente un ornatista, e per questa sua qualit\u00e0 venne impegnato nel 1837, insieme con C. De Rosa, C. Beccalli, G. Aveta e G. De Crescenzo, nella decorazione a stucco delle volte delle sale del palazzo reale di Napoli, rinnovate dall'architetto Gaetano Genovese dopo l'incendio del 1837.\nQuesti stucchi furono in parte manomessi dall'intervento effettuato dopo il 1860 da I. Perricci e R. Casanova, ma di essi restano integri quelli particolarmente eleganti della volta della sala del trono, l\u00e0 dove sembra che spetti a Cariello e De Rosa la larga fascia che corre sulla linea d'imposta: in essa le slanciate figure simboliche delle \"Quattordici province del Regno\" sono intervallate da festoni e fregi di sapore classico che incorniciano imprese araldiche e che agli spigoli si arricchiscono di sfingi e di altri motivi del repertorio egizio.\nNel 1847, bandito finalmente il concorso per la cattedra di glittica nell'istituto di belle arti, rimasto a lungo vacante dopo la morte di Rega, Cariello vi partecip\u00f2 insieme con Luigi Arnaud e con Carelli, che con lui erano stati i migliori allievi del maestro, e venne classificato al secondo posto dopo Arnaud. N\u00e9 maggiore fortuna ebbe in occasione della scelta del professore della scuola di intaglio in acciaio e in legno, allora istituita accanto a quella dell'incisione in rame, in quanto per l'insegnamento di quell'arte, non propriamente sua, gli fu preferito Tommaso Aloysio Juvara, peraltro provetto incisore in rame. Tuttavia egli rifiut\u00f2 l'incarico di direttore della zecca di Londra offertogli da C. Moore, per rimanere a Napoli, e l\u00ec continu\u00f2 un'intensa attivit\u00e0 di medaglista e di incisore di pietre dure, cui affianc\u00f2 sempre quella di scultore.\nMentre per quest'ultima, oltre al Monumento a Monsignor Rosini in marmo, nella cattedrale di Pozzuoli, andato perduto per l'incendio della chiesa (se ne conserva il bozzetto in gesso), si possono menzionare piccoli bronzi, quali \"Due amori che litigano per un cuore, Pastore che suona la piva, Piccolo satiro,\" e terrecotte, come \"Bacco che scherza con un fanciullo,\" per la sua attivit\u00e0 principale di medaglista e di incisore in pietre dure sono da citare diverse opere di notevole interesse. A parte alcune monete del Regno delle Due Sicilie in bronzo, in argento e in oro, bisogna ricordare la medaglia per la venuta del pontefice Pio IX a Napoli, realizzata in collaborazione con Arnaud nell'anno 1849, quelle numerose di benemerenza del decennio successivo, e quindi le medaglie coniate dopo l'Unit\u00e0 d'Italia, tra le quali quella di \"Carlo Felice di Savoia,\" presentata alla Esposizione di Parigi del 1867 e la medaglia del Consorzio agrario di Caserta. \nA queste si affiancano le pietre dure incise, nelle quali Cariello diede il meglio di s\u00e9, per l'eleganza delle figurazioni sempre di sapore classico e per la finezza dell'esecuzione. Grande successo ebbe il cammeo con i ritratti di \"Ferdinando II\" e di \"Maria Teresa,\" e non meno ammirati furono quelli con il ritratto del \"Principe di Belmonte,\" la piccola corniola con il \"Ritratto della moglie\" e le pietre sulle quali raffigur\u00f2 personaggi della storia antica o della mitologia, come il cammeo con \"Alcibiade,\" acquistato da Costantino Nigra, l'altro con \"Venere e Amore\" e l'ametista con \"La Baccante,\" dei quali, come del resto degli altri, si ignora l'ubicazione attuale.\nNell'anno 1870 il governo italiano decise di assegnare la gemma all'artista, in luogo del compenso non ricevuto. Essa poi pass\u00f2 agli eredi, che ne curarono la presentazione in importanti mostre d'arte, tra le quali quelle tenute a Milano e a Chicago all'inizio del secolo. Quindi nel 1902 fu annunciato a stampa che la grande gemma sarebbe stata offerta da un comitato napoletano a Leone XIII per il venticinquennale del pontificato. Ma la cosa non dovette aver seguito. Poco dopo il 1914, infatti, fu pubblicato da La Tagliata un opuscolo con la storia della gemma, che egli, divenutone intanto proprietario, metteva in vendita. \nAlla caduta del regime borbonico, che nonostante le prestazioni per la corte dovette, e a ragione a quanto sembra, sospettarlo di sentimenti liberali, l'artista aveva ottenuto finalmente un giusto riconoscimento. Con decreto di Garibaldi era stato nominato direttore del gabinetto di incisione della zecca e professore di incisione nell'istituto tecnico, attivit\u00e0 che svolse con impegno fino alla fine.\nIl capolavoro del Cariello consiste in una incisione su un topazio montato in oro del peso di 1,591 kg raffigurante \"Il Redentore che spezza il pane eucaristico\", la cui foto compare nella rivista \"La Tribuna Illustrata\" del 31 agosto 1902. Di tale inestimabile pietra preziosa, definita da una commissione francese di esperti \"il pi\u00f9 grande gioiello artistico del mondo\", dopo il 1914, anno in cui verosimilmente fu messa in vendita, non si avevano pi\u00f9 notizie.\nLa straordinaria opera \u00e8 esposta dal 6 maggio 2011 nel Museo diocesano di Taranto, al quale era stata donata dagli eredi dell'artista."}
{"id": "1137835", "revid": "65547", "url": "https://it.wikipedia.org/wiki?curid=1137835", "title": "Hugo Gernsback", "text": "Le sue pubblicazioni comprendono la prima rivista di fantascienza, \"Amazing Stories\"; il suo contributo a questo genere narrativo fu tanto importante che, insieme a H. G. Wells e Jules Verne, \u00e8 ricordato come il padre della fantascienza. Ha coniato il termine \"science-fiction\" (fantascienza). Dal 1953 (eccezion fatta per il 1954), viene annualmente assegnato in suo onore il Premio Hugo per lavori di fantascienza e fantasy, durante lo svolgimento della WorldCon (World Science Fiction Convention). \nGernsback inoltre brevett\u00f2 numerose invenzioni e fu un pioniere del radiantismo amatoriale e della televisione.\nBiografia.\nHugo Gernsback emigr\u00f2 negli Stati Uniti nel 1905 e venne naturalizzato statunitense. Si spos\u00f2 tre volte: con Rose Harvey nel 1906, con Dorothy Kantrowitz nel 1921 e con Mary Hancher nel 1951.\nPrima ancora di diventare un editore nel campo della fantascienza, Gernsback fu un pioniere dell'elettronica, importando componenti dall'Europa e promuovendo l'attivit\u00e0 radioamatoriale. Nel 1908 fond\u00f2 \"Modern Electrics\", la prima rivista al mondo di elettronica, e successivamente la \"Wireless Association of America\", che raccolse membri nel giro di un anno. Nel 1913, stimando in circa il numero di radioamatori statunitensi, fond\u00f2 \"The Electric Experimenter\", una seconda rivista di elettronica in cui cominci\u00f2 per la prima volta a pubblicare racconti di fantascienza insieme agli articoli di giornalismo scientifico.\nNel 1925 fond\u00f2 l'emittente radiofonica WRNY e fu coinvolto nella prima trasmissione televisiva.\nBench\u00e9 Gernsback non avesse creato dal nulla il genere fantascientifico, egli fond\u00f2 nel 1926 la prima rivista ad esso specificamente dedicata, \"Amazing Stories\", in cui per la prima volta si identificava il genere come \u00e8 concepito oggi; \"Amazing Stories\" pubblicava solo e specificamente racconti di \"scientifiction\", come la definiva allora Gernsback. Il suo interesse per questo tipo di storie veniva dalla sua infanzia: il piccolo Hugo aveva letto i racconti di Percival Lowell restandone affascinato. Ebbe anche un ruolo importante nella nascita del \"fandom\", il mondo degli appassionati di fantascienza, perch\u00e9 la rivista pubblicava, oltre alle lettere dei lettori, anche i loro indirizzi.\nNel 1929 perse il controllo della rivista dopo una causa legale per bancarotta; alcuni nutrono dei dubbi sulla correttezza del procedimento, pensando che sia stato influenzato dall'editore Bernarr Macfadden o che sia stato un espediente di Gernsback stesso per fondare una nuova azienda. Successivamente infatti Gernsback fond\u00f2 due nuove riviste, \"Science Wonder Stories\" e \"Air Wonder Stories\", che dopo il 1929 si fusero in una sola, \"Wonder Stories\". Hugo Gernsback diresse la sua creatura fino al 1936, quando la vendette alla \"Thrilling Publications\", che ne cambi\u00f2 il nome in \"Thrilling Wonder Stories\". Gernsback rimase nel settore editoriale come proprietario di diverse riviste redditizie, ma non torn\u00f2 nel campo fantascientifico per quasi diciassette anni, quando lanci\u00f2 \"Science-Fiction Plus\", una nuova rivista in cui egli riproponeva le sue vecchie idee su una fantascienza istruttiva per i giovani, che tuttavia non riscosse molto successo e le cui pubblicazioni proseguirono solo per un anno. \nOltre che per la sua passione fantascientifica, Gernsback era noto anche per le sue pratiche commerciali al limite del lecito e per retribuire molto poco i suoi autori: H.P.Lovecraft e Clark Ashton Smith lo chiamavano \"Hugo the Rat\", Hugo il sorcio. Fu anche autore lui stesso: scrisse diversi racconti di fantascienza, fra cui \"Ralph 124C 41+\", un omofono della frase inglese \"one to foresee for one\". Le sue opere, in generale piuttosto superficiali e di scarso valore letterario, contenevano per\u00f2 un gran numero di spunti ed ebbero una forte influenza sugli scrittori del genere.\nAlla sua morte, avvenuta a New York il 19 agosto 1967, deteneva 80 brevetti.\nOpere.\nDi seguito le opere di Gernsback che hanno avuto un'edizione italiana.\nRiferimenti nella cultura di massa.\nNel 2020 esce Tune into the future di Eric Shockmel, documentario sulla sua vita che non lesina sugli aspetti pi\u00f9 controversi.\nIn una missione del videogioco Mass Effect 2 il giocatore dovr\u00e0 indagare nel luogo di schianto di un'astronave terrestre, la MSV Hugo Gernsback.\nNel racconto \"Il continuum di Gernsback\" di William Gibson il protagonista sperimenta un futuro alternativo nel quale le visioni tecnologiche ottimistiche di Gernsback e degli autori di fantascienza degli anni quaranta sono divenute realt\u00e0.\nNel racconto di Isaac Asimov \"Nascita di una nozione\", scritto per il cinquantesimo anniversario della pubblicazione di \"Amazing Stories\", il protagonista costruisce una macchina del tempo con la quale torna indietro fino al 1925 e incontra Gernsback su una panchina di Central Park. Nel corso della successiva conversazione gli suggerisce involontariamente sia il titolo della rivista sia l'uso del termine \"fantascienza\"."}
{"id": "1137838", "revid": "93328", "url": "https://it.wikipedia.org/wiki?curid=1137838", "title": "Avesnes les Bapaume", "text": ""}
{"id": "1137840", "revid": "1371684", "url": "https://it.wikipedia.org/wiki?curid=1137840", "title": "Galileo Bonaiuti", "text": "Biografia.\nEsercit\u00f2 la professione di medico nella Firenze del Quattrocento e insegn\u00f2 all'Universit\u00e0 di Firenze. Ricopr\u00ec, inoltre, importanti cariche pubbliche a Firenze . Alla sua morte fu sepolto nella Basilica di Santa Croce: all'incirca a met\u00e0 strada fra le tombe di Michelangelo e di Galileo (suo discendente) si pu\u00f2 notare la lapide con l'iscrizione \"Magister Galileus de Galileis, olim Bonaiutis\". Si pu\u00f2 dunque dedurre che il nome 'Galilei' cominci\u00f2 ad imporsi sulla famiglia 'Bonaiuti' (o 'Buonaiuti') nella seconda met\u00e0 del Trecento. Probabilmente Vincenzo Galilei, padre del noto scienziato pisano, diede il nome Galileo al suo primogenito in onore dell'avo.\nBibliografia.\nAnnibale Fantoli, \"Galileo. Per il Copernicanismo e per la Chiesa\", Specola Vaticana, Librer\u00eda Editrice Vaticana, Citt\u00e0 del Vaticano, 1997 (II ed. riv.) (pag. 85)"}
{"id": "1137841", "revid": "1776051", "url": "https://it.wikipedia.org/wiki?curid=1137841", "title": "Opium (KMFDM)", "text": " \nOpium \u00e8 il primo album dei KMFDM, pubblicato nel 1984."}
{"id": "1137849", "revid": "22475", "url": "https://it.wikipedia.org/wiki?curid=1137849", "title": "NSLU2", "text": "Il NSLU2 (Network Storage Link for USB 2.0 Disk Drives) \u00e8 una periferica prodotta dalla Linksys. Permette di accedere, attraverso una rete (NAS), ad hard disk o memorie flash collegati tramite USB. Il sistema \u00e8 stato usato soprattutto per la periferica NAS200 e per WRT600N e WRT300N/350N che combinano sia un router wifi con una unit\u00e0 di memorizzazione. La periferica ha come sistema operativo una versione modificata di Linux e di default formatta i dischi ad essa collegata in formato ext3, ma un aggiornamento del firmware permette l'utilizzo di file system NTFS o FAT32 per una migliore compatibilit\u00e0 con sistemi Windows. La periferica ha un'interfaccia web dove si possono configurare diversi parametri, anche avanzati, come gruppi utenti ed impostazioni network. La periferica utilizza il protocollo SMB per la condivisione delle risorse.\nLa periferica ha due porte USB2.0 per la connessione di hard disk ed usa un processore ARM. I modelli prodotti prima di aprile 2006 hanno il processore con velocit\u00e0 ridotta a 133\u00a0MHz per motivi sconosciuti, ma tramite una semplice modifica hardware si pu\u00f2 far raggiungere alla CPU la normale velocit\u00e0 di 266\u00a0MHz. Tutte le periferiche prodotte dopo maggio 2006 hanno il processore con velocit\u00e0 di 266\u00a0MHz. Possiede anche 32MB di memoria interna che ospita il firmware.\nComunit\u00e0 e modifiche.\nLa periferica, avendo come sistema operativo Linux, ha costretto Linksys a pubblicare il codice sorgente secondo la licenza GPL. Visti la bont\u00e0 del progetto ed il basso costo della periferica, vi sono diverse comunit\u00e0 che hanno fondato dei progetti intorno alla modifica ed ottimizzazione dello NSLU2. Vi sono due progetti principali: il primo \u00e8 conosciuto come Unslung, che \u00e8 basato sul firmware originale Linksys con l'aggiunta di migliorie e funzionalit\u00e0 aggiuntive. L'altro progetto \u00e8 chiamato \"OpenSlug\" che \u00e8 basato sul framework OpenEmbedded. OpenSlug permette agli utenti di sostituire il firmware originale con un sistema Linux minimale che include un server SSH per l'accesso remoto. Una volta installato, il sistema operativo permette di spostare il sistema operativo dalla memoria interna della periferica a uno degli hard disk collegati, cos\u00ec liberando appunto la memoria interna. Una volta fatto questo procedimento si possono installare diversi pacchetti presenti in Internet. \u00c8 anche possibile usare distribuzioni Debian o Gentoo.\nLa possibilit\u00e0 di eseguire diversi sistemi operativi permette alla periferica di eseguire compiti variegati come: web server, mail server, DAAP server (iTunes), client Bittorrent e router per la rete con un dispositivo di rete collegato via USB."}
{"id": "1137860", "revid": "1776051", "url": "https://it.wikipedia.org/wiki?curid=1137860", "title": "What Do You Know, Deutschland?", "text": " \nWhat Do You Know, Deutschland? \u00e8 il secondo album della band KMFDM, pubblicato nel 1986."}
{"id": "1137872", "revid": "1776051", "url": "https://it.wikipedia.org/wiki?curid=1137872", "title": "Don't Blow Your Top", "text": " \nDon't Blow Your Top \u00e8 il terzo album dei KMFDM, pubblicato nel 1988."}
{"id": "1137876", "revid": "200568", "url": "https://it.wikipedia.org/wiki?curid=1137876", "title": "Cristoforo Negri", "text": "Biografia.\nStudi\u00f2 a Pavia, Graz, Praga e Vienna, in seguito divenne docente di scienze politiche all'universit\u00e0 di Padova. Fece parte del gabinetto Gioberti (1848). Dopo la battaglia di Novara entr\u00f2 in diplomazia e rest\u00f2 al ministero degli esteri sotto Massimo D'Azeglio, Urbano Rattazzi e Cavour.\nFu il primo presidente della Societ\u00e0 Geografica Italiana, dal 1867 al 1872; rilevante la nomina nel 1870, durante la sua presidenza, di Charles Darwin a socio onorario della medesima. Fu console generale ad Amburgo dal 1873 al 1874 e successivamente si ritir\u00f2 a vita privata a Torino. Nel 1884 partecip\u00f2 come delegato italiano alla Conferenza dell\u2019Africa Occidentale di Berlino e sei anni dopo venne nominato senatore del Regno d'Italia."}
{"id": "1137889", "revid": "1776051", "url": "https://it.wikipedia.org/wiki?curid=1137889", "title": "UAIOE", "text": "UAIOE \u00e8 il quarto album dei KMFDM, pubblicato nel 1989."}
{"id": "1137900", "revid": "767487", "url": "https://it.wikipedia.org/wiki?curid=1137900", "title": "Frank Mullen", "text": "Biografia.\n Il suo metodo di canto in Effigy of the Forgotten pu\u00f2 essere considerato il tipico growl brutal. Nei successivi album la sua estensione vocale si concentr\u00f2 su growl monotonali.\nRecentemente, i suoi growls si assestano su linee maggiormente chiare e comprensibili, il che lo rende diverso dagli altri cantanti death metal.\n\u00c8 ben noto per essere in sede live un frontman molto carismatico e per il suo tipico ticchettio della mano durante i blast beat."}
{"id": "1137902", "revid": "1776051", "url": "https://it.wikipedia.org/wiki?curid=1137902", "title": "Na\u00efve (KMFDM)", "text": "Na\u00efve \u00e8 il quinto album dei KMFDM, pubblicato nel 1990."}
{"id": "1137913", "revid": "767487", "url": "https://it.wikipedia.org/wiki?curid=1137913", "title": "Camila (gruppo musicale)", "text": "I Camila sono un gruppo musicale messicano composto da Mario Domm, Pablo Hurtado e Samo. Il loro primo singolo e album \"Todo Cambio\" uscito nel 2006 ha riscosso un enorme successo in Messico e in tutto il sud America. Nel 2011 la cantante italiana Alessandra Amoroso ha realizzato una cover della loro \"Mientes\" in italiano mentre nel 2012 la cantante sudcoreana Lena Park ha incluso la sua cover in coreano del medesimo brano nel suo ottavo album.\nDiscografia.\nSingoli.\nSingoli pubblicati con le posizioni raggiunte nelle varie classifiche: Messico (MES), Hot Latin Tracks (HLT), Latin Pop Airplay (LPA), Latin American Singles (LAT) e Per\u00fa (PER)."}
{"id": "1137915", "revid": "67712", "url": "https://it.wikipedia.org/wiki?curid=1137915", "title": "Lucr\u00e8ce Borgia (Hugo)", "text": ""}
{"id": "1137922", "revid": "78273", "url": "https://it.wikipedia.org/wiki?curid=1137922", "title": "Basilica Santuario del Carmine Maggiore", "text": ""}
{"id": "1137924", "revid": "120875", "url": "https://it.wikipedia.org/wiki?curid=1137924", "title": "Habeas-corpus", "text": ""}
{"id": "1137925", "revid": "71433", "url": "https://it.wikipedia.org/wiki?curid=1137925", "title": "Jewel Kilcher", "text": ""}
{"id": "1137935", "revid": "125315895", "url": "https://it.wikipedia.org/wiki?curid=1137935", "title": "Contea di Garfield (Montana)", "text": "La contea di Garfield (in inglese Garfield County) \u00e8 una contea del Montana, negli Stati Uniti. Il suo capoluogo amministrativo \u00e8 Jordan.\nStoria.\nLa contea di Garfield era originariamente una parte della contea di Dawson e venne istituita solo nel 1919. A seguito di una votazione popolare venne scelta come centro amministrativo Jordan. Deve il proprio nome a James Abraham Garfield, 20\u00ba presidente degli USA.\nGeografia fisica.\nLa contea ha un'area di di cui il 3,70% \u00e8 coperto d'acqua. Confina con le seguenti contee:"}
{"id": "1137937", "revid": "124123", "url": "https://it.wikipedia.org/wiki?curid=1137937", "title": "Othmar Zeidler", "text": "Nel 1873, per la sua dissertazione di dottorato, effettu\u00f2 per la prima volta la sintesi del diclorodifeniltricloroetano pi\u00f9 noto come DDT, un insetticida largamente utilizzato (soprattutto negli anni cinquanta) per arginare la diffusione della zanzara del genere \"Anopheles\" responsabile della trasmissione della malaria. \nFece il dottorato di ricerca all'Universit\u00e0 di Strasburgo sotto la direzione di Adolf von Baeyer. Zeidler era un chimico teorico per cui non si occup\u00f2 mai di studiare le possibili applicazioni del DDT. Le propriet\u00e0 insetticide della molecola vennero cos\u00ec determinate solo molti anni pi\u00f9 tardi, nel 1939, dal chimico svizzero Paul Hermann M\u00fcller."}
{"id": "1137948", "revid": "76963", "url": "https://it.wikipedia.org/wiki?curid=1137948", "title": "George Benjamin", "text": "Biografia.\nDopo aver frequentato la Westminster School, nella seconda met\u00e0 degli anni settanta George Benjamin \u00e8 diventato allievo di Olivier Messiaen al Conservatorio di Parigi. In seguito, ha studiato al King's College (Cambridge) con Alexander Goehr, manifestando, poco pi\u00f9 che ventenne, uno stile maturo e originale. Il suo brano orchestrale \"Ringed by the Flat Horizon\", scritto per la Cambridge University Musical Society e diretto in prima assoluta da Mark Elder nel marzo del 1980, \u00e8 stato poi eseguito nell'ambito dei Proms dello stesso anno, cos\u00ec da segnalare Benjamin, ancora studente, come il pi\u00f9 giovane compositore mai eseguito nella storia della prestigiosa rassegna musicale britannica.\nA partire dagli anni ottanta George Benjamin ha portato a termine un numero notevole di commissioni, tra cui \"Sudden Time\" per orchestra, \"Three Inventions\" per orchestra da camera e \"Antara\" per ensemble ed elettronica, realizzato all'IRCAM di Parigi.\nNel 1993 Benjamin ha curato la prima edizione del \"Meltdown music festival\" di Londra e, durante la stagione 2002-2003, la London Symphony Orchestra gli ha affidato la direzione artistica di \"By George\", ampio festival di concerti.\nHa insegnato composizione al Royal College of Music di Londra e nel 2001 \u00e8 succeduto a Sir Harrison Birtwistle nel ruolo di \"Henry Purcell Professor of Composition\" presso il King's College London. \nAl Festival di Aix-en-Provence del 2012 ha presentato e diretto in prima mondiale l'opera in tre atti \"Written on Skin\".\nVive a Londra, dove dirige regolarmente la London Sinfonietta."}
{"id": "1137949", "revid": "33689", "url": "https://it.wikipedia.org/wiki?curid=1137949", "title": "Teodoro Filosseno Soterico Filosseno", "text": "Biografia.\nFilosseno fu nominato console nel 525, con Flavio Anicio Probo Iuniore, sotto l'imperatore Giustino I.\nSono rimasti quattro dittici consolari di Filosseno, parte in greco e parte in latino. Quello conservato alla Biblioth\u00e8que Nationale de France - D\u00e9partement des Monnaies, M\u00e9dailles et Antiques - Chab. 3266, riporta la carriera politica in questi termini:\nFilosseno ricopr\u00ec dunque il ruolo di \"magister militum per Thracias\" (491/518); venne mandato in esilio dall'imperatore Anastasio I, per poi essere richiamato da Giustino e divenire \"comes domesticus\" e console."}
{"id": "1137950", "revid": "52479759", "url": "https://it.wikipedia.org/wiki?curid=1137950", "title": "Repubblica Democratica dell'Azerbaijan", "text": ""}
{"id": "1137953", "revid": "767487", "url": "https://it.wikipedia.org/wiki?curid=1137953", "title": "Perch\u00e9 preoccuparsi?", "text": "Perch\u00e9 preoccuparsi? \u00e8 un film del 1923 diretto da Fred C. Newmeyer e Sam Taylor, e interpretato da Harold Lloyd.\nTrama.\nIl ricco ipocondriaco Harold va in un paese tropicale per la sua salute (in realt\u00e0 ottima) e prende in continuazione pillole, dategli dalla sua infermiera. Si trova per\u00f2 in uno stato in rivoluzione e se ne accorge solo quando imprigionato insieme a un gigante. I due evadono; Harold libera l'infermiera che avevano imprigionato e, con la sua furbizia e la forza del gigante sconfiggono i rivoluzionari. Harold si accorge di amare l'infermiera e decide di non prendere pi\u00f9 pillole. Tornato a casa con l'infermiera in moglie, ha un figlio maschio e corre a festeggiare col gigante mentre sta dirigendo il traffico."}
{"id": "1137956", "revid": "174925", "url": "https://it.wikipedia.org/wiki?curid=1137956", "title": "Carne (Bibbia)", "text": "Nella Bibbia (sia ebraica sia cristiana), il termine tradotto in italiano con carne (in ebraico \u05d1\u05bc\u05e9\u05c2\u05e8: \"b\u00e2\u015b\u00e2r\"; in greco \u03c3\u03ac\u03c1\u03be: \"sarx\"), assume un significato teologico particolare.\nNell'Antico Testamento.\nNell'Antico Testamento il termine \u05d1\u05bc\u05e9\u05c2\u05e8 (b\u00e2\u015b\u00e2r), che in alcuni testi (Genesi ; Giobbe , Ezechiele indica unicamente la parte carnosa del corpo, in altri passi acquista un significato estensivo, e designa il corpo nel suo insieme (Numeri , Esodo , 2 Re ), quindi l'individuo completo, l'essere vivente (Genesi , Salmi ).\nL'espressione \u201cogni carne\u201d si applica all'essere umano in quanto tale e quindi a tutta l'umanit\u00e0. Il termine carne viene a comprendere in s\u00e9 i caratteri, le manifestazioni, il modo d'essere e d'agire della creatura vivente. Tutti questi caratteri nella prospettiva dell'Antico Testamento, sono sempre posti in relazione a Dio. Il termine \u201ccarne\u201d designa dunque l'essere umano, ma non in senso pieno, come \u05d0\u05d9\u05e9\u05c1 ('\u00eeysh), anzi, esprime piuttosto, dell'essere umano, l'infermit\u00e0, la caducit\u00e0, i limiti, in contrasto con gli attributi di Dio (Genesi , Salmi , Isaia , Deuteronomio , Isaia e Geremia , Ezechiele , Salmi ).\n\"Carne\" non \u00e8 dunque solo la sostanza materiale dell'essere umano, ma il suo modo di esistere davanti a Dio, la sua debolezza naturale di creatura.\nNel Nuovo Testamento.\nAi significati tipici dell'Antico Testamento si ricollegano molti testi del Nuovo Testamento nell'uso del termine greco \u03c3\u03ac\u03c1\u03be (sarx). Il detto di Marco 10:7 \u00ab\"I due saranno una sola carne\"\u00bb riferito al matrimonio indica nella comunione fisica la comunione delle esistenze; le espressioni di Paolo \u00ab\"nella carne\"\u00bb, \u00ab\"secondo la carne\"\u00bb, alludono alla realt\u00e0 dell'esistenza umana nella sua totalit\u00e0 (Romani 1:3; 1 Corinzi 1:26; Galati 2:20; Filippesi 1:22), nel significato anche di umanit\u00e0 pi\u00f9 che di esistenza singola.\nSignificati pi\u00f9 particolari e teologicamente determinati sono quelli di Romani 4:1; 9:8; 1 Corinzi 10:18 dove il termine \u201ccarne\u201d definisce il popolo di Israele nella sua realt\u00e0 puramente sociologica, razziale, contrapposta alIa realt\u00e0 della promessa di Dio, cio\u00e8 alla fede in Cristo, alla nuova situazione spirituale da lui creata.\nTipico \u00e8 per\u00f2 del Nuovo Testamento e in particolare di Paolo la connessione della realt\u00e0 umana della \u03c3\u03ac\u03c1\u03be (\"sarx\") con il peccato. \u00ab\"Essere carnale\"\u00bb in Romani 7:14 \u00e8 equivalente a schiavo del peccato; \u00ab\"vivere nella carne\"\u00bb (Galati 2:20), \u00ab\"essere nella carne\"\u00bb (Romani 8:9), \u00ab\"camminare secondo la carne\"\u00bb (2 Corinzi 10:2), non significano soltanto essere creature umane deboli e condizionate dalla propria natura, significano piuttosto essere guidati, ispirati, mossi dal peccato, quello che contamina e caratterizza la condizione umana. In forma analoga, sia pur meno radicale, \u00e8 il significato dell'espressione \u00ab\"carne e sangue\"\u00bb in Giovanni 1:13 e Matteo 16:17, indicante la realt\u00e0 umana nella sua impossibilit\u00e0 di conoscere le verit\u00e0 di Dio a causa della distanza che separa l'essere umano dal Creatore ma soprattutto a causa della condizione peccaminosa in cui vive.\nLa \"carne\" designa cos\u00ec l'esistenza umana, la storia umana quale \u00e8 diventata in seguito alla caduta e al peccato, ed esprime la coscienza che questa realt\u00e0 umana \u00e8 tale a causa del suo allontanamento da Dio. Eppure, \u00e8 proprio in mezzo a questa \u201ccarne\u201d che Cristo si fa Uomo, il Verbo di Dio si fa carne proprio in questa realt\u00e0 (Giovanni 1:14). La \u201ccarne\u201d \u00e8 riscattata da Cristo che \u00e8 mandato da Dio Padre \u00abin una carne simile a quella del peccato e in vista del peccato\u00bb (Romani 8:13).\nProprio per questo il termine contrapposto a carne \u00e8 Spirito; non nel senso di una realt\u00e0 superiore, spirituale, distaccata dalle contingenze del corpo, ma nel senso specifico di Spirito di Dio, potenza di rinnovamento e di vita. \u00c8 lo Spirito che rivela ai discepoli ci\u00f2 che la loro intelligenza ottenebrata non \u00e8 in grado di conoscere: il mistero di Ges\u00f9 \u00e8 lo Spirito che pu\u00f2 far rinascere Nicodemo per permettergli di entrare nel Regno.\n\u00ab\"Camminare per lo Spirito\"\u00bb (Galati 5:16) diventa cos\u00ec la contrapposizione al \u00ab\"camminare secondo la carne\"\u00bb e significa essere mosso nelle proprie scelte dal Signore e non dalla propria volont\u00e0 peccaminosa. Paolo sintetizza questa situazione esclamando \u00abVoi non siete nella carne ma nello spirito\u00bb (Romani 8:9): i cristiani pur essendo fisicamente presenti nel mondo e operanti in esso non agiscono secondo le ispirazioni e le motivazioni della natura umana, ma del Regno di Dio.\nQuesta situazione implica naturalmente una costante tensione tra la propria \"carne\" e la vocazione dello Spirito, tra il proprio io peccaminoso e la parola del Signore. Gli scritti apostolici sono ricchi di esortazioni e di appelli per ricondurre costantemente i credenti a questa lotta impegnata contro la \u201ccarne\u201d che ne minaccia la fede e la santificazione.\nQuesta ricchezza di significati derivati dall'Antico Testamento e dalla stessa teologia paolinica sono presenti nella sintetica espressione di Giovanni \u00ab\"La Parola \u00e8 stata fatta carne\"\u00bb in cui egli riassume il mistero della rivelazione. La Parola di Dio eterna e compiuta ha trovato posto nel mondo, nella contingenza e debolezza di una \"carne\" umana, di un corpo cio\u00e8 limitato e soggetto a tutte le vicende e le crisi della natura umana. La presenza della verit\u00e0 e della rivelazione di Dio nella carne ha significato, d'altra parte, la condanna di questa carne stessa nella sua potenza di peccato e di seduzione (Romani 8:3-4). Questa realt\u00e0 dell'incarnazione di Dio in Ges\u00f9 Cristo rappresenter\u00e0 il fondamento della fede della prima generazione di cristiani greci e sar\u00e0 difesa dagli apostoli come la sostanza stessa della fede (1 Giovanni 4:2; 2 Giovanni 7)."}
{"id": "1137964", "revid": "729795", "url": "https://it.wikipedia.org/wiki?curid=1137964", "title": "Padrone marittimo", "text": "Il padrone marittimo, noto anche semplicemente come padrone (in inglese \"skipper\"), \u00e8 la persona che ha il comando di una imbarcazione, ma non ne \u00e8 necessariamente l'armatore. Il padrone all'incirca \u00e8 l'equivalente di un comandante. Quando l'imbarcazione \u00e8 in navigazione ha il comando assoluto sull'equipaggio e risponde civilmente e penalmente del comportamento della stessa.\nMarina Mercantile Italiana.\nNella Marina Mercantile Italiana esisteva il titolo professionale di padrone marittimo che, secondo l'articolo 252 del Regolamento per l'esecuzione del codice della navigazione, era di quattro categorie: padrone marittimo di 1\u00aa e 2\u00aa classe al traffico e padrone marittimo di 1\u00aa e 2\u00aa classe per la pesca.\nPadrone marittimo di 1\u00aa e 2\u00aa classe al traffico.\nI titoli di padrone marittimo di 1\u00aa e 2\u00aa classe al traffico sono stati sostituiti con D.M. 5 ottobre 2000 e modifiche successive con il titolo di Comandante di 2\u00aa classe, a condizione di avere effettuato almeno dodici mesi di navigazione come primo ufficiale di coperta e del superamento dei corsi IMO-STCW.\nI corsi sono:\nSuccessivamente con il decreto ministeriale 30 novembre 2007 al comandante di 2\u00aa, 3\u00aa e 4\u00aa classe veniva esteso il titolo di comandante e coloro che avevano il titolo di comandante di 2\u00aa classe abilitati al comando di navi di stazza lorda compresa tra le 500 e le 3000 tonnellate.\nSecondo l'articolo 253 del regolamento per la navigazione marittima, per conseguire il titolo di padrone marittimo di 1\u00aa classe per il traffico occorrevano i seguenti requisiti:\nSecondo lo stesso articolo il padrone marittimo di 1\u00aa classe per il traffico poteva:\nSempre secondo lo stesso articolo, gli ufficiali del Corpo equipaggi militari marittimi dei servizi nautici e i capi di prima, seconda e terza classe della categoria nocchieri, entro cinque anni dalla cessazione dal servizio permanente, potevano conseguire senza esame, il titolo di Padrone marittimo di 1\u00aa classe, a condizione che avessero compiuto almeno quattro anni di imbarco, dei quali non meno di uno al comando di unit\u00e0 navale e avessero superato apposito esame secondo gli speciali programmi stabiliti con decreto del ministro dei trasporti e della navigazione (poi Ministero delle infrastrutture e dei trasporti) di concerto con quello per la difesa su materie attinenti alla utilizzazione commerciale della nave.\nI requisiti per conseguire il titolo di padrone marittimo di 2\u00aa classe erano stabiliti dall'articolo 253bis del regolamento per la navigazione marittima:\nSecondo lo stesso articolo il padrone marittimo di 2\u00aa classe per il traffico poteva:\nSempre secondo lo stesso articolo, gli ufficiali del Corpo equipaggi militari marittimi dei servizi nautici e i capi di prima, seconda e terza classe della categoria nocchieri, entro cinque anni dalla cessazione dal servizio permanente, potevano conseguire senza esame, il titolo di Padrone marittimo di 2\u00aa classe, a condizione che avessero compiuto almeno quattro anni di imbarco, dei quali non meno di uno al comando di unit\u00e0 navale.\nPer potere convertire il titolo di Padrone marittimo di 1\u00aa e 2\u00aa classe al traffico nel titolo di Comandante di 2\u00aa classe, l'articolo 7 del D.M. 5 ottobre 2000 stabiliva i seguenti requisiti: \nSecondo l'articolo 7 del D.M. 5 ottobre 2000 il Comandante di 2\u00aa classe poteva assumere il comando di navi aventi stazza lorda compresa tra 500 e 3000 tonnellate senza limitazioni riguardo alla destinazione della nave.\nI criteri per il rilascio automatico del titolo di Comandante di 2\u00aa classe erano specificati nell'allegato 2 del D.M. 5 ottobre 2000 ed erano per il Padrone marittimo di 1\u00aa classe al traffico quello di avere effettuato almeno 12 mesi di navigazione in qualit\u00e0 di comandante e il superamento dei corsi IMO-STCW e per il Padrone marittimo di 2\u00aa classe al traffico avere effettuato almeno 18 mesi di navigazione in qualit\u00e0 di comandante e il superamento dei corsi IMO-STCW. \nIl D.M. 5 ottobre 2000, pubblicato sulla Gazzetta Ufficiale numero 248 del 23 ottobre 2000 istituiva inoltre rispettivamente all'articolo 8 e all'articolo 9 i titoli di comandante di 3\u00aa e 4\u00aa classe.\nPadrone marittimo di 1\u00aa e 2\u00aa classe alla pesca.\nIl Padrone marittimo di 1\u00aa classe alla pesca, secondo l'articolo 254 del regolamento per la navigazione marittima, doveva avere effettuato tre anni di navigazione in servizio di coperta su navi adibite alla pesca di cui almeno uno oltre gli Stretti. Secondo lo stesso articolo 254 poteva imbarcare come ufficiale su navi che esercitavano la pesca oltre gli Stretti, assumere il comando di navi adibite alla pesca di navi di stazza lorda non superiore a 250 tonnellate e di navi di stazza lorda non superiore a 3.000 tonnellate nel Mediterraneo purch\u00e9 avesse effettuato successivamente al conseguimento del titolo almeno un anno di navigazione in servizio di coperta in qualit\u00e0 di ufficiale su navi adibite alla pesca e di navi di stazza lorda non superiore a 3.000 tonnellate oltre i limiti del Mediterraneo purch\u00e9 avesse effettuato, successivamente al conseguimento del titolo, almeno tre anni di navigazione in servizio di coperta in qualit\u00e0 di ufficiale, di cui almeno uno quale primo ufficiale, su navi adibite alla pesca oltre gli Stretti.\nIl Padrone marittimo di 2\u00aa classe alla pesca secondo l'articolo 254 bis del Regolamento per la Navigazione marittima poteva imbarcare come primo ufficiale su navi di stazza lorda non superiore a 3000 tonnellate adibite alla pesca nel Mediterraneo, nel Mar Nero, nel Mar d'Azov, nel Mar Rosso, lungo le coste dell'Arabia e dell'India, compreso il golfo Persico e fino a Bombay, lungo le coste africane, comprese le isole a non pi\u00f9 di trecento miglia dalla costa, purch\u00e9 avesse effettuato almeno tre anni di imbarco in qualit\u00e0 di secondo ufficiale su navi adibite alla pesca oltre gli stretti; sempre secondo lo stesso articolo il Padrone marittimo di 2\u00aa classe poteva assumere il comando di navi non superiore alle 150 T.S.L., non superiore a 1000 T.S.L. nel Mediterraneo purch\u00e9 avesse effettuato, successivamente al conseguimento del titolo, almeno un anno di navigazione in servizio di coperta in qualit\u00e0 di ufficiale, non superiore a 1000 tonnellate oltre lo stretto di Gibilterra fino a Huelva e sino a capo Palmas, comprese le isole a non pi\u00f9 di trecento miglia dalla costa, oltre il canale di Suez, nel Mar Rosso, lungo le coste dell'Arabia e dell'India, compreso il Golfo Persico, fino a Bombay, e dell'Africa fino a capo Guardafui, purch\u00e9 avesse effettuato successivamente al conseguimento del titolo, almeno tre anni di navigazione in servizio di coperta in qualit\u00e0 di primo ufficiale, di cui almeno due su navi adibite alla pesca oltre gli stretti.\nIn seguito al D.P.R. n\u00b0 88/2010 il titolo di Padrone marittimo di 1\u00aa classe alla pesca veniva automaticamente riconvertito in Ufficiale di navigazione per la pesca oceanica, abilitato all'imbarca come ufficiale su navi adibite alla pesca oceanica e ad assumere la responsabilit\u00e0 di guardia, e riconvertito sempre automaticamente in Comandante per la pesca costiera ravvicinata su imbarcazioni inferiori a 24 metri di lunghezza. Il titolo di Padrone marittimo di 1\u00aa classe poteva anche essere riconvertito in Comandante per la pesca mediterranea su imbarcazioni superiori a 24 metri di lunghezza, ma con il requisito di avere effettuato almeno 12 mesi di navigazione da ufficiale, o in Comandante per la pesca oceanica su imbarcazioni superiori a 24 metri di lunghezza, ma con il requisito di avere effettuato almeno 24 mesi di navigazione da ufficiale.\nSempre in seguito al D.P.R. n\u00b0 88/2010 il titolo di Padrone marittimo di 2\u00aa classe veniva automaticamente riconvertito in Comandante per la pesca costiera ravvicinata su imbarcazioni inferiori a 24 metri di lunghezza. Il titolo di Padrone marittimo di 2\u00aa classe poteva anche essere riconvertito in Comandante per la pesca mediterranea su imbarcazioni uguali o superiori a 24 metri di lunghezza, ma con il requisito di avere effettuato almeno 18 mesi di navigazione da ufficiale, o in Ufficiale per la pesca oceanica su imbarcazioni superiori a 24 metri di lunghezza, ma con il requisito di avere effettuato almeno 36 mesi di navigazione da ufficiale.\nGrecia.\nNella Marina greca il grado pi\u00f9 alto tra gli ufficiali superiori \u00e8 Ploiarchos (greco: \u03a0\u03bb\u03bf\u03af\u03b1\u03c1\u03c7\u03bf\u03c2) traducibile con Skipper o Capitano di nave o anche padrone marittimo, omologo del capitano di vascello della Marina Militare Italiana; il grado immediatamente inferiore \u00e8 Antiploiarchos (greco: \u0391\u03bd\u03c4\u03b9\u03c0\u03bb\u03bf\u03af\u03b1\u03c1\u03c7\u03bf\u03c2) traducibile con Vice-Skipper o secondo capitano di nave, omologo italiano del capitano di fregata.\nPaesi Bassi.\nNella Regia Marina olandese il grado pi\u00f9 alto tra i sottufficiali di coperta \u00e8 Opperschipper (traducibile con Primo Skipper), omologo nella fanteria di marina, negli altri corpi e servizi della marina e nelle altre forze armate olandesi ad Aiutante sottufficiale (olandese: Adjudant-onderofficer), corrispondente nella Marina Militare Italiana al capo di prima classe mentre il grado immediatamente inferiore tra i sottufficiali di coperta \u00e8 Schipper, omologoe nella fanteria di marina e nelle altre forze armate olandesi a Sergente maggiore (olandese: Sergeant-majoor), corrispondente nella Marina Militare Italiana al Secondo capo scelto."}
{"id": "1137965", "revid": "120151689", "url": "https://it.wikipedia.org/wiki?curid=1137965", "title": "Matteo D'Alberto", "text": "Tra il 2004 e il 2005 ha vinto varie medaglie agli europei under-21 (due bronzi e due argenti) e una medaglia d'oro ai campionati mondiali universitari di Balakovo nel salto.\nNel luglio 2007 ha vinto il titolo italiano di sci nautico nel salto ed \u00e8 arrivato secondo nello sci nautico a figure."}
{"id": "1137972", "revid": "767487", "url": "https://it.wikipedia.org/wiki?curid=1137972", "title": "Bebe Buell", "text": "Biografia.\nMadre dell'attrice Liv Tyler, concepita con il cantante degli Aerosmith, Steven Tyler, ha cantato per i Gargoyles, ma ha anche pubblicato dei dischi come solista. Fu playmate di \"Playboy\" nel novembre del 1974. Ebbe una relazione con Todd Rundgren. Successivamente si spos\u00f2 con il musicista-attore Coyote Shivers. Con Lori Mattix e Sable Starr, Bebe Buell fu una delle pi\u00f9 celebri groupie degli anni settanta e ottanta; tra le sue pi\u00f9 famose relazioni troviamo infatti George Harrison, Jimmy Page, Mick Jagger, Rod Stewart e il gi\u00e0 citato Steven Tyler."}
{"id": "1137973", "revid": "86341", "url": "https://it.wikipedia.org/wiki?curid=1137973", "title": "James Spithill", "text": "Talento precoce, dopo aver vinto alcuni titoli juniores di match race, nel 1998 arriva terzo alla Sydney-Hobart e vince in seguito la Kenwood Cup. Da qui comincia una lunga serie di successi: la Pedrini Cento Cup (2000 e 2003), il BluRimini Match Race (2001 e 2004), il Trofeo Trombini (2002, 2004 e 2007, portandoselo definitivamente a casa essendo stato il primo ad aggiudicarsi per tre volte il Challenge) e la prestigiosa Nation's Cup (2003 e 2004), arrivando anche secondo nel 2003 al mondiale di match race.\nJames Spithill ha preso parte a sette edizioni di America's Cup: nel 2000 con Young Australia, diventando il pi\u00f9 giovane timoniere della storia dell'America's Cup, nel 2003 con OneWorld e nel 2007 con il team Luna Rossa Challenge di cui \u00e8 diventato il timoniere titolare (sostituendo Francesco De Angelis, che \u00e8 rimasto comunque nell'equipaggio con il ruolo di skipper) e con la quale ha raggiunto la finale della Louis Vuitton Cup 2007, persa per\u00f2 contro Team New Zealand con un secco 5 a 0. Dopo l'abbandono, poi rientrato, del team italiano dalla manifestazione, \u00e8 stato ingaggiato come secondo timoniere di BMW Oracle, alle spalle dell'olimpionico Russell Coutts.\nNel 2010 partecipa da timoniere alla sua 4\u00b0 America's Cup, vincendola con la sua Bmw Oracle Racing.\nNel 2013 ha vinto la America's Cup al timone di BMW Oracle, compiendo la pi\u00f9 grande rimonta della storia della Coppa, passando da 8-1 a 8-9 nelle finali di San Francisco contro team New Zealand.\nNel 2017 ha perso la Coppa America con un secco 7-1 da parte del team New Zealand.\nTre anni dopo, torna in Luna Rossa come timoniere (ruolo condiviso con Francesco Bruni), vincendo nel febbraio 2021 la Prada Cup (battendo per 7-1 i britannici di Ineos Team UK Britannia), cos\u00ec acquisendo il diritto a sfidare per la Coppa America i detentori di New Zealand, che vincono 7-3.\nSpithill \u00e8 attualmente decimo nella classifica ISAF World Match Race."}
{"id": "1137976", "revid": "53588", "url": "https://it.wikipedia.org/wiki?curid=1137976", "title": "Antropologia cristiana", "text": ""}
{"id": "1137977", "revid": "729019", "url": "https://it.wikipedia.org/wiki?curid=1137977", "title": "Campionati mondiali di pallacanestro in carrozzina", "text": "Il campionato mondiale di pallacanestro in carrozzina \u00e8 la pi\u00f9 importante competizione per rappresentative nazionali di pallacanestro in carrozzina; si svolge ogni quattro anni, organizzata dall'International Wheelchair Basketball Federation.\nIl primo mondiale fu organizzato nel 1973 per il settore maschile, e nel 1990 per quello femminile.\nLa nazionale pi\u00f9 titolata \u00e8 tra gli uomini \u00e8 la statunitense, con sei vittorie (1979, 1983, 1986, 1994, 1998 e 2002). Tra le donne, il primato \u00e8 del Canada, con cinque vittorie (1994, 1998, 2002, 2006 e 2014)."}
{"id": "1137980", "revid": "110157", "url": "https://it.wikipedia.org/wiki?curid=1137980", "title": "Remedios (album)", "text": "Remedios \u00e8 l'ottavo album di Gabriella Ferri, il settimo pubblicato dalla RCA.\nPanoramica.\nCome per molti dei precedenti dischi, gli arrangiamenti sono dei fratelli Guido e Maurizio De Angelis; la copertina \u00e8 una foto di Gabriella sdraiata su un divano, ed \u00e8 opera del fotografo Pietro Pascuttini. Registrato negli studi della RCA sulla via Tiburtina, il tecnico del suono dell'album \u00e8 Franco Finetti.\nLa particolarit\u00e0 di questo disco \u00e8 che \u00e8 diviso in due parti: sul lato A si trovano infatti canzoni della tradizione latinoamericana (tranne la title track, scritta dalla Ferri, che comunque si rif\u00e0 allo stesso tipo di sonorit\u00e0), mentre il lato B continua il recupero (gi\u00e0 avviato nei precedenti lavori dell'artista) di alcuni motivi della tradizione romanesca, come la celebre \"Nina, si voi dormite\", vincitrice del concorso di San Giovanni del 1901.\nDi particolare importanza \u00e8 \"Grazie alla vita\", traduzione in italiano di una famosissima canzone di Violeta Parra, \"Gracias a la vida\", scritta dalla cantante cilena poco prima di togliersi la vita (1967). Nel frattempo si era instaurata in Cile la dittatura militare di Pinochet, a seguito del golpe dell'11 settembre 1973, per cui la canzone, e la figura stessa della Parra, stavano progressivamente assurgendo a simbolo di libert\u00e0 e giustizia nel paese latinoamericano. Di \"Gracias a la vida\" si ricorda l'interpretazione di Mercedes Sosa, cui fecero seguito le versioni di moltissimi altri artisti, tra cui Joan Baez (sempre nel 1974), Claudia L\u00f3pez Bascu\u00f1\u00e1n, Arja Saijonmaa (in svedese), e Herbert Pagani, che la cant\u00f2 in italiano ma con un testo diverso rispetto a quello della Ferri.\n\"La paloma\" \u00e8 invece un celebre brano del 1860, cantato anche da Connie Francis, e citato da Franco Battiato nella sua \"Magic shop\".\nIl disco \u00e8 stato ristampato in cd nel 2001.\nDopo oltre trent'anni dalla sua pubblicazione il brano \"Remedios\" \u00e8 stato scelto dal regista turco Ferzan \u00d6zpetek che lo ha incluso nella colonna sonora di \"Saturno contro\". Grazie al successo della pellicola il brano ha trovato un nuovo ed inaspettato successo diventando una \"hit\" radiofonica."}
{"id": "1137984", "revid": "121405", "url": "https://it.wikipedia.org/wiki?curid=1137984", "title": "Nicola Oresme", "text": ""}
{"id": "1137992", "revid": "1226", "url": "https://it.wikipedia.org/wiki?curid=1137992", "title": "Elisir d\u2019erbe barathier", "text": ""}
{"id": "1137996", "revid": "767487", "url": "https://it.wikipedia.org/wiki?curid=1137996", "title": "Breach - L'infiltrato", "text": "Breach - L'infiltrato (\"Breach\") \u00e8 un film del 2007 diretto da Billy Ray ed interpretato da Chris Cooper e Ryan Phillippe.\nIl film si basa sulla vera storia dell'ex-agente FBI Robert Hanssen, tuttora all'ergastolo per aver violato la sicurezza degli Stati Uniti d'America.\nTrama.\nIl giovane agente Eric O'Neill viene scelto da Kate Burroughs per entrar a far parte della divisione sicurezza interna dell'FBI: il suo compito sar\u00e0 quello di investigare sulla seconda identit\u00e0 dell'agente Robert Hanssen, un veterano arrivato ormai a fine carriera ma ancora potenzialmente pericoloso in quanto sospettato di aver rivelato informazioni top secret a persone non autorizzate. O'Neill, ambizioso e determinato, viene fatto passare come segretario dell'agente Hanssen, che lo guarda con diffidenza e sufficienza.\nPian piano tuttavia il giovane si guadagna la fiducia della spia, vivendo una doppia vita e sempre sul punto di essere scoperto. Quando Hanssen si reca a fare un'ultima consegna, l'FBI lo arresta e il giovane viene promosso agente, ma rifiuta.\nDistribuzione.\nLa pellicola \u00e8 uscita negli USA il 16 febbraio 2007, mentre in Italia \u00e8 arrivata nelle sale il 18 maggio dello stesso anno."}
{"id": "1137997", "revid": "114477116", "url": "https://it.wikipedia.org/wiki?curid=1137997", "title": "Mercurino Arborio di Gattinara", "text": "Tra gli uomini maggiormente rilevanti nella politica del suo tempo, fu tenace sostenitore e consigliere di Carlo V, dapprima alle corti di Borgogna e Spagna, e poi come cancelliere dell'imperatore, proseguendo e promuovendo la sua teoria della \"monarchia universale\". Nell'ambito religioso, contribu\u00ec notevolmente nella mediazione dello scisma luterano con la Chiesa cattolica. La sua influenza sull'imperatore Carlo V ebbe enorme rilevanza in particolar modo per aver riportato in vita un utopico e irrealizzabile sogno universalistico di accentramento di potere in Germania, che sognava di fare del nuovo impero un arbitro morale e potere supremo nei confronti di tutti i regni e principati di Europa.\nBiografia.\nI primi anni.\nMercurino nacque il 10 giugno 1465 a Gattinara, residenza della sua famiglia dall'epoca di suo nonno che era divenuto primo podest\u00e0 della citt\u00e0 della sua casata. Mercurino era il primogenito di Paolo Arborio di Gattinara e di Felicita Ranzo, appartenente quest'ultima ad un'illustre famiglia di Vercelli. Il cognome in origine \u00e8 Arborio Gattinara, mentre dal 1800 \u00e8 stato aggiunto il predicato \"di\" (Arborio di Gattinara), ma i documenti fino a met\u00e0 ottocento riportano \"Arborio Gattinara\".\nDal 1489 al 1493 studi\u00f2 presso l'Universit\u00e0 di Torino ove ottenne il dottorato in legge nel 1493.\nL'inizio della carriera al servizio di Margherita d'Asburgo a Torino.\nNel 1479, suo padre mor\u00ec e Mercurino dovette interrompere i suoi studi e trovare al pi\u00f9 presto una soluzione per la sua situazione economica: promise in gran segreto di sposare Andreetta Avogadro, che era orfana e al servizio della sua famiglia. Quando ci\u00f2 venne scoperto, la madre non manc\u00f2 di dimostrare il suo dissenso.\nNel 1480 si rec\u00f2 a Vercelli per praticare presso il notaio Pietro Arborio Gattinara, cugino di suo padre. Nel 1489 egli decise di riprendere i propri studi di legge preso l'Universit\u00e0 di Torino anche se ancora una volta la sua famiglia gli fu contraria. Egli per tutta risposta spos\u00f2 ufficialmente Andreetta Avogadro e con la dote di lei pag\u00f2 i propri studi ed il trasferimento a Torino presso suo zio paterno Giovanni Arborio, che era giudice in quella citt\u00e0. Dopo aver ottenuto il dottorato, fece pratica a Torino dal 1494 al 1501.\nIn quell'anno, divenne consigliere della duchessa Margherita d'Asburgo, moglie del duca Filiberto II di Savoia e figlia dell'imperatore Massimiliano I d'Asburgo, presso la quale svolse un'opera particolarmente apprezzata anche dopo la morte del marito nel 1504, risolvendo per lei delle controversie createsi su una certa parte della dote concessa anni prima al defunto sovrano. Grazie all'opera del Gattinara, l'anno successivo Margherita ottenne, a vita, l'amministrazione delle contee di Romont e Villars e delle terre di Bresse. La duchessa vedova a questo punto nomin\u00f2 il Gattinara quale avvocato fiscale e presidente di Bresse.\nPresidente del parlamento di Borgogna.\nNel 1506, il re Filippo di Castiglia mor\u00ec lasciando sei figli tutti in giovane et\u00e0, tra i quali vi era Carlo di Gand, futuro re \"Carlo I di Spagna\" e futuro imperatore \"Carlo V del Sacro Romano Impero\"; Giovanna, la regina vedova, era malata di una malattia incurabile, mentre il padre di Giovanna, Ferdinando II d'Aragona, appariva ormai vecchio e spesso assente dalla Spagna. Per parte di padre, l'imperatore Massimiliano I d'Asburgo, padre di Filippo, era troppo impegnato nell'amministrazione del suo impero per badare ai nipoti rimasti praticamente orfani, ma fu lui a prendere la decisione che della loro educazione dovesse occuparsi la duchessa Margherita sua figlia. Gattinara venne incaricato direttamente da Margherita di occuparsi della faccenda ed in quasi otto mesi organizz\u00f2 l'educazione dei giovani. Nel 1508 l'imperatore Massimiliano assegn\u00f2 alla duchessa Margherita il governo della Borgogna come ricompensa, ed ella nomin\u00f2 il Gattinara alla carica di presidente del Parlamento di D\u00f4le.\nNel frattempo, egli inizi\u00f2 dei negoziati che porteranno poi alla formazione della Lega di Cambrai. Nel 1509 l'imperatore nomin\u00f2 il Gattinara suo ambasciatore presso re Luigi XII di Francia col proposito di indurre quest'ultimo a trovare un accordo con l'imperatore e col re Ferdinando I d'Aragona per la successione al trono di Castiglia del nipote Carlo. L'accordo venne siglato nell'ottobre di quello stesso 1509 a Blois ed il Gattinara fece ritorno a D\u00f4le nel 1510 per riprendere le sue funzioni di presidente del parlamento di Borgogna, ma nel maggio successivo per incarico imperiale egli fece ritorno in Spagna per velocizzare l'attuazione degli accordi di Blois e nel settembre il patto venne riconosciuto dalle Cortes di Castiglia. Nel 1511 Mercurino Gattinara torn\u00f2 in Borgogna ove prese residenza stabile acquistando il castello ed il feudo di Chevigny. Malgrado questa sua vicinanza alla politica borgognona, il Gattinara non era particolarmente apprezzato dalla popolazione per la sua amministrazione restrittiva e dovette fronteggiare non poche dispute giudiziarie anche sulla propriet\u00e0 del proprio castello. Nel 1516 il Gattinara, spossato e irato, si ritir\u00f2 nel monastero cartusiano di Bruxelles per completare un voto da lui fatto e qui ebbe il tempo per rilassarsi e scrivere un'operetta dedicata al giovane Carlo, nella quale egli present\u00f2 la sua teoria sulla monarchia universale che tanto poi ispirer\u00e0 il sovrano sul trono imperiale. In quello stesso anno, re Ferdinando I d'Aragona mor\u00ec e Carlo divenne re di Castiglia e di Aragona col nome di Carlo I.\nAl servizio di Carlo V.\nIl 15 ottobre 1517 Carlo V, da poco divenuto re di Spagna, fece pervenire a Mercurino attraverso suo nonno, l'imperatore Massimiliano d'Asburgo, l'invito a ricoprire l'importante incarico di consigliere e Gran Cancelliere del re. Egli ottenne quindi il consenso del duca di Savoia a lasciare le sue terre per la Spagna. L'imperatore Massimiliano mor\u00ec nel 1519 ed il Gattinara, convinto sostenitore della monarchia universale, insistette sulla necessit\u00e0 di assicurare al giovane Carlo il supporto della maggioranza dei principi elettori per la sua ascesa al trono imperiale. Grazie dunque anche alla sua opera di mediazione, Carlo divenne imperatore col nome di Carlo V.\nGuerra d'Italia del 1521-1526.\nNel 1521, i francesi invasero la Navarra e Calais (quest'ultima era possedimento inglese all'epoca). Il Gattinara guid\u00f2 ancora una volta i negoziati per un'alleanza tra Inghilterra, Sacro Romano Impero e Santa Sede contro la Francia. Nella Dieta di Worms, Gattinara presenzi\u00f2 e parl\u00f2 con grande determinazione cercando una riconciliazione tra i movimenti ribelli e consigliando Carlo V di consentire a Martin Lutero di prendere parte all'assemblea di modo che fosse consentito anche a lui di esprimere le ragioni del suo dissenso di fronte all'intera Dieta convenuta. Mercurino era convinto del fatto che un dialogo franco avrebbe potuto riportare la maggioranza dei luterani in seno alla chiesa cattolica, ma questo non accadde.\nNel 1522 scoppi\u00f2 un conflitto tra re Francesco I di Francia e Carlo V, fatto che si concluse nel 1525 con la sconfitta dei francesi a Pavia e la cattura dello stesso re Francesco che venne portato prigioniero a Madrid. Malgrado l'opinione contraria del Gattinara, il quale temeva che il re francese non avrebbe rispettato gli accordi, Francesco venne liberato nel 1526 pochi mesi dopo la sua cattura, facendo ritorno nel suo regno e riprendendo le ostilit\u00e0 contro la Spagna.\nGuerra della Lega di Cognac.\nNel corso della nuova guerra scoppiata, si costitu\u00ec la \"Lega di Cognac\" composta dalla Francia, dalla Repubblica di Venezia, da papa Clemente VII, da Firenze e dal duca di Milano, Francesco II Sforza, contro l'ingerente strapotere dell'imperatore. Nel maggio del 1527, le truppe imperiali attaccarono Roma e dopo averla saccheggiata (Sacco di Roma) re Francesco I decise di concludere la Pace di Cambrai il 5 agosto 1529, sempre sotto la mediazione del Gattinara.\nAttorno al 1529, Mercurino di Gattinara scrisse la propria autobiografia, nella quale per la prima volta abbiamo il dato che fu papa Leone X ad offrirgli il cardinalato per la grande opera che egli aveva svolto in difesa della chiesa cattolica romana. In quello stesso anno il Gattinara aveva inoltre mostrato le proprie capacit\u00e0 e competenze alla Conferenza di Bologna che regolament\u00f2 i confini degli stati italiani e nella quale lo stesso Gattinara si impegn\u00f2 perch\u00e9 all'Ordine Militare di San Giovanni di Gerusalemme venisse concesso il dominio dell'isola di Malta per ricompensarli della recente perdita di Rodi. Quando infine il Gattinara scese in Italia a fianco dell'imperatore in occasione dell'incoronazione di quest'ultimo, papa Clemente VII lo nomin\u00f2 cardinale.\nEra un poliglotta in grado di esprimersi in italiano, spagnolo, francese, tedesco ed olandese e tale capacit\u00e0 lo rese particolarmente apprezzato alla corte di Carlo V.\nMercurino Arborio di Gattinara lavorava anche 18 ore al giorno ed aveva come scopo l'insediamento del re come guida politica, spirituale e militare dell'Europa unita, in una visione imperiale che \nDurante gli anni da consigliere di Carlo V, il Gattinara riorganizz\u00f2 l'esercito imperiale e la finanza, eman\u00f2 leggi a favore dei nativi americani e scrisse un trattato di buon governo.\nIl cardinalato e gli ultimi anni.\nPur rimanendo un laico e senza aver mai ricevuto gli ordini sacri da sacerdote, Mercurino di Gattinara venne creato cardinale nel concistoro del 13 agosto 1529 ed il 3 settembre di quello stesso anno ricevette la berretta cardinalizia ed il titolo di San Giovanni a Porta Latina.\nNel 1530, dopo l'incoronazione dell'imperatore Carlo V nella Basilica di San Petronio di Bologna, il Gattinara lasci\u00f2 l'Italia per presenziare alla Dieta di Augusta, ma mor\u00ec a Innsbruck prima di raggiungere il Parlamento, il 5 giugno di quello stesso anno. Secondo il suo testamento (stilato il 23 luglio 1529) le sue spoglie vennero portate a Gattinara e sepolte nella chiesa parrocchiale di San Pietro, dove arriveranno i Canonici Regolari Lateranensi, nel Convento costruito dal fratello Gabriele, con i lasciti del suo testamento.\nA Gattinara \u00e8 ancora esistente il palazzo della famiglia, con sale affrescate, oggi in parte sede della Associazione Culturale di Gattinara."}
{"id": "1138000", "revid": "339392", "url": "https://it.wikipedia.org/wiki?curid=1138000", "title": "21. Panzerdivision", "text": ""}
{"id": "1138001", "revid": "729019", "url": "https://it.wikipedia.org/wiki?curid=1138001", "title": "Trouble (Akon)", "text": "Trouble \u00e8 l'album di debutto di Akon, uscito negli Stati Uniti il 29 giugno 2004. \u00c8 stato dichiarato disco di platino sia in USA che nel Regno Unito, dove ha venduto rispettivamente oltre la cifra di un milione di copie e oltre le 487'000.\nIl disco.\nIl disco ha poi venduto sulle tre milioni di copie in tutto il mondo, e dato il suo grande successo \u00e8 stato rilanciato in versione speciale. Cinque singoli sono stati estratti: il primo a salire subito in vetta alle chart \u00e8 \"Locked Up\", realizzato assieme al rapper Styles P e incentrato sulla vita di Akon in carcere. Il secondo \u00e8 \"Ghetto\", il terzo \"Lonely\". Quest'ultimo supera addirittura il precedente \"Locked up\", diventando una hit di successo e raggiungendo la posizione numero uno nelle classifiche di vari paesi come ad esempio Regno Unito, Germania e Australia. Il quarto singolo \u00e8 \"Belly Dancer (Bananza)\", ballata ritmata e movimentata della quale sar\u00e0 poi realizzata una remix con Kardinal Offishall; il quinto e ultimo \u00e8 \"Pot Of Gold\", che non riscuote per\u00f2 un grande successo nelle chart (nel video del singolo fa apparizione l'artista R&amp;B T-Pain)."}
{"id": "1138009", "revid": "547034", "url": "https://it.wikipedia.org/wiki?curid=1138009", "title": "Giuseppe Dalla Vedova", "text": " Fu presidente della Societ\u00e0 geografica italiana dal 1900 al 1906 di cui era gi\u00e0 stato segretario dal 1877 al 1896.\nBiografia.\nDopo studi classici conseguiti presso il Seminario di Padova, segu\u00ec a Vienna gli insegnamenti di geografia (allora tenuti presso i corsi di filosofia) di Friedrich Simony, grazie ai quali si avvicin\u00f2 all'opera dei padri della nuova geografia ottocentesca Alexander von Humboldt e Karl Ritter. Ritornato in patria si dedic\u00f2 all'insegnamento nei licei di Venezia e Padova e cominci\u00f2 a scrivere pubblicazioni, sino al \"Delle origini e dei progressi della geografia fisica\", 1868, che gli valse notoriet\u00e0 nell'ambito scientifico. Nel 1872 ebbe la cattedra di geografia all'Universit\u00e0 di Padova, significativo fu il discorso di insediamento, noto come \"La geografia ai giorni nostri\".\nNel 1875 fu nominato direttore del neo-istituito Museo d'istruzione e di educazione di Roma e docente di geografia presso l'Universit\u00e0 La Sapienza, di cui sarebbe stato rettore nell'anno accademico 1895-1896.\nNel contesto geografico del tempo si adoper\u00f2 a rinnovare la geografia italiana promuovendo la concezione di essa come disciplina della distribuzione di fatti e fenomeni sulla superficie terrestre e delle loro reciproche connessioni.\nAl Metternich, che aveva definito l'Italia \"una mera espressione geografica\", replic\u00f2: \u00abL'espressione geografica \u00e8 creata dalla comunanza e dall'armonico temperamento di condizioni fisiche, di prodotti, di bisogni, d'interessi, di tradizioni, d'origini; l'espressione geografica rappresenta una specie di organismo, e gli organismi hanno in s\u00e9 la ragione e il diritto della propria esistenza\u00bb.\nSostenne l'insegnamento della geografia nelle scuole. \nNel 1907 ader\u00ec alla Societ\u00e0 italiana per il progresso delle scienze, del cui Comitato sezionale centrale per la geografia fu presidente. Fu membro della Societ\u00e0 geologica italiana e dell'Accademia dei Lincei. Nel 1909 fu nominato senatore.\nFu autore di oltre 150 titoli scientifici, che posero le basi per la ricerca dei geografi italiani di fine ottocento. \nOpere.\nTesti:\nCollegamenti esterni.\n "}
{"id": "1138018", "revid": "33689", "url": "https://it.wikipedia.org/wiki?curid=1138018", "title": "Missione spaziale Galileo", "text": ""}
{"id": "1138031", "revid": "51323", "url": "https://it.wikipedia.org/wiki?curid=1138031", "title": "Accademia dei lincei", "text": ""}
{"id": "1138033", "revid": "287204", "url": "https://it.wikipedia.org/wiki?curid=1138033", "title": "Bertoldo IV di Z\u00e4hringen", "text": "Biografia.\nFiglio di Corrado I di Z\u00e4hringen e Clementia di Lussemburgo-Namur, succedette al padre nel 1152. A causa del matrimonio tra Federico Barbarossa e Beatrice di Borgogna perse il titolo di duca di Borgogna, ottenendo in compenso, quello di \"Rector Burgundiae\" oltre a diritti d'avvocazia su Ginevra, Losanna e Sion (1156). La competizione con il vicino duca di Svevia, Federico IV di Svevia, lo port\u00f2 ad appoggiare Guelfo VI nella guerra per il feudo di Tubinga. Nel 1173 ottenne l'avvocazia anche sulla citt\u00e0 di Zurigo.\nMatrimonio e figli.\nEgli spos\u00f2 Heilwig di Frohburg. Essi ebbero tre figli:\nSuccessivamente si rispos\u00f2 con Ida di Lorena, da cui non ebbe figli."}
{"id": "1138037", "revid": "287204", "url": "https://it.wikipedia.org/wiki?curid=1138037", "title": "Aditya", "text": "Gli \u0100ditya sono un gruppo di divinit\u00e0 solari dell'induismo, discendenti di Adit\u012b e Ka\u015byapa. Inizialmente in epoca vedica ognuno di loro veniva a raffigurare un aspetto espansivo/esteriore (pioggia, vento, sole etc) della Natura.\n\"Aditya\" (e le sue modificazioni, come \"Vikramaditya\") \u00e8 del resto, in omaggio al dio del sole, un nome proprio piuttosto comune tra gli uomini indiani.\nVeda.\nNei Rig Veda, gli Adityas sono sette divinit\u00e0 dei cieli, guidate da Varu\u1e47a, e da Mitra:\nNegli Yajurveda (Taittir\u012bya Samhita), il loro numero sale a otto e si suppone che l'ultimo possa essere Vivasv\u0101na. L'inno LXXII del decimo libro dei Rig Veda conferma l'esistenza di otto Aditya e identifica il mancante con M\u0101rtanda, che in seguito verr\u00e0 sostituito con Vivasv\u0101na.\nCome classe di d\u00e8i, gli \u0100ditya dei Rigveda sono distinti da altri gruppi come i \"Marut\", i \"Rbhus\" e i \"Vi\u015bve-dev\u0101\u1e25\" (sebbene Mitra e Varuna appaiano anche nel contesto di questi ultimi).\nBr\u00e2hmana.\nNei Br\u00e2hmana gli \u0100ditya sono dodici e corrispondono ai mesi. \nPur\u00e2na.\nNei Pur\u00e2na \u0100ditya \u00e8 anche un nome di Vi\u1e63\u1e47u, nel suo avatar conosciuto come V\u0101mana il nano.\nLa lista di \u0100ditya ricavabile dal Vi\u1e63\u1e47upur\u0101\u1e47a \u00e8 la seguente:"}
{"id": "1138043", "revid": "1543377", "url": "https://it.wikipedia.org/wiki?curid=1138043", "title": "Amuay", "text": "Amuay \u00e8 una citt\u00e0 del Venezuela nello Stato di Falc\u00f3n.\nPosta nella penisola d Paraguan\u00e1, il suo porto serve la vicina raffineria di petrolio, considerata la maggiore nel mondo e conosciuta come \"Paraguana refining center\", che ha una produzione giornaliera di oltre un milione di barili di petrolio (e prodotti derivati) al giorno.\nLa cittadina di Amuay ha circa 20.000 abitanti ed \u00e8 collegata alla vicina Punto Fijo, con cui forma una conurbazione di oltre 200.000 abitanti nel comune di Carirubana."}
{"id": "1138045", "revid": "124706812", "url": "https://it.wikipedia.org/wiki?curid=1138045", "title": "Juan Carlos Valer\u00f3n", "text": "Soprannominato \"El Flaco\" ed \"El mago\" dai tifosi del Deportivo la Coru\u00f1a, ha militato nella squadra galiziana per tredici stagioni, diventandone il giocatore simbolo.\nCaratteristiche tecniche.\nTrequartista dotato di classe cristallina, Valer\u00f3n \u00e8 stato impiegato nella sua lunga carriera professionistica come regista offensivo alle spalle di una o due punte. Poco avvezzo al gol, preferiva agire tra le linee avversarie fornendo ai compagni l'ultimo passaggio grazie alla sua visione di gioco: era infatti dotato di un passaggio estremamente preciso e di un eccellente dribbling nello stretto, che gli permetteva di sopperire alla scarsa rapidit\u00e0 nei movimenti e alla debole struttura fisica. Nonostante il grande talento, Valer\u00f3n non \u00e8 mai approdato in una grande squadra: ha infatti risentito non solo dei gravi infortuni di gioco, ma anche del profondo cambiamento calcistico degli anni Duemila, che ha favorito i fantasisti brevilinei e rapidi. Nel corso della sua lunga carriera, gli \u00e8 stata riconosciuta una grande correttezza sportiva e uno spiccato fair-play, che lo hanno reso popolare tra tutte le tifoserie del suo paese.\nCarriera.\nClub.\nGli inizi: Las Palmas e Maiorca.\nValer\u00f3n inizia la sua carriera nelle giovanili del Club Deportivo Arguinegu\u00edn, squadra del suo paese natale dove ha militato anche il suo concittadino David Silva. Incoraggiato dall'esempio del fratello maggiore Miguel \u00c1ngel, promettente calciatore la cui carriera era stata interrotta a causa di un gravissimo infortunio, passa nelle giovanili dell'Uni\u00f3n Deportiva Las Palmas e nella stagione 1994-1995 \u00e8 promosso nella squadra B, dove colleziona 25 presenze condite da sette reti. Nelle due stagioni successive milita nella prima squadra, dove mette in mostra il suo talento come regista offensivo: tra campionato e coppa, colleziona 63 presenze mettendo a segno tre gol.\nNell'estate del 1997 passa a titolo gratuito al Maiorca, militando per la prima volta nella Prima Divisione: nel corso della sua unica stagione nel club, raccoglie complessivamente 47 presenze segnando quattro gol.\nIl rodaggio: Atl\u00e9tico Madrid.\nGrazie all'eccellente stagione appena conclusasi, nell'estate del 1998, sempre a titolo gratuito, passa all'Atl\u00e9tico Madrid di Arrigo Sacchi, dove riesce a vincere la concorrenza di Juninho Paulista, stella della squadra.\nNella stagione 1998-1999 il club vive diverse difficolt\u00e0, con ben tre allenatori a succedersi sulla panchina. Nonostante il deludente piazzamento in campionato, al tredicesimo posto, il club riesce comunque ad arrivare in finale di Coppa del Re, persa 3-0 contro il Valencia di Claudio Ranieri, e in semifinale di Coppa UEFA, persa con un risultato complessivo di 5-2 contro il . Nel corso della stagione, Valer\u00f3n colleziona 40 presenze e tre gol, ma viene impiegato prevalentemente in posizione pi\u00f9 arretrata, nella mediana del 4-4-2 di Sacchi.\nLa stagione successiva fu per Valer\u00f3n e la sua squadra foriera di grandi delusioni: oltre all'eliminazione agli ottavi di Coppa UEFA contro il Lens per un risultato complessivo di 6-4 e alla sconfitta in finale di Coppa del Re per 2-1 contro l'Espanyol, l'Atl\u00e9tico Madrid concluse la stagione alla diciannovesima posizione, retrocedendo in Seconda Divisione. Termina la stagione con 47 presenze complessive e quattro gol.\nLa consacrazione: Deportivo La Coru\u00f1a.\nNell'estate del 2000 passa quindi al Deportivo La Coru\u00f1a, fresco vincitore del campionato, per undici milioni di euro. Fu fortemente voluto dal presidente Augusto C\u00e9sar Lendoiro, che imbast\u00ec con l'Atl\u00e9tico Madrid una complessa trattativa in cui rientrarono anche il portiere Jos\u00e9 Francisco Molina (4 milioni) e il terzino Joan Capdevila (6,5 milioni).\nLa stagione 2000-2001 inizia nel migliore dei modi, con la conquista della Supercoppa di Spagna contro l'Espanyol; Valer\u00f3n, sebbene non scenda in campo in nessuno dei due incontri, pu\u00f2 quindi vendicare la sconfitta subita proprio contro i catalani pochi mesi prima. Termina la stagione con un totale di 41 presenze e quattro gol, ottenendo un prezioso secondo piazzamento in campionato; il club \u00e8 tuttavia eliminato al secondo turno di Coppa del Re contro il Tenerife e, dopo aver vinto il girone della Champions League, viene eliminato dalla competizione agli ottavi di finale contro il Leeds United.\nLa stagione 2001-2002 fu una delle migliori di Valer\u00f3n, all'epoca considerato tra i migliori nel suo ruolo. Disput\u00f2 complessivamente 53 gare, segnando 6 gol. La sua squadra ottenne un altro secondo piazzamento in campionato, dietro il Valencia di Rafa Benitez, ma vinse la Coppa del Re battendo in finale il Real Madrid. In Champions League, dopo aver vinto la prima fase a gironi, arriv\u00f2 secondo nella seconda fase a gironi, venendo per\u00f2 sconfitto dal Manchester United ai quarti di finale.\nLa stagione 2002-2003 inizi\u00f2 con la conquista della Supercoppa di Spagna contro il Valencia e si concluse con il terzo piazzamento in campionato. Tuttavia, Valer\u00f3n inizi\u00f2 a risentire di alcuni problemi fisici e non fu determinante come nei due anni precedenti. La sua squadra giunse comunque in semifinale di Coppa del Re, persa contro il Maiorca, e alla seconda fase a gironi della Champions League.\nNelle successive tre stagioni mantenne un alto livello di rendimento (celebre il suo gol nella partita di Champions League del 7 aprile 2004 contro il Milan, vinta dal Deportivo 4-0), ma nel 2006, in un incontro di campionato contro il Maiorca, si infortun\u00f2 gravemente a un ginocchio, riportando la frattura del legamento crociato anteriore. Questo infortunio condizion\u00f2 fortemente non solo le due successive stagioni, in cui non raccolse che otto presenze complessive, ma anche la sua tenuta fisica per il resto della carriera. Ci\u00f2 non gli imped\u00ec, comunque, di alzare la Coppa Intertoto nel 2008, unico trofeo internazionale della sua carriera. Trascorse in Galizia altre cinque stagioni, di cui una (2011-2012) in Seconda Divisione. Ormai trentottenne, nel 2013 annunci\u00f2 l'intenzione di lasciare il club al termine della stagione.\nIl ritorno alle origini: Las Palmas.\nNell'estate del 2013 torna quindi a titolo gratuito nel suo club d'origine, l'Uni\u00f3n Deportiva Las Palmas, in Seconda Divisione. Termina la stagione 2013-2014 con un totale di 46 presenze e tre gol, portando la sua squadra ai play-off, persi in finale contro il C\u00f3rdoba. Nella stagione 2014-2015 colleziona 27 partite tra campionato e Copa del Rey, senza mettere a segno alcuna rete. La sua squadra, per\u00f2, raggiunge i playoff e battendo Valladolid e Saragozza si aggiudica la promozione in Primera Divisi\u00f3n. Il 16 luglio 2015, a quarant'anni compiuti, firma un rinnovo annuale con la sua squadra, con cui disputer\u00e0 la stagione 2015-2016. Ottenuta una salvezza sicura con la sua squadra, al termine della stagione 2015-2016 Valeron decide di ritirarsi dal calcio giocato, annunciando la sua decisione il 7 maggio 2016. Il giorno successivo disputa la sua ultima gara in carriera.\nNazionale.\nHa debuttato in Nazionale il 18 novembre 1998 nella partita Italia-Spagna 2-2. Ha partecipato anche ai Mondiali di calcio Giappone-Corea del Sud 2002 segnando un gol contro la Slovenia e agli Europei di calcio in Portogallo del 2004.\nHa collezionato complessivamente 46 presenze e 5 reti con la selezione spagnola.\nStatistiche.\nPresenze e reti nei club.\n\"Statistiche aggiornate al 22 aprile 2016.\""}
{"id": "1138048", "revid": "767487", "url": "https://it.wikipedia.org/wiki?curid=1138048", "title": "Prey - La caccia \u00e8 aperta", "text": "Prey - La caccia \u00e8 aperta (\"Prey\") \u00e8 un film thriller diretto da Darrell James Roodt, con Bridget Moynahan, Peter Weller e Jamie Bartlett, uscito in Italia il 18 maggio 2007, .\nTrama.\nTom Newman, ingegnere americano, ha deciso di coniugare vacanza e lavoro in uno spettacolare safari in Sudafrica. Durante un'escursione, alla quale Tom decide di non partecipare, la famiglia Newman si avventura nella savana selvaggia, fuori dai sentieri pi\u00f9 battuti. In breve tempo si ritrovano accerchiati da un branco di leoni; non resta che trincerarsi dentro la \"jeep\".\nSono circondati da belve feroci, non hanno armi, non c'\u00e8 segnale telefonico: la sola possibilit\u00e0 di salvezza \u00e8 resistere a oltranza e sperare che Tom ed i soccorsi siano pi\u00f9 veloci dei leoni."}
{"id": "1138049", "revid": "767487", "url": "https://it.wikipedia.org/wiki?curid=1138049", "title": "Straziami ma di baci saziami", "text": "Straziami ma di baci saziami \u00e8 un film del 1968 diretto da Dino Risi.\nTrama.\nIl destino fa incontrare ad una manifestazione folkloristica a Roma il barbiere di Alatri (Frosinone), Marino Balestrini, e la bella operaia marchigiana, Marisa Di Giovanni. Si \u00e8 trattato di un breve incontro, ma ormai il colpo di fulmine \u00e8 scoppiato tra i due giovani. \u00c8 questo il motivo per cui Marino lascia il suo paese per andare a Sacrofante Marche per incontrare di nuovo Marisa. Qui i due si innamorano, vivendo la loro passione citando e cantando i versi delle canzonette che ispirano il loro amore.\nMa il padre di lei, marmorista e scultore di monumenti funebri, ritiene il barbiere non adatto alla figlia perch\u00e9 socialmente inferiore e si oppone al matrimonio. I due allora, seguendo gli insegnamenti delle canzonette e rivivendo il dramma del film \"Il dottor \u017divago\", decidono di por fine al loro disperato amore facendosi travolgere da un treno, che invece riesce a fermarsi in tempo e da dove scende un infuriato macchinista, che li prende a male parole. La prematura morte dello scultore libera per\u00f2 i due giovani, che si preparano ormai a sposarsi.\nAdelaide, la vedova padrona della pensione in cui alloggia Marino, tenta l'uomo con le sue grazie, che il barbiere per\u00f2 respinge: offesa dal rifiuto, la donna allora si vendica instillando in Marino il dubbio che Marisa, durante una gita parrocchiale, si sia comportata da malafemmina con un certo Scortichini Guido. Marino vorrebbe che Marisa confessasse il suo turpe passato ma la ragazza, offesa dall'ingiusto sospetto, abbandona il paese per Roma. Conosciuta alla fine la verit\u00e0, Marino, pentito, lascia tutto per inseguire Marisa e farsi perdonare da lei, nel frattempo scomparsa nella grande citt\u00e0. Dopo varie vicissitudini, il povero ex barbiere, senza pi\u00f9 un soldo e ridottosi come un barbone, disperato poich\u00e9 non riesce a rintracciare Marisa, decide di suicidarsi, questa volta da solo, gettandosi nel Tevere, ma viene salvato.\nL'accaduto viene pubblicato sui giornali e cos\u00ec Marisa, che nel frattempo ha sposato il sarto sordomuto Umberto, va a visitare Marino in ospedale, e l'informa che ormai \u00e8 diventata la signora Ciceri. Dietro suggerimento di un vicino di letto, Marino, pur disperato, gioca al lotto i numeri della sua travagliata storia d'amore e vince una forte somma. Risolti cos\u00ec i suoi problemi economici, Marino dapprima vorrebbe cinicamente vendicarsi dell'abbandono, poi l'antica passione per Marisa prende il sopravvento e tra loro riscoppia l'amore. Ma c'\u00e8 di mezzo il sordomuto, per cui i due decidono di eliminarlo facendo esplodere la stufa a kerosene non appena il sarto accender\u00e0 un ferro da stiro. L'esplosione, presa per un incidente casuale, invece di uccidere il sarto gli fa riacquistare la parola e l'udito; per assolvere a un voto fatto anni prima, il sarto, per la grazia ricevuta, si far\u00e0 frate con l'obbligo del silenzio e sar\u00e0 proprio lui a cantare, con voce angelica, alle nozze di Marino e Marisa.\nProduzione.\nIl titolo \u00e8 tratto da un verso della canzone \"Creola\", un tango del 1926 di cui \u00e8 autore \"Ripp\", al secolo Luigi Miaglia, autore di commedie musicali degli anni venti. Il testo fortemente, e forse involontariamente, kitsch, proprio per i suoi toni esageratamente passionali ed erotici , si adatta bene a fare da titolo al film dal contenuto comico popolare.\nRiprese.\nIl paese di Sacrofante Marche non esiste: quelli rappresentati nel film sono in realt\u00e0 Pescocostanzo, in Abruzzo, e Montecelio, nel Lazio. La stazione ferroviaria \u00e8 quella di Rivisondoli-Pescocostanzo e le scene con il treno sono state girate nei suoi pressi. La sequenza in cui Manfredi scende le scale, inseguito dai cani, \u00e8 stata girata sulla gradinata d'accesso alla Chiesa di Pescocostanzo (L'Aquila).\nLa sequenza dei titoli di testa \u00e8 stata girata, come dice la voce narrante, allo stadio Olimpico di Roma durante un raduno nazionale di gruppi folcloristici.\nLa sequenza dell'appuntamento di Marino e Marisa \u00e8 stata girata davanti all'obelisco di Axum, che a quell'epoca (1968) si trovava ancora a Roma e che nel 2005 \u00e8 stato restituito all'Etiopia.\nColonna sonora.\nLa canzone che d\u00e0 l'incipit alla colonna sonora del film \u00e8 \"Io ti sento\" cantata da Marisa Sannia.\nDistribuzione.\nIl film \u00e8 stato distribuito in Italia il 4 ottobre 1968 ed in DVD nel 2001 (dalla Multivision).\nAccoglienza.\nCritica.\n\u00abIl film \u00e8 un grande fotoromanzo comico. C'\u00e8 l'amore e il tradimento, il dramma e la disperazione. Tutto in marchigiano stretto\u00bb (Walter Veltroni, \"Certi piccoli amori. Dizionario sentimentale di film\", Sperling &amp; Kupfer Editori, Milano, 1994)\n\u00ab... interpretato con giusta misura da un Nino Manfredi in buona forma, da un Tognazzi irresistibile nella macchietta del sordomuto, da una Pamela Tiffin proprio caruccia, il film trova infine in una fitta schiera di bravi caratteristi freschi motivi di critica di costume che contribuiscono all'equilibrio dei toni e al sapore del raccontino.\u00bb (G. Grazzini, \"Corriere della Sera\", 9 ottobre 1968).\n\u00ab... Il regista Dino Risi amalgama con sobriet\u00e0 i personaggi della vicenda e meglio di Ettore Scola (\"Dramma della gelosia\"), di Salvatore Samperi (\"Malizia\") e di Luigi Comencini (\"Mio Dio, come sono caduta in basso!\") riesce a rendere l'atmosfera di una cultura sentimentale popolare\u00bb (M. Morandini, \"Dizionario dei film\", Zanichelli Editore)"}
{"id": "1138051", "revid": "125618909", "url": "https://it.wikipedia.org/wiki?curid=1138051", "title": "Caivano", "text": "Caivano (\"Caiv\u00e0ne\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nCaivano \u00e8 situato nella vasta Pianura campana a nord dell'Area Metropolitana di Napoli, in posizione baricentrica tra il capoluogo di regione, Caserta, l'agro aversano, l'agro nolano e la Valle Caudina.\nStoria.\nIl nome \"Caivano\" ha origine gentilizia, proviene dal latino \"Calvius\" a cui \u00e8 stato aggiunto nel tempo il suffisso \"anus\", che indica la propriet\u00e0 feudale, inoltre nel tempo la \"L\" \u00e8 stata sostituita con la vocale \"I\".\nRitrovamenti archeologici fanno risalire ad epoca osca i primi insediamenti abitativi. Furono gli Etruschi, nel VI secolo a.C. che, effettuando bonifica del paludoso territorio di Caivano, ne resero possibile l'abitabilit\u00e0.\nNel IV secolo a.C. si insediarono i Sanniti. L'attuale territorio di Caivano era parte di quello facente capo all'antica citt\u00e0 di Atella, distante circa 8\u00a0km dall'attuale Caivano. Con la dominazione Romana il territorio veniva suddiviso in grandi latifondi patrizi, da cui lo stesso significato del nome, maggiormente accreditato, che fa derivare Caivano da \u201cfundus Calvanium\u201d \u2013 propriet\u00e0 della famiglia Calvanium.\nIl nome del luogo favoreggia a farci credere che il luogo fosse gi\u00e0 abitato in epoca romana come propriet\u00e0 dei coloni. Con l'invasione longobarda la zona appartenne al principato di Benevento e Caivano fu forse sottoposto a S. Arcangelo, all'epoca villaggio fortificato longobardo a sua volta dipendente dal gastaldato di Suessula. Il territorio fu oggetto di centuriazione sia all'epoca dei Gracchi che in et\u00e0 augustea. La centuriazione pi\u00f9 antica sembra aver influenzato la collocazione delle chiese e della torre del castello mentre per l'altra non vi sono tracce evidenti. Con l'avvento dei normanni, la cui esistenza \u00e8 attestata da documenti scritti a partire dal X secolo, divenne un casale del Ducato di Napoli.\nAlfonso d'Aragona occup\u00f2 Caivano, per conquistare il regno di Napoli circondato da mura, dovette assediare per ben tre mesi il forte castello, ottenendone alla fine la resa a patti.\nIl castello di Caivano \u00e8 anche menzionato in un documento del 1432 in cui si parla della consegna delle fortificazioni di Capua. Inutilmente gli aversani chiesero a re Alfonso di Aragona il ritorno di Caivano sotto il loro diretto dominio. Nel Cinquecento, come risulta anche da una testimonianza in lingua spagnola, l'abitato era composto da tre nuclei: Caivano, il Borgo Lupario e il borgo S. Giovanni. Fino al XVI secolo Caivano fu il pi\u00f9 popoloso dei centri ricadenti sul territorio dell'antica Atella, per cedere poi il passo a Frattamaggiore. Con la costituzione murattiana dei comuni, a Caivano furono aggregati i casali di Pascarola e Casolla Valenzano e il territorio di S. Arcangelo, ormai casale disabitato. Oggi Caivano, su 92 comuni appartenenti alla Provincia di Napoli, si piazza al 18\u00ba posto per popolazione residente, al 10\u00ba per estensione territoriale e al 62\u00ba per densit\u00e0 di popolazione.\nSimboli.\nLo stemma comunale \u00e8 stato concesso con Decreto del presidente della Repubblica del 24 aprile 2005 e si blasona:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Caivano erano 800 corrispondenti al 2,1% della popolazione. Le nazionalit\u00e0 maggiormente rappresentate erano:\nReligione.\nQuasi tutta popolazione professa la fede Cattolica. L'altra confessione cristiana presente \u00e8 quella Evangelica, con due chiese, di cui una \u00e8 Valdese e l'altra \u00e8 Pentecostale. \u00c8 presente una sala dei Testimoni di Geova.\nTradizioni e folclore.\nLa festa patronale cade la seconda domenica di maggio in cui si festeggia la Madonna di Campiglione, raffigurata in un affresco bizantino in cui si nota la Madonna con le mani alzate attorniata dai dodici Apostoli. Tale immagine \u00e8 venerata da secoli nel santuario a Lei dedicato retto dai padri Carmelitani dal 1902. Dopo il miracolo del 1483 l'affresco \u00e8 meta di pellegrinaggi.\nEconomia.\n (Algida, Magneti Marelli, la stamperia del giornale \"Il Mattino\", LFA Publisher, OLR, FOM e il Gruppo Mar.vit per quanto riguarda l'abbigliamento), concepita in stretta correlazione con quella della vicina Marcianise.\nOspita inoltre il noto impianto CDR che produce le ecoballe da smaltire nel termovalorizzatore di Acerra.\nIl piccolo abitato di Casolla, noto come anche Casolla Valenzano, \u00e8 suddiviso con il comune di Afragola.\nInfrastrutture e trasporti.\nStrade.\nCaivano \u00e8 collegata alla SS 87 NC Sannitica nuova, all'SS 7 bis var Asse di Supporto Nola-Villa Literno e alla Strada statale 162 NC Asse Mediano.\nMobilit\u00e0 urbana.\nI trasporti interurbani di Caivano vengono svolti con autoservizi di linea gestiti da CTP, compagnia trasporti pubblici di Napoli, societ\u00e0 aderente al consorzio UnicoCampania.\nFra il 1904 e il 1961 la citt\u00e0 rappresent\u00f2 il capolinea settentrionale della tranvia Napoli-Caivano, gestita dalla societ\u00e0 belga Soci\u00e9t\u00e9 Anonyme des Tramways Provinciaux (SATP).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio Unione Sportiva Dilettantistica Nuova Boys Caivanese, nata nel 1908."}
{"id": "1138053", "revid": "842", "url": "https://it.wikipedia.org/wiki?curid=1138053", "title": "Sistema di spionaggio ULTRA", "text": ""}
{"id": "1138056", "revid": "22475", "url": "https://it.wikipedia.org/wiki?curid=1138056", "title": "Telegonia", "text": "La Telegonia () \u00e8 un antico poema epico greco andato perduto.\nComposizione e autore.\nFaceva parte del Ciclo Troiano, che raccontava in versi l'intera storia della guerra di Troia.\nLe vicende trattate dalla \"Telegonia\" vengono cronologicamente dopo quelle dell'Odissea e si tratta della parte conclusiva del Ciclo Troiano.\nIl poema, in soli due libri, \u00e8 stato talvolta attribuito da fonti antiche a Cinetone di Sparta, ma Clemente Alessandrino sostiene invece che Eugammone di Cirene rub\u00f2 il poema al leggendario poeta Museo; questa affermazione probabilmente significa che Eugammone si limit\u00f2 a scrivere una preesistente epica tradizionale.\nNell'antichit\u00e0 la \"Telegonia\" potrebbe essere stata conosciuta anche come \"Thesprot\u00eds\" (\"\u0398\u03b5\u03c3\u03c0\u03c1\u03c9\u03c4\u03af\u03c2\"), titolo riferito in un'occasione da Pausania. Secondo un'ipotesi alternativa, con \"Thesprot\u00eds\" si indicava soltanto il primo libro della \"Telegonia\", che \u00e8 ambientato in Tesprozia.\nUna terza versione afferma che sarebbe esistito un poema del tutto diverso dalla \"Telegonia\", chiamato appunto \"Thesprot\u00eds\".\nSecondo una quarta versione, la \"Telegonia\" e la \"Thesprot\u00eds\" sarebbero altres\u00ec due poemi diversi, che a un certo punto furono uniti sotto il titolo unico di \"Telegonia\".\nAl momento la maggior parte degli studiosi tende a considerare la terza e la quarta ipotesi come poco probabili, dal momento che non \u00e8 possibile fornire alcuna dimostrazione al riguardo.\nInoltre, riferirsi a singoli episodi dell'epica omerica con dei titoli propri era una pratica comune\nLa data di composizione della \"Telegonia\" \u00e8, altres\u00ec, incerta. Cirene, la citt\u00e0 natale di Eugammone, il supposto autore, venne fondata nel 631 a.C., ma la leggenda potrebbe essere esistita da epoche precedenti alla versione di Eugammone. Esiste una concreta possibilit\u00e0 che l'autore dell\"'Odissea\" conoscesse almeno alcune versioni della storia narrata nella \"Telegonia\". Certamente, la datazione pi\u00f9 verosimile per il poema di Eugammone \u00e8 che sia stato composto nel VI secolo a.C.\nStruttura.\nLa \"Telegonia\" si compone di due episodi distinti (probabilmente ciascuno occupava un libro): il viaggio di Ulisse in Tesprozia e la storia di Telegono.\nNelle attuali edizioni critiche della \"Telegonia\" sopravvivono soltanto due versi del testo originale.\nPer conoscerne la trama si dipende quindi quasi completamente da un riassunto del Ciclo Troiano contenuto nella \"Crestomazia\", scritta da un non meglio identificato Proclo (che forse potrebbe essere identificato con il grammatico del II secolo Eutichio Proclo). Poche altre fonti forniscono indicazioni sull'intreccio del poema.\nL'opera si apre dopo il ritorno di Ulisse alla sua casa a Itaca e l'uccisione dei Proci (\"\u03bc\u03bd\u03b7\u03c3\u03c4\u03b7\u03c1\u03bf\u03c6\u03bf\u03bd\u03af\u03b1\"), che avviene al termine dell\"'Odissea\".\nI Proci morti vengono sepolti e Ulisse, dopo aver compiuto dei sacrifici alle Ninfe, viaggia in Elide, dove fa visita a un personaggio altrimenti sconosciuto, Polisseno, che gli dona una coppa su cui \u00e8 raffigurata la storia di Trofonio. Tornato a Itaca, Ulisse parte quindi per la Tesprozia, dove ha una storia d'amore con la regina Callidice, che gli d\u00e0 un figlio, Polipete. Ulisse combatte poi dalla parte dei Tesproti nella guerra contro i loro vicini Brigi, e anche gli d\u00e8i intervengono in questo scontro: Atena, infatti, come di consueto si schiera a favore di Ulisse mentre Ares, il dio della guerra, parteggia per lo schieramento opposto. Quando la regina Callidice viene uccisa in battaglia, Apollo interviene a placare i suoi fratelli e Ulisse torna a Itaca.\nNel frattempo, si viene a sapere che Circe, con cui Ulisse aveva avuto una storia d'amore di un anno, gli aveva dato a sua volta un figlio, Telegono (\"\u03a4\u03b7\u03bb\u03ad\u03b3\u03bf\u03bd\u03bf\u03c2\" = \"Nato lontano da casa\"), cresciuto sull'isola della madre, Eea. Dietro consiglio della dea Atena, Circe gli rivela il nome di suo padre e gli dona una lancia, forgiata dal dio Efesto, perch\u00e9 possa difendersi. Sulla punta di questa lancia \u00e8 stato applicato il pungiglione velenoso di una razza.\nCos\u00ec equipaggiato, Telegono viene inviato dalla madre in cerca di Ulisse, ma una tempesta lo costringe ad approdare a Itaca, senza che egli capisca in quale luogo sia arrivato. Come \u00e8 abitudine per gli eroi omerici quando si trovano in terra straniera, si d\u00e0 al furto e, ignaro di chi ne sia il proprietario, inizia rubando il bestiame di Ulisse. Quest'ultimo accorre a difendere le sue propriet\u00e0, e finisce per venire ucciso dalla straordinaria lancia del figlio, realizzando cos\u00ec la profezia fatta da Tiresia nell\"'Odissea\" secondo la quale la morte per Ulisse sarebbe venuta \u00abfuori dal mare\u00bb.\nMentre Ulisse \u00e8 a terra morente, vittima e carnefice si riconoscono e Telegono, disperatosi per l'errore commesso riporta il corpo di Ulisse a Eea, insieme a Penelope e Telemaco, dove l'eroe viene sepolto e la maga rende immortali gli altri. Telegono sposa Penelope e Telemaco sposa Circe. Tutto questo segna la fine della storia di Troia."}
{"id": "1138057", "revid": "2116773", "url": "https://it.wikipedia.org/wiki?curid=1138057", "title": "National Basketball League (Australia)", "text": "La National Basketball League (NBL) \u00e8 il pi\u00f9 importante campionato professionistico di pallacanestro per club dell'Australasia. Nel 2014 vi partecipano sette club australiani ed uno neozelandese.\nStoria.\nDalla prima edizione (1979) fino a quella del 1998, il campionato si \u00e8 disputato nei mesi invernali (da aprile a settembre); da allora fino viene invece disputato in estate (da ottobre a aprile), per evitare la concorrenza con i vari campionati di calcio e rugby con le relative varianti australiane.\nNella lega ci sono attualmente 9 squadre, a rappresentare le citt\u00e0 di Adelaide, Cairns, Melbourne, Auckland, Perth, Sydney, Townsville e Wollongong. La stagione 2010-11 ha visto il ritorno dei Sydney Kings dopo un periodo turbolento che ha visto il campionato perdere squadre provenienti da Sydney, Melbourne e Brisbane nel corso del 2008 e del 2009. Un secondo club di Melbourne, i South Dragons, sono entrati nella lega nel 2006/07 in stagione, ma dopo aver vinto nel 2008/09 l'hanno abbandonata. Nella National Basketball League ha partecipato anche una squadra proveniente dall'Asia i Singapore Slingers che vi hanno giocato per due stagioni dal 2006 al 2008.\nLe stagioni migliori per la lega sono state a cavallo fra gli anni '80 e '90, mentre recentemente le squadre hanno dovuto ridurre le proprie mire e spesso passare a stadi pi\u00f9 piccoli per ridurre i costi. Molte formazioni sono fallite o hanno smesso di competere. Lo sponsor della manifestazione, la Mitsubishi Motors, lasci\u00f2 dopo che la ABC termin\u00f2 la trasmissione televisiva degli incontri. Nonostante questo nel 2004 la lega ha firmato un nuovo contratto tv con la Fox Sports e una sponsorizzazione con la Philips, scaduta poi nel giugno 2007.\nSquadre.\n \n \n \n \nTelevisione.\nAttualmente il principale trasmettitore della NBL \u00e8 il canale a pagamento Fox Sports, che manda in onda gli incontri quattro volte a settimana. Un programma settimanale chiamato \"Starting Five\" (prima era \"NBL Wrap\"), \u00e8 trasmesso settimanalmente prima della partita del mercoled\u00ec.\nIl principale trasmettitore in Nuova Zelanda \u00e8 la Maori Television, firmataria di un contratto per il 2007/08 e che mander\u00e0 in onda gli incontri dei New Zealand Breakers.\nUn altro contratto del 2007 unisce la lega al network Channel 9 che trasmetter\u00e0 degli highlights precedentemente mandati in onda da Fox Sports. A inizio millennio questo avveniva a cura della ABC. Prima ancora accordi erano in corso con Seven (1988-1991) e Ten (1992-1997) network, quest'ultimo durante il periodo di maggior successo per la lega. Le partite sono in tv anche su emittenti locali come Capital Television e Ten Northern NSW (ora Southern Cross Ten), Seven Queensland, WIN Television e NBN Television.\nLa copertura radio \u00e8 limitata alle emittenti locale 4TO Townsville, che commenta le partite dei Crocodiles, SEN per i Melbourne Tigers ed i South Dragons e ABC 891 per gli Adelaide 36ers (solitamente su internet).\nAll-Star Game.\nL'All-Star game \u00e8 un evento annuale nella NBL. Una volta era giocato fra East e West ma ora \u00e8 disputato fra giocatori locali (Aussie All-Stars) e stranieri (World All-Star)."}
{"id": "1138062", "revid": "438678", "url": "https://it.wikipedia.org/wiki?curid=1138062", "title": "Isomorfismo di sottografi", "text": "Nella teoria della complessit\u00e0 computazionale, l'isomorfismo di sottografo \u00e8 un problema decisionale di tipo NP-completo. La descrizione del problema \u00e8 la seguente: siano dati G1 e G2 due grafi, \u00e8 G1 isomorfo ad un sottografo di G2?\nLa ricerca del sottografo isomorfo ha applicazioni in chemioinformatica."}
{"id": "1138073", "revid": "767487", "url": "https://it.wikipedia.org/wiki?curid=1138073", "title": "Come l'ombra", "text": "Come l'ombra \u00e8 un film drammatico del 2006 diretto da Marina Spada, con Anita Kravos e Karolina Dafne Porcari.\nPresentato nelle Giornate degli Autori della Mostra del Cinema di Venezia 2006, ha partecipato a numerosi festival internazionali (vincendo il premio per la regia al Mar Del Plata Film Festival), ma \u00e8 stato distribuito nelle sale cinematografiche italiane solo il 22 giugno 2007, in un numero limitato di copie.\nTrama.\nA Milano, Claudia, una donna di indole solitaria, lavora in un'agenzia di viaggi e nel tempo libero frequenta un corso serale per imparare il russo. Qui inizia ad avere una relazione con il suo insegnante, l'ucraino Boris. Dopo un po' di tempo Boris, prossimo a far ritorno in patria, chiede a Claudia di ospitare per una settimana una sua cugina ucraina. Claudia, seppur diffidente e spiazzata dalla richiesta, accetta ed accoglie cos\u00ec in casa Olga. La convivenza tra le due donne si rivela piacevole, ma quella che sarebbe potuta essere l'inizio di un'amicizia, viene interrotta dalla sparizione, appena un paio di giorni dopo il suo arrivo, di Olga. Nei giorni seguenti Claudia attende ansiosamente notizie della ragazza, ma anche Boris sembra essere scomparso, visto che non \u00e8 tornato a casa e non risponde al telefono; ma una notte, Claudia riceve una telefonata che dar\u00e0 un triste svolta alla situazione.\nIl titolo.\nIl titolo del film deriva dall'ultima strofa della poesia \"A molti\" (1922) di Anna Achmatova, mostrata prima dei titoli di coda:"}
{"id": "1138074", "revid": "1318658", "url": "https://it.wikipedia.org/wiki?curid=1138074", "title": "Citadelle Laferri\u00e8re", "text": "La Citadelle Laferri\u00e8re \u00e8 una grande fortezza situata sulla cima di una collina nella parte settentrionale di Haiti, circa 25 chilometri a sud della citt\u00e0 di Cap-Ha\u00eftien. Si tratta della pi\u00f9 grande fortezza di tutto l'emisfero boreale e dal 1982 \u00e8 inclusa nell'elenco dei Patrimoni dell'umanit\u00e0 dell'UNESCO.\nLa massiccia struttura di pietra venne costruita da circa 20.000 lavoratori fra il 1805 e il 1820 nel quadro di un ampio sistema di fortificazioni progettate per tenere la nazione (da poco indipendente) di Haiti al riparo dalle incursioni francesi. La cittadella venne costruita alcuni chilometri all'interno della costa e sulla cima del monte Bonnet a L'Eveque, alto poco meno di 1.000 metri, al fine di avere un'ottima visuale di un'ampia zona di mare e di terra circostante. Nei giorni in cui l'aria \u00e8 pi\u00f9 tersa \u00e8 possibile persino scorgere la costa dell'isola di Cuba, circa 140 chilometri pi\u00f9 a ovest.\nLa fortezza venne dotata di 365 cannoni di diverso calibro; ancor oggi alla base dell'edificio si trovano enormi pile di palle da cannone, ammonticchiate in forma piramidale. Da quando venne costruita, la fortezza dovette resistere a numerose scosse di terremoto, ma non venne mai attaccata dalle forze francesi, la ragione principale della sua costruzione.\nStoria.\nLa fortezza venne commissionata nel 1805 dall'autoproclamato re della parte settentrionale di Haiti, Henri Christophe. All'epoca, Christophe era un generale dell'esercito haitiano nonch\u00e9 l'amministratore delle regioni settentrionali. Nel 1806, insieme ad Alexandre Sabes P\u00e9tion, diede vita ad un colpo di Stato contro l'imperatore haitiano Jean-Jacques Dessalines. Dopo la morte di quest'ultimo vi furono alcuni scontri di potere fra i due principali congiurati, che finirono con la spartizione del territorio in due stati distinti, uno a nord e uno a sud.\nLa situazione politica altamente instabile port\u00f2 Christophe alla decisione di costruire al pi\u00f9 presto una fortezza praticamente inespugnabile, il che si tradusse in un'accelerazione dei lavori alla Citadelle Laferri\u00e8re. Le condizioni di lavoro particolarmente dure provocarono la morte di un gran numero dei lavoratori coinvolti.\nNel caso di un'invasione, la strategia elaborata da Christophe prevedeva di dare alle fiamme tutti i territori agricoli e le scorte di cibo che si trovavano lungo la costa, per poi ritirarsi all'interno della fortezza dopo aver preparato alcune imboscate lungo l'unica via che conduceva alla cittadella, un sentiero che si inerpicava lungo il fianco della collina.\nDopo il suicidio di Christophe, avvenuto nel 1820 in seguito al grande malcontento popolare da lui suscitato e all'ammutinamento delle sue stesse truppe, il corpo del monarca venne sepolto nella calce e posto all'interno di uno dei cortili della cittadella; quest'operazione venne effettuata da alcuni partigiani rimastigli fedeli, in modo da evitare mutilazioni al cadavere che sarebbero potute essere inferte da parte dei rivoltosi.\nStruttura.\nLe dimensioni colossali della fortezza ne hanno fatto uno dei simboli di Haiti, riprodotto su banconote e francobolli. L'edificio principale si eleva per oltre 40 metri al di sopra della cima della collina su cui sorge e l'intero complesso, comprese le pile di palle da cannone, si estende su di una superficie di oltre 10.000 metri quadrati. Le imponenti fondamenta di pietra della fortezza vennero saldate direttamente alla pietra che costituisce la collina, utilizzando come collante una mistura che comprendeva calce, melassa e sangue di mucche e capre.\nAll'interno della cinta muraria erano state costruite ampie cisterne in grado di stoccare cibo e acqua sufficienti per sostenere 5.000 uomini per circa un anno. Ovviamente era previsto anche un palazzo adibito a residenza per il re e la sua famiglia, nel caso in cui essa fosse stata costretta a cercarvi rifugio. Oltre alle strutture prettamente difensive, vi erano anche delle prigioni, stanze da bagno e panetterie. La struttura della cittadella come \u00e8 vista lungo il sentiero che porta ad essa \u00e8 stata paragonata alla prua di una grande nave di pietra che sbuchi fuori dal fianco della collina. La struttura \u00e8 ad angolo e assume diverse forme geometriche a seconda del punto di osservazione dell'osservatore. Bench\u00e9 la maggior parte della struttura non abbia un tetto vero e proprio (la parte sommitale dell'interno \u00e8 spesso costituita da un graticcio di camminamenti in pietra), alcune parti spioventi sono ornate da brillanti tegole rosse. Dal momento della sua costruzione la fortezza \u00e8 stata riparata e restaurata varie volte, ma la sua struttura originaria resta praticamente intatta."}
{"id": "1138077", "revid": "767487", "url": "https://it.wikipedia.org/wiki?curid=1138077", "title": "Autoritratto (Monet)", "text": "Autoritratto \u00e8 un dipinto a olio su tela (70x55\u00a0cm) realizzato nel 1917 dal pittore francese Claude Monet. \u00c8 conservato nel Museo d'Orsay di Parigi.\nMonet esegu\u00ec questo ritratto all'et\u00e0 di 77 anni."}
{"id": "1138081", "revid": "93556", "url": "https://it.wikipedia.org/wiki?curid=1138081", "title": "Il Parlamento di Londra", "text": "Il Parlamento di Londra \u00e8 un dipinto a olio su tela (81 x 92\u00a0cm) realizzato nel 1904 dal pittore francese Claude Monet. \u00c8 conservato nel Mus\u00e9e d'Orsay di Parigi.\nIl paesaggio londinese \u00e8 completamente immerso nella nebbia e i profili dei palazzi sono appena intuibili.\nAnche se in questo quadro atmosfera e luce di un determinato momento avrebbero dovuto essere il punto di partenza, Monet concentra le impressioni (manifestazioni elaborate d'afflato monumentale in questo caso) in intrecci cromatici astratti. \nIl motivo architettonico non articola pi\u00f9 lo spazio graficamente, come le imbarcazioni e i ponti dei quadri precedenti, ma lo suddivide in poche superfici estese. Architettura, acqua e cielo diventano superfici di proiezione per un velo cromatico ondeggiante di Monet e sono concrete altrettanto quanto la luce della nebbia. \nLe torri di stile neogotico del Parlamento si dissolvono quasi spettrali nella nebbia con la loro notevole altezza. Soggetto e ambiente circostante sono ricoperti da veli di colore stesi con piccoli tratti, in cui si intrecciano tutti i colori del prisma. "}
{"id": "1138084", "revid": "122672750", "url": "https://it.wikipedia.org/wiki?curid=1138084", "title": "Mario Pennacchia", "text": "Biografia.\nCronista di ambito sportivo, collabor\u00f2 con vari giornali tra i quali il \"Corriere dello Sport\" dove tenne per vari anni la rubrica \"Forza Ragazzi!\", con \"Il Giorno\", e la \"Gazzetta dello Sport\", di cui diresse la redazione romana. Diresse inoltre il mensile \"L'Arbitro\" e collabor\u00f2 con il quotidiano \"Il Messaggero\".\nGi\u00e0 opinionista al \"Processo del luned\u00ec\" diretto da Aldo Biscardi e alla \"Domenica Sportiva\", pubblic\u00f2 libri dedicati al mondo dello sport e ai suoi campioni, come: \"Gli Agnelli e la Juventus\" (vincitore nel 1986 del Premio Bancarella Sport), \"Il Calcio in Italia\", \"Lazio Patria Nostra\", e \"Football Force One\".\nFu consulente del presidente della FIGC e responsabile della comunicazione della S.S. Lazio.\nNel 2003 pubblic\u00f2 il libro \"Anche i ragazzi hanno fatto la storia\" in cui raccontava la sua storia vissuta tra la natia Itri e Roma durante la seconda guerra mondiale.\nPennacchia \u00e8 morto a Roma all'et\u00e1 di 93 anni a causa di un arresto cardiaco."}
{"id": "1138086", "revid": "1317408", "url": "https://it.wikipedia.org/wiki?curid=1138086", "title": "Il ponte di Waterloo (Monet)", "text": ""}
{"id": "1138087", "revid": "36426", "url": "https://it.wikipedia.org/wiki?curid=1138087", "title": "Ninfee rosa (Monet 1918)", "text": ""}
{"id": "1138088", "revid": "36426", "url": "https://it.wikipedia.org/wiki?curid=1138088", "title": "Vasca con ninfee", "text": ""}
{"id": "1138092", "revid": "123690253", "url": "https://it.wikipedia.org/wiki?curid=1138092", "title": "Peter Heppner", "text": "Biografia.\nNonostante faccia parte del progetto \"Wolfsheim\" dal 1987, il successo commerciale \u00e8 arrivato solo nel 1991 con il singolo \"The sparrows and the nightingales\". Nel 1998 ha avuto successo con il singolo \"Die Flut\", realizzato in collaborazione con Joachim Witt, star degli anni ottanta. Negli anni seguenti la sua notoriet\u00e0 \u00e8 un po' aumentata, e poi anche in seguito alla collaborazione con Christopher von Deylen del progetto musicale Schiller.\nDa questa collaborazione nel 2001 sono nate due canzoni (\"Dream of you\" e \"Leben... I feel you\"). Nello stesso anno ha realizzato la canzone \"Wir sind wir\" con il DJ tedesco Paul van Dyk."}
{"id": "1138093", "revid": "8838098", "url": "https://it.wikipedia.org/wiki?curid=1138093", "title": "Suicide Machines", "text": ""}
{"id": "1138097", "revid": "2217296", "url": "https://it.wikipedia.org/wiki?curid=1138097", "title": "Sokollu Mehmed Pasci\u00e0", "text": "Biografia.\nProveniva da una famiglia serbo ortodossa della piccola nobilt\u00e0 di Bosnia. Secondo varie fonti, aveva una sorella e due fratelli, fra cui il patriarca ortodosso serbo di Pe\u0107, Makarije Sokolovi\u010d. Nel 1516 una spedizione ottomana raggiunse il suo villaggio ed egli fu reclutato secondo la pratica del \"dev\u015firme\". Convertitosi all'Islam, ricevette il nome di Mehmet.\nMehmet fu protagonista di una rapida ascesa nei ranghi prima dell'esercito e successivamente dell'amministrazione ottomana. Fu gran visir sotto tre sultani e rivest\u00ec un ruolo di grande importanza nella diplomazia europea.\nPrime cariche politiche e militari (1526-1555).\nCominci\u00f2 la sua ascesa al potere come capo degli scudieri del sultano (in questa posizione divenne molto vicino a Solimano il Magnifico), dimostrando il proprio valore come soldato nella battaglia di Moh\u00e1cs (Moha\u00e7 Sava\u015f\u0131), svoltasi il 29 agosto 1526, nella quale gli ungheresi subirono una terribile sconfitta che segn\u00f2 la fine del loro regno indipendente, e nel primo assedio di Vienna (1529). Alla morte di Khayr al-D\u012bn Barbarossa (1546), Sokollu Mehmet prese il suo posto come capitan pasci\u00e0 e ricopr\u00ec questa carica per cinque anni. Divenne poi Beilerbei di Rumelia nel 1551, stabilendosi a Sofia. La leggenda vuole che fosse riconosciuto dalla madre, che non lo vedeva da 30 anni, per una voglia che aveva sul viso.\nNel frattempo scoppi\u00f2 una guerra in Ungheria: gli Asburgo rivendicavano i propri diritti sulla Transilvania, all'epoca sottomessa al potere Ottomano. A Mehmet venne ordinato di dirigersi al pi\u00f9 presto in Ungheria. Mise assieme un esercito di 90.000 uomini e 54 cannoni, e marci\u00f2 verso il nemico assieme ai bey di Smederevo, Vidin e Nicopoli. Quando le sue armate raggiunsero la provincia transilvanica di Srem, il monaco \u00d0or\u00f0e Utje\u0161enovi\u0107 lo supplic\u00f2 di non attaccare la Transilvania, in nome della sua fedelt\u00e0 ad Istanbul. Mehmet rifiut\u00f2 ogni proposta di negoziato, e condusse le sue forze in tutta la regione, conquistando numerose citt\u00e0. \u00d0or\u00f0e Utje\u0161enovi\u0107 rispose sollevando le popolazioni locali, cos\u00ec da costringere Mehmet ad assediare Teme\u015fvar, il 14 ottobre 1551.\nSi dice che, alle richieste degli assediati di lasciare la Transilvania, Mehmet avesse risposto:\n \nL'assedio dur\u00f2 circa 2 settimane, con risultati positivi per gli assediati, e Sokollu fu costretto a ritirarsi a Belgrado, dove cominciarono i negoziati di pace con Utje\u0161enovi\u0107, diventato nel frattempo vicer\u00e9. Questi per\u00f2 fu assassinato il 17 dicembre e nel 1552 Mehmet riusc\u00ec a completare la conquista della Transilvania.\nNel 1553, Solimano dichiar\u00f2 guerra alla Persia e Mehmet fu spedito a Tokat nell'inverno '53/'54, per comandare le forze del fronte orientale.\nTerzo visir (1555-1561).\nImpressionato da Mehmet, Solimano lo nomin\u00f2 Terzo visir nel 1555, mentre la carica di governatore della Rumelia fu data ad un generale (a\u011fa) dei giannizzeri, di origine erzegovina, Pertev Pasci\u00e0, compagno di Mehmet ai tempi dell'apprendistato presso il tesoriere (\"defterdar\") \u0130skender \u00c7elebi. Quasi subito Mehmet dovette sedare una rivolta nei pressi di Tessalonica, capeggiata da Mustafa Bey, che si spacciava per figlio del sultano. La rivolta fu repressa e Mustafa impiccato.\nIl fratello di Mehmet, Makarije, era l'igumeno del monastero di Hilandar sul monte Athos. Durante una visita ad Istanbul, nel 1557, Makarije discusse con il fratello la possibilit\u00e0 di un rinnovamento all'interno della Chiesa ortodossa serba. Pi\u00f9 tardi, lo stesso anno, Mehmet promulg\u00f2 un editto (\"ferman\") con il quale ripristinava il Patriarcato serbo di Pe\u0107, con Makarije Sokolovi\u010d come patriarca Makarije I. L'editto garantiva inoltre la libert\u00e0 di culto all'interno dell'impero. Lala Mustafa Pasci\u00e0, precettore dei figli del sultano, e che anni dopo sar\u00e0 comandante della campagna militare per la conquista di Cipro, incit\u00f2 il figlio di Solimano, Bayezid, allora governatore di Karaman, a guidare una rivolta contro il fratello Selim, successore designato di Solimano. Sokollu Mehmet mise insieme un esercito e marci\u00f2 su Konya, sedando la rivolta e sconfiggendo le forze di Bayezid nel maggio 1559. Questo fugg\u00ec in Persia, ma dopo vari negoziati il visir riusc\u00ec ad ottenere la sua estradizione da parte dello \"shah\", in modo da poter giustiziare il ribelle insieme ai suoi quattro figli.\nSecondo visir (1561-1565).\nQuando il gran visir R\u00fcstem Pasci\u00e0 mor\u00ec nel 1561, gli successe il secondo visir Semiz Ali Pasci\u00e0. Di conseguenza Mehmet divenne secondo visir, Pertev Pasci\u00e0 il terzo. L'anno seguente Mehmet spos\u00f2 la nipote di Solimano \u0130smihan Sultan, figlia del principe Selim, e trascorse in pace gli anni seguenti. Successivamente, nel 1564, suo nipote Sokollu Mustafa Bey fu nominato governatore di Bosnia.\nGran visir (1565-1579).\nNel giugno del 1565 Semiz Ali mor\u00ec. Il sultano, che riponeva grande fiducia in Mehmed, lo promosse a gran visir.\nAssedio di Szigetv\u00e1r (1566).\nAlla fine di quell'anno e nei primi mesi del 1566 crebbe la tensione tra Solimano e il Sacro Romano Impero di Massimiliano II. Questi desiderava riprendere le citt\u00e0 precedentemente conquistate dagli Ottomani in Ungheria e Bosnia e, quando i negoziati fallirono, dichiar\u00f2 guerra. Allora Sokollu ordin\u00f2 a suo nipote Mustafa Bey di Bosnia di avanzare contro l'imperatore cristiano. Mustafa riusc\u00ec a prendere le citt\u00e0 di Krupa e Dvor na Uni. Il Sultano rispose immediatamente dichiarando guerra a sua volta e il gran visir cominci\u00f2 a preparare l'avanzata del grosso dell'esercito ottomano. In 50 giorni Mehmet e il Sultano, alla guida delle truppe, giunsero a Belgrado, per poi passare in Ungheria, dove avvenne lo scontro tra una parte degli Ottomani e le truppe del nobile croato-ungherese Nikola Zrinski. Quest'ultimo ebbe la meglio, sconfiggendo il Sancak Bey Tirhal Mehmet, per poi giustiziarlo insieme al figlio e acquisire un bottino di 17.000 ducati. Ci\u00f2 suscit\u00f2 l'ira del sultano, che ordin\u00f2 a Sokollu di assediare la citt\u00e0 di Szigetv\u00e1r, mentre il governatore di Buda, Arslan Pasci\u00e0, perdeva le citt\u00e0 di Palota, Veszpr\u00e9m e Tata. Per questo motivo il sultano priv\u00f2 Arslan della sua carica e lo sostitu\u00ec con Sokollu Mustafa Bey. Alla battaglia di Szigetv\u00e1r parteciparono Mehmet Pasci\u00e0, i suoi figli Kurt Bey e Hassan Bey e lo stesso sultano Solimano; l'esercito ottomano comprendeva 90.000 soldati e 300 cannoni. La citt\u00e0 cadde dopo un lungo ed estenuante assedio, durante il quale persero la vita sia Nikola Zrinski che Solimano il Magnifico (quest'ultimo per cause naturali).\nSokollu Mehmet Pasci\u00e0 giustizi\u00f2 tutti coloro che avevano assistito alla morte del sovrano e annunci\u00f2 che questi era troppo malato per mostrarsi e che si sarebbe curato a Szigetv\u00e1r, nel frattempo egli avrebbe agito secondo le sue disposizioni. Quindi premi\u00f2 tutti coloro che avevano contribuito maggiormente alla cattura della citt\u00e0 e aument\u00f2 la paga dei soldati, poi invi\u00f2 una lettera al principe Selim, rimasto unico erede al trono, comunicandogli la morte di Solimano. Cos\u00ec l'esercit\u00f2 si mise in marcia verso Belgrado e il gran visir annunci\u00f2 solennemente la dipartita del Sultano. In Serbia il nuovo sultano Selim II, passato alla storia come \"Sarho\u015f\" (l'Ubriacone), salut\u00f2 le truppe e conferm\u00f2 Mehmet Pasci\u00e0 come suo gran visir.\nDue anni dopo, il 17 febbraio 1568, Mehmet Pasci\u00e0 riusc\u00ec a concludere a Istanbul un trattato di pace con l'Imperatore Massimiliano II, in cui questi accettava di pagare un \"dono\" annuale di 30000 ducati.\nStrategie politiche (1568-1571).\nSi pu\u00f2 ben dire che Sokollu Mehmet ragionasse in termini di \"Mediterraneo allargato\". Egli fu il massimo sostenitore del progetto di un canale che doveva collegare il Don al Volga, favorendo i commerci tra Mar Nero e Mar Caspio, cos\u00ec come nel 1568 pens\u00f2 anche a un canale che tagliasse l'istmo di Suez per un collegamento tra Mediterraneo e Mar Rosso. Ma non port\u00f2 mai a termine nessuna delle due opere. Si tent\u00f2 di realizzare la prima inviando delle truppe ad assediare la russa Astrachan', sul Volga, insieme alle maestranze per la costruzione del canale, mentre contemporaneamente una flotta ottomana minacciava dal Mar Nero la citt\u00e0 di Azov. I Russi reagirono immediatamente sbaragliando le forze ottomane sul Volga e una tempesta distrusse le navi di Istanbul al largo di Azov. Quindi nel 1570 un nuovo accordo con la Russia di Ivan il Terribile ripristin\u00f2 i rapporti amichevoli tra i due paesi, tra Sultano e Zar.\nSelim II era un sovrano assai debole, il vero potere era nelle mani del gran visir, che si adoper\u00f2 anche per consolidare i confini dell'impero nella Penisola Araba, e in particolare nell'Hegiaz e nello Yemen, riportando grandi successi militari e ottenendo grande fama e popolarit\u00e0. Nel 1571 la moglie di Mehmet, \u0130smihan, fece costruire a Istanbul dal famoso architetto Sin\u0101n la Sokollu Mehmet Pa\u015fa Camii (Moschea di Sokollu Mehmet Pasci\u00e0).\nGuerra di Cipro (1570-1573).\nL'isola di Cipro rivestiva una grande importanza da un punto di vista strategico e commerciale, poich\u00e9 costituiva una tappa fondamentale per il rifornimento delle galee sulle rotte del Mediterraneo orientale verso la Palestina, l'Egitto, ma soprattutto verso i luoghi santi di Mecca e Medina. Era in mano veneziana da tempo, ed era rimasta ormai l'unica enclave cristiana in un mare prevalentemente musulmano e ottomano. Secondo una certa storiografia occidentale la guerra iniziata dagli Ottomani per la sua conquista fu dettata da motivi personalistici di Selim II, che puntava a una grande impresa militare per passare alla storia come grande conquistatore e inoltre l'isola fungeva da base sicura per i pirati cristiani in quell'area.\nNel 1570 a Istanbul si formarono due fazioni, una a favore della guerra, l'altra contraria. Sokollu Mehmet, che temeva una grande alleanza cristiana, apparteneva alla seconda, mentre la prima fazione era assai pi\u00f9 numerosa. A questa appartenevano il terzo visir Piyale Pasci\u00e0, il secondo visir Pertev Mehmed Pa\u015fa, il precettore (\"lala\", termine per indicare un eunuco) del sultano e generale Lala Mustafa Pasci\u00e0, il Sultano e il Gran Muft\u012b Ebussuud, principale esponente del ceto religioso degli \u02bfulam\u0101\u02be nell'Impero Ottomano, che emise una \"fetva\" (parola turca dall'arabo \"fatw\u0101\", sentenza basata sulla \"shar\u012b\u02bfa\") in cui giustificava una campagna militare per la conquista di Cipro in quanto questa, agli albori dell'Islam, era stata per una trentina di anni musulmana (dal 654 al 683) e doveva quindi essere \"riconquistata\". Nell'estate del 1570 la flotta ottomana sbarc\u00f2 sull'isola e il 4 agosto del 1571 complet\u00f2 la sua conquista sconfiggendo i Veneziani nell'assedio di Famagosta. Fu tragicamente famosa la fine del comandante veneziano Marcantonio Bragadin, difensore di Famagosta, scuoiato vivo da Lala Mustafa Pasci\u00e0 con il pretesto di aver giustiziato, dopo aver sottoscritto la resa, cinquanta pellegrini musulmani catturati qualche tempo prima e di cui aveva giurato il rilascio. Episodio assai importante della guerra di Cipro fu la battaglia di Lepanto, il 7 ottobre del 1571. Una grande coalizione cristiana promossa da papa Pio V e da Filippo II e che comprendeva oltre a Stato Pontificio e Spagna (compresi i suoi domini italiani di Napoli e Sicilia), anche Venezia, Genova, Ducato di Savoia e Cavalieri Ospitalieri di Malta, riun\u00ec le sue navi nel porto di Messina, da cui part\u00ec sotto il comando generale di Don Giovanni d'Austria per scontrarsi con la flotta ottomana nel mare di fronte alla cittadina greca di Lepanto. La grande sconfitta subita dagli Ottomani, guidati da M\u00fcezzinzade Al\u00ec Pasci\u00e0, Pertev Pasci\u00e0, e dal rinnegato calabrese Ulu\u00e7 Ali (il cui vero nome era Giovanni Dionigi Galeni), che fu l'unico a tornare vivo e con le proprie navi, fu esaltata trionfalmente nelle corti d'Europa e in particolare a Venezia, soprattutto secoli dopo, in et\u00e0 risorgimentale, per dimostrare la grandezza dei propri antenati. In realt\u00e0 questa grande sconfitta fece parte di una guerra che gli Ottomani vinsero, e attraverso la quale Sokollu Mehmet Pasci\u00e0 riusc\u00ec abilmente a eliminare i propri nemici politici partiti verso il fronte. La battaglia di Lepanto pass\u00f2 quasi inosservata a Istanbul, dove si festeggiava la conquista di Cipro, e la flotta fu ricostruita in poco tempo.\nL'amministrazione di Cipro fu affidata a un vecchio amico del gran visir, l'arabo Ahmed Pasci\u00e0. Nel 1573 Venezia firm\u00f2 una nuova pace separata con Mehmet, ponendo fine alla Lega Santa. Egli inoltre estese ad altri otto anni la pace con gli Asburgo e mantenne buone relazioni con Francia, Polonia e Russia.\nUltimi anni (1574-1579).\nNel 1574 il patriarca ortodosso di Pe\u0107 Makarije Sokolovi\u0107, fratello del gran visir, mor\u00ec. Allora Mehmet lo fece sostituire da suo nipote Antonije Sokolovi\u010d e dopo la sua morte prematura, nel 1575, fece s\u00ec che quella carica fosse di un altro suo nipote, Gerasim Sokolovi\u0107.Quando nel 1574 mor\u00ec Selim II, Sokollu si inchin\u00f2 al nuovo sultano Murat III, che lo riconferm\u00f2. Questa volta per\u00f2 avrebbe dovuto condividere il suo potere effettivo con la madre del sultano (\"valide sultan\") N\u00fbr B\u00e2n\u00fb (ovvero la veneziana Cecilia Baffo). Inizi\u00f2 cos\u00ec il periodo di declino del grande potere di Mehmet. Murat rimosse gradualmente dalle cariche pi\u00f9 alte tutti gli alleati del gran visir, come il tesoriere (\"defterdar\") Feridun Pasci\u00e0, mandato a Belgrado, o il governatore di Cipro Ahmed, fatto fuori dai militari di stanza nell'isola. Il 10 ottobre del 1578 il governatore di Buda e nipote di Mehmet, Sokollu Mustafa Bey, fu assassinato. Un anno e un giorno dopo un derviscio mentalmente instabile chiese di vedere il gran visir e questi gli permise di entrare nelle sue stanze. Ma il derviscio, che nascondeva un pugnale, lo accoltell\u00f2. Dopo tre ore di agonia Mehmet Pasci\u00e0 Sokolovi\u010d mor\u00ec e il governo ne fu informato il mattino seguente dal bailo veneziano.\nParagonato ad altri statisti ottomani, Mehmet fu cauto negli affari esteri e prefer\u00ec mosse strategiche a possibili atti di forza. Dopo la sua morte la libert\u00e0 religiosa che aveva concesso agli abitanti dell'Impero fu riconfermata.\nLasciti.\nMehmet Pasci\u00e0 viene ricordato tra le popolazioni slave meridionali per le opere architettoniche fatte costruire da lui nell'area dei Balcani. Inoltre, come \u00e8 gi\u00e0 stato ricordato, fu molto importante la sua azione all'interno della Chiesa ortodossa serba durante il periodo del terzo visirato e non solo. L'opera pi\u00f9 importante di cui Mehmet volle dotare le sue terre d'origine fu un ponte a undici arcate sul fiume Drina, fatto costruire dal gran visir nella sua citt\u00e0, Vi\u0161egrad. La storia di questo ponte verr\u00e0 poi ricordata nel romanzo dello scrittore premio Nobel Ivo Andri\u0107, \"Il ponte sulla Drina\". Nel villaggio natale di Sokolovi\u0107i fece erigere una moschea, un caravanserraglio e una scuola. Fece installare inoltre un sistema di irrigazione, ancora oggi visibile. Oltre al ponte di Vi\u0161egrad gli vengono attribuiti anche il ponte \" Arslanagi\u0107\" a Trebigne, il ponte \"del visir\" a Podgorizza e il ponte \"Kozja\" a Sarajevo. Si deve a lui anche la costruzione di una strada tra Sarajevo e Vi\u0161egrad e un castello, di cui resta oggi solo una fontana.\nLa vita di Mehmed Pa\u015fa Sokolovi\u010d \u00e8 diventata nel corso dei secoli il soggetto di numerose leggende balcaniche e turche, poesie e racconti."}
{"id": "1138103", "revid": "767487", "url": "https://it.wikipedia.org/wiki?curid=1138103", "title": "Francisc \u0218irato", "text": "Biografia e istruzione.\nNasce in una famiglia di piccoli artigiani originaria del Banat. Comincia a disegnare da studente poster e illustrazioni sui giornali. Si iscrive all'Istituto Grafico di Craiova, dove impara la tecnica della litografia.\nRealizza l'illustrazione del romanzo \"Come amiamo\" di Traian Demetrescu.\nNel 1898 parte per la Germania, nella citt\u00e0 di D\u00fcsseldorf. Non avendo i mezzi per seguire l'Accademia d'Arte, lavora in un atelier di litografia.\nNel anno dopo ritorna in Romania e nel 1900 si iscrive ai corsi della Scuola Nazionale delle Belle Arti di Bucarest. Collabora con le riviste \"Paravanul\", \"Furnica\", \"Cronica\".\nMostre.\nEspone per la prima volta al Salone Ufficiale nel 1907, dove i suoi disegni, pur non essendo molto conosciuti, non passano inosservati.\nTra 1907 e 1914 espone con l'associazione \"La giovent\u00f9 artistica\" di qui fa parte. Comincia a sperimentare le composizioni - cerca di ottenere con la quantit\u00e0 di materiale e i contrasti di colore, quella luce capace di esprimere il movimento di una scena, e la divisione delle tonalit\u00e0 caratteristica del neoimpressionismo.\nNella ricerca dei mezzi pi\u00f9 consoni all'esprimere dei contenuti della sua arte, trae ispirazione da Paul C\u00e9zanne e dal folclore rumeno.\nNel 1921 espone una sua personale, con disegni sui drammi provocati dalla guerra. Nel 1920 aderisce al gruppo \"L'Arte rumena\" con il quale espone fino al 1924. Nel anno seguente forma il \"Gruppo dei 4\", assieme a Nicolae Tonitza, Stefan Dimitrescu e lo scultore Oscar Han, accomunati da una concezione comune dell'arte e una forte amicizia.\nL'anno 1917 lo vede lavorando come custode del Museo Nazionale d'Arte Popolare.\n\"\u0218irato - scrive Tonitza sul giornale \"Av\u00e2ntul\" del 1921 - vibra profondamente davanti alla realt\u00e0, perch\u00e9 il suo occhio sottile non si ferma solo all'apparenza fisica delle persone e delle cose, ma passa oltre, entrando nella loro profondit\u00e0 spirituale e ridando cos\u00ec il loro senso torbido e profondo\".\nViene insignito con la medaglia d'oro alla Mostra di arte rumena di Bruxelles - 1935; medaglia d'oro alla Mostra Internazionale di Parigi - 1937; medaglia di bronzo alla Mostra Internazionale di New York - 1939; il Premio di Stato- 1946.\nLa sua ultima mostra personale del 1947 ha un grande successo. \u0218irato \u00e8 stato anche pubblicista, ha scritto articoli e cronache d'arte nella rivista \"Sbur\u0103torul\" dello scrittore e critico Eugen Lovinescu e \"Cugetul rom\u00e2n\", ha scritto una monografia sul pittore Nicolae Grigorescu nel 1938.\nDopo la sua scomparsa, nel 1956 si organizza a Bucarest, nel parco Her\u0103str\u0103u, un'ampia retrospettiva."}
{"id": "1138127", "revid": "1318658", "url": "https://it.wikipedia.org/wiki?curid=1138127", "title": "Sans Souci (Haiti)", "text": "Il palazzo di Sans-Souci fu la residenza reale di Henri Christophe, l'autoproclamato sovrano della parte settentrionale di Haiti agli inizi del XIX secolo. La costruzione del palazzo inizi\u00f2 nel 1810 e termin\u00f2 nel 1813; esso \u00e8 ubicato nella citt\u00e0 di Milot, nel Dipartimento del Nord.\nNei pressi del palazzo si trova la Citadelle Laferri\u00e8re, fatta costruire da Christophe nello stesso periodo al fine di respingere un eventuale assalto da parte delle truppe francesi (che all'epoca non avevano ancora riconosciuto l'indipendenza di Haiti dal loro impero coloniale).\nColpito da un ictus, il sovrano si suicid\u00f2 nel palazzo l'8 ottobre 1820. Il suo corpo venne sepolto in uno dei cortili interni della Citadelle Laferri\u00e8re. Dieci giorni dopo, il 18 ottobre, all'interno del palazzo venne colpito a morte per mezzo di una baionetta anche il suo probabile successore, il figlio Jacques-Victor Henry.\nNel 1842 un terremoto distrusse gran parte del palazzo e della vicina citt\u00e0 di Cap-Ha\u00eftien; il palazzo non fu mai ricostruito.\nLe rovine del palazzo di Sans-Souci sono state inserite nel 1982 nell'elenco dei Patrimoni dell'umanit\u00e0 dell'UNESCO."}
{"id": "1138131", "revid": "767487", "url": "https://it.wikipedia.org/wiki?curid=1138131", "title": "Ocean's Thirteen", "text": "Ocean's Thirteen \u00e8 un film del 2007 diretto da Steven Soderbergh, terzo capitolo della trilogia iniziata con \"Ocean's Eleven - Fate il vostro gioco\".\nPresentato fuori concorso al 60\u00ba Festival di Cannes, il film \u00e8 uscito nelle sale in contemporanea mondiale l'8 giugno 2007.\nTrama.\nRusty viene interrotto durante un furto da una chiamata di Danny e abbandona i complici per raggiungerlo all'aeroporto dove lo aspetta con un jet privato; n\u00e9 Tess n\u00e9 Isabel sono della partita: questa volta \u00e8 una questione personale.\nIn un flashback Reuben Tishkoff, entrato in affari con il losco milionario Willie Bank, viene truffato da quest'ultimo che lo costringe a cedergli le sue azioni in cambio di una miseria. Reuben viene quindi colto da un infarto quando scopre che il nome del casin\u00f2 era stato cambiato in \"The Bank Casin\u00f2\". Danny, recatosi da Bank ad avvertirlo che deve restituire a Reuben il maltolto (pena un furto da parte sua e della banda), viene congedato con un nulla di fatto e chiama i complici.\nOcean e la sua banda si preparano quindi a vendicare l'amico: architettano un complesso piano per rovinare Willie Bank. Viene coinvolto Roman, genio dell'informatica, per superare i sistemi del casin\u00f2; Virgil Malloy viene mandato nella fabbrica in Messico dove vengono prodotti i dadi usati nel casin\u00f2 per truccare i dadi stessi; Rusty corrompe Debby, componente dello staff del casin\u00f2, per manovrare l'inviato della Royal Review che valuta in incognito le condizioni dell'albergo (la banda far\u00e0 passare al pover'uomo di tutto); Livingston Dell s'intrufola nella \"Shuffle Company\", per truccare le macchine che mischiano i mazzi di carte del Black-Jack. Saul si far\u00e0 passare per l'inviato della Royal Review, attirando l'attenzione di Bank su di s\u00e9.\nL'obiettivo \u00e8 rovinare Willy Bank finanziariamente; Bank si \u00e8 indebitato pesantemente per costruire l'albergo ed ha preso soldi da una banca, dando anche 5 poltrone del consiglio di amministrazione; questi cinque consiglieri gli sono ostili, e Bank per tacitarli deve fare 500 milioni di dollari in pochi mesi.\nLa strategia del colpo prosegue, ma emergono due problemi: oltre alla difficolt\u00e0 di trovare una via d'uscita, Roman scopre che nel casin\u00f2 di Bank \u00e8 stato installato \"il Greco\", il miglior sistema di controllo dei giocatori, impossibile da crackare; \u00e8 collegato ad un computer nei sotterranei che analizza le reazioni dei giocatori per scoprire i bari, ed \u00e8 stato creato proprio da Greco Montgomery, un ex compagno di universit\u00e0 di Roman. In pi\u00f9, la via d'uscita \u00e8 una trivella che dovrebbe simulare un terremoto e far scappare tutti, ma il macchinario si rompe; \u00e8 uno strumento rarissimo, ne esistono solo due, usate per scavare il tunnel sotto la Manica da ambo i lati, e costano 36 milioni l'una; gli \"undici di Ocean\", che hanno grattato il fondo del fondo spese, si rivolgono nientemeno che a Terry Benedict, la vittima del loro primo colpo, ancora pi\u00f9 ricco di Bank ed in competizione con lui.\nBenedict accetta a tre condizioni: 1, se tentano di ingannarlo Benedict li uccider\u00e0 tutti; 2, devono restituirgli il doppio di quanto prestatogli, e i suoi soldi verranno restituiti per primi; 3, Danny e soci devono rubare i diamanti che il faccendiere acquista ogni qual volta un suo albergo vince il premio \"Cinque diamanti\" della Royal Review (possono tenerli, ma l'importante \u00e8 rubarli a Bank, che li adora oltremodo e che fa concorrenza a Benedict). La banda \u00e8 convinta che non ci sia modo di rubare i diamanti, ma accettare \u00e8 l'unico modo per avere la trivella. Il ruolo di Benedict consister\u00e0 anche nel provocare Willy Bank per far assumere Frank Catton nel casin\u00f2 con un nuovo gioco d'azzardo, e Bank ci casca.\nDecisivo il ruolo di Linus, che si fa passare per il segretario di Yen, il quale interpreta un giocatore professionista; la direttrice dell'hotel ha un debole per lui, ed il ragazzo se ne servir\u00e0 per risolvere due problemi; bloccare il computer, procurando a Bank un cellulare Samsung dorato ed esclusivo che contiene un magnete, ed entrare nella penthouse di Bank, dove per\u00f2 viene arrestato da un agente a cui Bank aveva chiesto di controllare gli impiegati e le facce nuove dell'albergo; per\u00f2 questi \u00e8 il padre di Linus, e tutto fa parte del piano. I due vanno sul tetto per prendere i diamanti, e qui appare NightFox che li minaccia con una pistola (che si scoprir\u00e0 essere scarica). Egli aveva sorvegliato la banda di Danny durante i preparativi al casin\u00f2; Linus si vede costretto pertanto a consegnargli i diamanti che si \u00e8 nascosto addosso, ma poco dopo un elicottero viene per strappare la teca dalla struttura a cui \u00e8 ancorata, e NightFox capisce che i suoi diamanti sono dei falsi.\nIntanto, approfittando del computer fuori uso, Danny (che ha convinto un tale di sua conoscenza a controllare tutti i pi\u00f9 facoltosi giocatori per rovinare Bank) scommette assieme a loro e vince una montagna di denaro, assieme a Rusty e Reuben, ripresosi e venuto ad assistere. Quando il computer sta per ritornare in funzione, entra in azione la trivella e i clienti fuggono dal locale. Il tutto viene seguito da Benedict comodamente su uno schermo da casa sua, e questi ride come un matto nel vedere il suo rivale rovinato.\nMentre Reuben si rimette in forma e decide di ricominciare da capo, Danny porta a Terry Benedict i suoi 72 milioni con un assegno, che per\u00f2 ha gi\u00e0 intestato ad una associazione che assiste famiglie e ragazzi in difficolt\u00e0, aggiungendo che la donazione \u00e8 a nome suo e lo attendono per l'inaugurazione delle nuove case; la fregatura \u00e8 motivata dall'ingerenza di NightFox, mandato probabilmente da Benedict, che Frank aveva avvistato, costringendo Danny a cambiare il piano nel finale; in seguito, all'aeroporto, mentre Benedict si fa pubblicit\u00e0 da Oprah Winfrey con la donazione, Linus parte per raggiungere il padre (ha un ruolo nella sua ultima truffa), Danny e Rusty si salutano dopo uno scambio di provocazioni (Rusty avverte Danny di non mettere su peso, Danny consiglia a Rusty di sistemarsi e fare un paio di bambini; sono riferimenti alle vicende personali degli attori); prima di partire, Rusty fa vincere allo sfortunato inviato della Royal Review 11 milioni di dollari da una \"slot machine\", come compenso per le disgrazie subite.\nProduzione.\nLe riprese, iniziate il 30 gennaio 2006 a Miami, sono terminate il 4 agosto 2006. Il film \u00e8 stato presentato in anteprima al Festival di Cannes 2007. A tale anteprima erano presenti regia e cast.\nAccoglienza.\nIncassi.\nIl film ha incassato a livello internazionale circa 311.300.000 dollari. Nelle sale negli Stati Uniti d'America il film ha incassato 117.154.724 dollari, mentre nelle sale italiane circa 5.597.568 euro.\nEdizioni home video.\nIl film \u00e8 uscito in DVD nel mercato italiano il 24 ottobre 2007 disponibile anche in versione ad alta definizione Blu-ray Disc.\nSequel.\nNonostante il successo ottenuto a livello internazionale sia in termini di incassi che di critica, le voci riguardanti la possibile realizzazione futura di uno o pi\u00f9 seguiti furono smentite dal cast secondo il quale la serie termina con \"Ocean's Thirteen\"."}
{"id": "1138132", "revid": "39224", "url": "https://it.wikipedia.org/wiki?curid=1138132", "title": "Mehmed Sokollu", "text": ""}
{"id": "1138137", "revid": "1234826", "url": "https://it.wikipedia.org/wiki?curid=1138137", "title": "Un'impresa da Dio", "text": "Un'impresa da Dio (\"Evan Almighty\") \u00e8 un film del 2007 diretto da Tom Shadyac, spin-off di \"Una settimana da Dio\" del 2003.\nMorgan Freeman torna a interpretare Dio, mentre il ruolo del protagonista \u00e8 affidato a Steve Carell, gi\u00e0 tra gli interpreti secondari di \"Una settimana da Dio\" (dove Evan Baxter stesso, il personaggio di Carell, era l'antagonista del protagonista Bruce Nolan, interpretato da Jim Carrey). Compare brevemente in un cameo Susan Ortega (interpretata da Catherine Bell) gi\u00e0 presente nel precedente capitolo.\nTrama.\nL'ex anchorman Evan Baxter viene eletto al Congresso degli Stati Uniti d'America dopo essersi trasferito in un'immaginaria cittadina con la moglie Joan e i tre figli. Quella stessa notte l'uomo prega prima di andar a dormire, chiedendo di poter fare qualcosa di grande e meraviglioso.\nNei giorni successivi Evan inizia il nuovo lavoro sotto il Capo Congresso Long e conosce il suo staff, ma iniziano ad accadere strani fatti: davanti a casa gli vengono scaricati attrezzi da lavoro, viene seguito da degli animali e stranamente gli appare sempre il numero 614, scoprendo che ci\u00f2 allude al quattordicesimo versetto del sesto capitolo della Genesi, dove \u00e8 narrata la costruzione dell'Arca di No\u00e8.\nIl giorno dopo Evan si imbatter\u00e0 pi\u00f9 volte nello stesso uomo di colore che si presenter\u00e0 come Dio, per affidargli una missione: costruire una nuova Arca, proprio come fece No\u00e8, spiegando che il 22 settembre ci sar\u00e0 una piena. Inizialmente Baxter fa di tutto per non arrendersi alla prospettiva, anche per colpa delle cose negative che gli accadono. Inoltre, gli animali oltre a continuare a seguirlo diventano sempre pi\u00f9 numerosi e gli viene rivelato che i terreni vicino a casa sua ora sono di sua propriet\u00e0, ma finalmente cede.\nNei giorni liberi Evan, assieme ai figli, inizia il lavoro con i materiali e gli attrezzi che gli sono pervenuti e il suo aspetto comincia a somigliare sempre pi\u00f9 a quello del \"patriarca biblico\", grazie ad una miracolosa crescita di barba e capelli, i quali ricrescono velocemente ogni volta che cerca di tagliarli, e ad una veste simile a quella di No\u00e8 che si riveler\u00e0 l'unico indumento che pu\u00f2 indossare (si ritrover\u00e0 senza vestiti dopo aver varcato la soglia di casa con i soliti abiti).\nDurante un'approvazione di legge per lo sfruttamento economico dei parchi e delle foreste, durante il quale Evan tenta di nascondere la tunica sotto i vestiti, si ritrova col suo aspetto da No\u00e8 davanti alle telecamere e circondato dagli animali. Rassegnato, racconta del diluvio e dell'arca, ma viene preso per pazzo, sbattuto fuori e licenziato, nonch\u00e9 abbandonato dalla moglie, che se ne va coi figli.\nEvan continua il lavoro aiutato dai vari animali, mentre la sua storia finisce su tutti i notiziari. In un autogrill Joan si imbatte in Dio (che lei crede un comune cameriere), il quale la convince a tornare dal marito.\nIl 22 l'arca \u00e8 ormai finita e sono arrivati due esemplari per animali da tutto il mondo. Evan viene raggiunto dal suo staff che gli rivela che Long ha costruito la cittadina su di una foresta, risparmiando sui materiali della diga, e lo stesso giorno la legge per lo sfruttamento sar\u00e0 approvata, capendo che \u00e8 stato assunto solo per favorirla. Evan, la famiglia e gli animali salgono sull'arca mentre le autorit\u00e0 si preparano ad abbatterla e i concittadini rimangono ad assistere, ma invece di un diluvio si verifica solo un rapido acquazzone.\nJoan dice al marito che forse Dio intendeva altro, cos\u00ec Evan capisce che il diluvio sarebbe stato causato dalla diga. Quest'ultima cede e cos\u00ec l'uomo riesce a far salire i cittadini, la polizia, il suo staff e i giornalisti, l'acqua travolge tutto il paese e trascina l'arca davanti al Congresso. Evan rivela davanti a tutti della truffa di Long, che viene cos\u00ec indagato, mentre gli animali scesi dall'arca tornano ai loro luoghi d'origine.\nEvan torna normale e si reca con la famiglia a fare una gita, dove avr\u00e0 un ultimo colloquio con Dio.\nProduzione.\nRiprese.\nLe riprese del film sono iniziate nel mese di ottobre 2006 e si sono concluse tra aprile e maggio 2007 agli Universal studios a Los Angeles e alcune scene girate a Washington.\nDistribuzione.\nData di uscita.\nIl film \u00e8 uscito nelle sale statunitensi il 22 giugno 2007 mentre in Italia il 28 settembre dello stesso anno.\nDoppiaggio italiano.\nL'edizione italiana \u00e8 stata diretta da Massimiliano Manfredi ed eseguita presso la CVD.\nRenato Mori, voce abituale di Morgan Freeman, \u00e8 stato sostituito all'ultimo momento da Vittorio Di Prima.\nUscita globale.\n : 12 Luglio 2007\n :15 Agosto 2007\n : 15 Agosto 2007 (regione francofona)\n16 Agosto 2007 (regione di lingua tedesca) \n28 Settembre 2007 (regione italiana)\nAccoglienza.\nIncassi.\nNonostante non abbia avuto tanto successo quanto quello precedente, il film ha incassato 173.4 milioni di dollari, di cui 100.5 milioni nel Nord America e i restanti 72.9 milioni nel resto del mondo, ma non \u00e8 riuscito a superare il budget di 175 milioni di dollari.\nIn Italia la pellicola ha incassato 3.9 milioni di euro in 5 settimane di proiezione nelle sale cinematografiche di cui 1.3 milioni nel weekend di debutto.\nCritica.\nIl film ha ricevuto recensioni generalmente negative da parte della critica e spettatori. Su Recensione del sito aggregatore di Rotten Tomatoes, il film ha un indice di gradimento del 23%, sulla base di 192 recensioni, con la lettura critica del consenso, \"Big sugli effetti speciali, ma a corto di risate, \"Evan Almighty\" sottoutilizza un cast stellare che comprende Steve Carell e Morgan Freeman.\" Sul sito Metacritic, che utilizza un normalizzato sistema di rating, il film ha ottenuto un punteggio di 37 su 100, sulla base di 33 critici, che indica \"recensioni generalmente sfavorevoli\"."}
{"id": "1138138", "revid": "287204", "url": "https://it.wikipedia.org/wiki?curid=1138138", "title": "Sollicitatio ad turpia", "text": "Sollicitatio ad turpia (latino, \"provocazione a cose oscene\") \u00e8 un'espressione del diritto canonico della Chiesa cattolica che si riferisce alla situazione in cui un chierico (presbitero o vescovo) usa la circostanza del sacramento della penitenza per provocare il o la penitente ad alcun tipo di pratica sessuale.\nStoria.\nDal XVI secolo la Chiesa lo considera come un crimine, oltre che una violazione morale. Definito abuso del sacramento della penitenza esso divenne, dapprima in Spagna (1559 e 1561) poi in Portogallo (1608) e successivamente in tutto il mondo cattolico (1622), soggetto al procedimento inquisitoriale.\nConseguenze.\nIl Codice di diritto canonico commina una pena che pu\u00f2 arrivare anche alla dimissione dallo stato clericale a chi lo pratica (cfr. can. 1387). La falsa denuncia del confessore da parte del penitente per questo delitto comporta la pena canonica dell'interdetto \"latae sententiae\" per il colpevole (cfr. can. 1390), ed in pi\u00f9 la proibizione di ricevere l'assoluzione sacramentale prima di aver ritrattato la falsa denuncia ed aver riparato gli eventuali danni (cfr. can. 982). "}
{"id": "1138150", "revid": "767487", "url": "https://it.wikipedia.org/wiki?curid=1138150", "title": "L'assassinio di Jesse James per mano del codardo Robert Ford", "text": "L'assassinio di Jesse James per mano del codardo Robert Ford (\"The Assassination of Jesse James by the Coward Robert Ford\") \u00e8 un film del 2007 diretto da Andrew Dominik, tratto dal romanzo omonimo di Ron Hansen, pubblicato nel 1983, e prodotto da Ridley Scott e dallo stesso Brad Pitt, che nel film interpreta il fuorilegge Jesse James.\nLa pellicola \u00e8 incentrata sull'ultimo anno di vita di Jesse James e ha i suoi punti di forza nella splendida fotografia di Roger Deakins, nella suggestiva colonna sonora di Nick Cave e Warren Ellis, e nelle interpretazioni di Pitt, premiato con la Coppa Volpi alla Mostra del Cinema di Venezia, e di Casey Affleck, candidato all'Oscar per la sua performance nel ruolo di Robert Ford.\nTrama.\nLa storia inizia nel 1881 al primo incontro tra Jesse James e il giovane Robert Ford. Tutto il film \u00e8 giocato sul rapporto tra Bob e Jesse, incentrandosi per\u00f2 anche sugli altri membri della banda dei Fratelli James. Jesse sa che Bob nutre da sempre una vera ammirazione nei suoi confronti, tuttavia non si fida del ragazzo e con il tempo questo atteggiamento di Jesse nei suoi confronti render\u00e0 Bob sempre pi\u00f9 turbato e tormentato. Quando gli verr\u00e0 poi proposto dalla legge di uccidere Jesse, non riuscir\u00e0 a rifiutare. Dopo la morte di Jesse James, vengono mostrate le reazioni alla sua morte e l'iconizzazione dell'ex-fuorilegge, approfondendo al contempo la figura di Bob Ford, del quale si traccia un profilo ben pi\u00f9 netto rispetto alla dimensione mitica, ma non approfondita, dello stesso James.\nRiconoscimenti.\nNational Board Review Top Ten Films migliori dieci film 2007"}
{"id": "1138156", "revid": "767487", "url": "https://it.wikipedia.org/wiki?curid=1138156", "title": "Il curioso caso di Benjamin Button (film)", "text": "Il curioso caso di Benjamin Button (\"The Curious Case of Benjamin Button\") \u00e8 un film del 2008 diretto da David Fincher, basato sull'omonimo racconto breve del 1922 di Francis Scott Fitzgerald. Il film \u00e8 stato candidato nel 2009 a tredici premi Oscar, vincendo quelli per migliore scenografia, miglior trucco e migliori effetti speciali.\nTrama.\nLa storia \u00e8 raccontata attraverso un lungo flashback: l'anziana Daisy Fuller, ricoverata in una camera d'ospedale e prossima alla morte, racconta alla figlia Caroline che nel 1918, per l'inaugurazione di una stazione ferroviaria, un prestigioso orologiaio cieco aveva costruito il maestoso orologio centrale della stazione, il quale aveva un andamento particolare: le lancette, infatti, correvano in senso antiorario. L'orologiaio aveva perso il figlio durante la 1\u00aa guerra mondiale e in questo modo sperava di dare un messaggio ai suoi concittadini: correndo a ritroso, l'orologio avrebbe idealmente \"riportato in vita\" tutti i soldati caduti in guerra, dando loro la possibilit\u00e0 di vivere a lungo.\nCaroline non capisce perch\u00e9 la madre le stia raccontando questo, ma la sta a sentire in quanto sa che ogni sua parola potrebbe essere l'ultima. Come ultimo desiderio Daisy fa leggere alla figlia un diario scritto molti anni prima da Benjamin Button, un uomo dall'esistenza strana e curiosa, che si riveler\u00e0 essere il grande amore della sua vita.\nNew Orleans, 1918. Thomas Button \u00e8 un ricco uomo d'affari e produttore di bottoni. L'ultimo giorno della prima guerra mondiale sua moglie Caroline muore, dando alla luce un bimbo con la salute di un novantenne: artrosi, cartilagini ossificate, cataratta, sordit\u00e0, affliggono il povero infante. Button, afflitto, strappa il bambino dalla culla, corre per strada con l'intento di buttarlo nel fiume, ma all'ultimo esita. Un poliziotto lo scopre e cos\u00ec, nella fuga, Thomas abbandona il bambino sulle scale di una casa di riposo.\nViene trovato per caso dalla signora Queenie, governante, e da suo marito Tizzy Weders, il cuoco. Inizialmente, vedendo il suo aspetto deforme, Weders vorrebbe portarlo alla polizia, ma Queenie, caparbia, lo porta nella casa. Il neonato viene visitato dal dottor Rose, medico della casa, il quale non \u00e8 ottimista sulle sorti del piccolo: secondo lui \u00e8 affetto da invecchiamento precoce e non sopravviver\u00e0 a lungo. Cos\u00ec Queenie, che sa di non poter avere bambini, convince il marito, presenta il bambino agli altri anziani, dicendo a tutti che \u00e8 il figlio di sua sorella e decide di accudirlo per il tempo che gli resta. Al piccolo viene dato il nome di Benjamin.\nNon sapendo di essere un bambino, Benjamin passa la sua infanzia nel corpo di un ottantenne quasi sordo costretto su una sedia a rotelle che non ha memoria del suo passato. Pur non potendo uscire dalla grande casa \u00e8 spinto da infantile curiosit\u00e0 per tutto ci\u00f2 che lo circonda, curiosit\u00e0 che non pu\u00f2 soddisfare. Tuttavia si trova ben inserito nell'ambiente tranquillo, silenzioso e un po' bizzarro della casa di riposo, dove tra gli anziani si mescolano personaggi buffi e stravaganti, abitudini fisse e controllate e la visita frequente della morte. Pi\u00f9 passa il tempo, pi\u00f9 il bambino rinvigorisce. Queenie, l'unica a sapere della sua condizione, lo conforta sempre e gli raccomanda di pregare Dio affinch\u00e9 lo guarisca dalle sue piaghe precoci. E infatti, all'et\u00e0 di sette anni, Benjamin riesce a smuoversi dalla sedia a rotelle e a fare i suoi primi passi, spinto dalla biblica frase \"alzati e cammina!\" gridata da un predicatore pentecostale, che crede in tal modo di esorcizzare un demone che dimorerebbe nel suo avvizzito corpo. Purtroppo subito dopo il predicatore muore di infarto.\nDopo quella prima volta in piedi, Benjamin impara lentamente a camminare con il bastone, riuscendo a passare alcuni pomeriggi fuori della casa. Il suo carattere spiritoso e ingenuo lo spinge ad avere degli amici pi\u00f9 giovani: fa la conoscenza del signor Oti, un pigmeo che alloggia nella casa di riposo, famoso \"uomo-scimmia\", che visse anni nelle gabbie delle scimmie del circo, facendo il giro del mondo. Grazie a lui comincia a conoscere i quartieri di New Orleans.\nNel 1930 Benjamin ha 12 anni (anche se ne dimostra 73); tra gli anziani dell'ospizio dimora anche la signora Fuller, la quale ha una nipote di sei anni, che si rivela essere la piccola Daisy. Benjamin \u00e8 subito colpito dal suo sguardo e dalla semplicit\u00e0 con cui lei gli parla, poich\u00e9 \u00e8 tanto abituato alle espressioni austere e pessimiste degli anziani. La ragazzina, che ogni tanto fa visita alla nonna, comincia a fare amicizia con Benjamin e capisce subito che in lui c'\u00e8 qualcosa di diverso, che lui non \u00e8 vecchio come sembra perch\u00e9 ha il cuore di un bambino. Purtroppo la loro vicinanza viene guardata con sospetto da nonna Fuller, che accusa Benjamin di pedofilia.\nQualche tempo dopo Queenie rimane miracolosamente incinta di una bambina. Anche Mr. Oti lascia la casa e riprende a vagabondare, cos\u00ec Benjamin sta molto tempo da solo. Essendo ormai in grado di camminare normalmente, aiuta Queenie ad accogliere i nuovi ospiti della casa. Un giorno si trasferisce all'ospizio la signora Mapple, donna molto raffinata ed elegante, che diventa una sua buona amica e che gli insegna a suonare il pianoforte.\nOrmai adolescente ma con l'aspetto di un settantenne, Benjamin \u00e8 alla ricerca di nuove avventure ora che si sta rendendo indipendente. Cos\u00ec, durante una passeggiata al porto fa amicizia col capitano e artista di tatuaggi Mike Clark, che dopo una certa titubanza gli offre un lavoro come mozzo sul suo rimorchiatore irlandese. Notando il suo entusiasmo e la sua energia, non comuni in un anziano, il capitano lo inizia ai segreti del sesso e dell'alcool, portandolo in un bordello. Poich\u00e9 per lui il mondo \u00e8 ancora da scoprire, rivela una grande voglia di fare in tutto. Infine, nello stesso periodo viene contattato anche dal suo vero padre, che gi\u00e0 da qualche tempo lo sta seguendo. Il signor Button, dopo essersi fatto raccontare come il figlio abbia passato gli anni della sua \"vecchiaia\", non si far\u00e0 ancora riconoscere.\nDurante tutta la durata dei vari soggiorni alla casa di riposo, Daisy (che ormai non \u00e8 pi\u00f9 una bambina) e Benjamin sono inseparabili compagni di giochi. Una nebbiosa mattina Benjamin porta di nascosto Daisy al porto, dove convince il capitano Mike a farle vedere il Mississippi. Ben presto, per\u00f2, nella ragazza fioriscono anche altri sentimenti verso quell'uomo cos\u00ec pieno di sorprese.\nMentre gli anziani della casa muoiono a uno a uno, Benjamin diventa sempre pi\u00f9 agile e meno impacciato nei movimenti, i suoi capelli bianchi diventano meno radi. La signora Mapple gli fa capire che a causa del suo insolito ringiovanimento vedr\u00e0 morire molte delle persone che ama. E infatti di l\u00ec a poco anche la signora Mapple muore. Cos\u00ec Benjamin, ormai diciottenne, sente che \u00e8 arrivato il momento di lasciare la casa dov'\u00e8 cresciuto. Saluta Queenie, Tizzy, tutti gli anziani suoi amici e parte alla ventura sul rimorchiatore del capitano Clark. Daisy \u00e8 molto intristita dalla sua partenza, cos\u00ec chiede a Benjamin di spedirle una cartolina da dove \u00e8 diretto.\nPer Benjamin inizia una nuova vita e scopre di non stare tanto crescendo, quanto ringiovanendo: anche il capitano Mike, che non si stupisce mai di nulla, nota che dal giorno dell'imbarco \u00e8 diventato pi\u00f9 alto e pi\u00f9 forte. Pur essendo abbastanza umile e taciturno, a bordo fa conoscenza con gli altri marinai ed entra nell'ambiente. Scrive spesso a Daisy, mandandole cartoline da ogni porto toccato dal rimorchiatore. La ragazza, divenuta maggiorenne, ha passato le selezioni a New York per diventare ballerina, coronando il suo grande sogno.\nNegli anni successivi, i diversi incarichi affidati al rimorchiatore portano Ben e il resto dell'equipaggio sulla costa orientale degli Stati Uniti, in Irlanda, in Inghilterra e infine in Russia, a Murmansk, dove vivono abbastanza bene, potendo permettersi il soggiorno in un piccolo albergo, Il Palazzo d'Inverno. Qui Ben, che ora ha l'aspetto di un marinaio sessantenne dai folti capelli bianchi, conosce l'aristocratica Elizabeth Abbott, dal passato di nuotatrice (tent\u00f2 la traversata della Manica). Sebbene sposata, sar\u00e0 il suo primo amore. Per la prima volta Benjamin capisce cosa vuol dire innamorarsi e, seppur ancora molto legato alla sua amicizia con Daisy, in una lettera le rivela di avere una donna. Dopo molte notti passate insieme, la storia tra Ben ed Elizabeth termina all'improvviso con la partenza di lei.\nNel 1941 gli Stati Uniti entrano nella seconda guerra mondiale: rimorchiatore ed equipaggio vengono coattamente reclutati dalla marina militare. Solo sfiorati dalla guerra, incroceranno per caso un sommergibile nemico che aveva appena silurato una nave. Decisi a combattere, Mike e l'equipaggio si scagliano contro il sommergibile: colpito da scariche di mitragliatrice, il capitano Clark muore, cos\u00ec come gran parte dell'equipaggio; mentre Benjamin \u00e8 uno dei superstiti.\nFinita la guerra, nel maggio 1945 Benjamin torna a New Orleans, dalla madre adottiva. Qui incontra qualche difficolt\u00e0 a farsi riconoscere, essendo diventato alto e robusto e con l'aspetto di un uomo di mezza et\u00e0. Queenie lo riaccoglie calorosamente nella casa e Ben riprende in parte la vecchia vita. Nello stesso periodo rivede Daisy e stavolta ne rimane affascinato: quella che era una ragazzina \u00e8 diventata una donna affascinante e disinvolta, ormai introdotta nel mondo del ballo e dello spettacolo. Deciso a proseguire la loro amicizia, Benjamin la invita a cena, ma alla fine della serata Daisy va ben oltre e si mostra disponibile a fare l'amore con lui. Quasi spaventato, Benjamin la rifiuta, forse perch\u00e9 si sente ancora troppo \"vecchio\" per soddisfare una ventitreenne, ma in futuro si pentir\u00e0 di questa sua riluttanza.\nIntanto Benjamin comincia a stare scomodo nell'ambiente dell'ospizio, poich\u00e9 vede invecchiare e morire sempre pi\u00f9 gente, con la stessa velocit\u00e0 con cui lui, invece, ringiovanisce. Tempo dopo si rif\u00e0 vivo il suo vero padre, Thomas: quest'ultimo si \u00e8 ammalato durante la guerra e quasi non riesce a camminare. Sentendo prossima la morte, decide finalmente di rivelargli la sua identit\u00e0 e di dirgli tutta la verit\u00e0 su come \u00e8 venuto al mondo, cos\u00ec da lasciargli l'eredit\u00e0: la fabbrica di bottoni, la villa, la casa sul lago. Sconcertato dalla rivelazione, Benjamin sembra voler rifiutare: la sua vera famiglia \u00e8 la casa di riposo, sua madre \u00e8 Queenie, non riconosce suo padre in quell'uomo che l'ha abbandonato. Poi, per\u00f2, torna sui suoi passi e accompagna suo padre in riva al lago, per esaudire il suo ultimo desiderio: vedere sorgere l'alba sull'acqua come faceva da ragazzo. Benjamin partecipa al funerale del padre senza spendere una parola.\nA New York Benjamin si reca a salutare Daisy, convinto di poter dichiararle i suoi sentimenti e cos\u00ec conquistare quella che ormai \u00e8 una famosa ballerina, ma Daisy \u00e8 concentrata sulla sua carriera, desiderosa di conoscere il mondo e di godersi pienamente la sua libert\u00e0, cos\u00ec i due si lasciano non troppo bene.\nPassano gli anni e Benjamin vede svanire gli ultimi segni della vecchiaia: le rughe scompaiono dal suo viso, i suoi occhi azzurri non hanno pi\u00f9 bisogno di occhiali, i suoi capelli diventano biondi. Daisy parte per l'Europa, dove riscuote grande successo, calcando i palcoscenici pi\u00f9 prestigiosi, da Vienna a Praga, fino a Parigi. Benjamin abita sempre con l'ormai anziana Queenie e fa alcuni lavoretti all'interno della casa, ma \u00e8 anch'egli alla ricerca di libert\u00e0. Rispolvera una vecchia motocicletta e impara ad andare su una barca a vela lasciatagli in eredit\u00e0 da suo padre. Mentre prepara uno spettacolo all'Opera di Parigi Daisy viene gravemente ferita alla gamba in un incidente stradale, che le stronca la carriera per sempre. Benjamin viene informato dell'accaduto e si reca a Parigi, dove si offre di accudire Daisy per il tempo della malattia e di riportarla a casa. Ma la donna, troppo orgogliosa di s\u00e9, non sopporta l'idea che Benjamin, che un tempo era vecchio e pieno di acciacchi, si prenda cura di lei; per cui gli dice di andarsene e che lei pu\u00f2 cavarsela benissimo anche da sola. Diventato un attraente uomo biondo, vive la sua et\u00e0 adulta molto serenamente e ha anche delle relazioni con diverse donne.\nFinch\u00e9, nella primavera del 1962, Daisy non compare nuovamente sulla porta della casa di riposo. Stavolta Benjamin \u00e8 deciso a dimenticare il passato e a non rovinare nulla: i due fanno finalmente l'amore e da qui in poi cominciano un meraviglioso cammino di coppia, che li porter\u00e0 a navigare insieme sulle coste dell'Atlantico.\nAl ritorno dalla vacanza i due scoprono che Queenie \u00e8 morta all'improvviso. Sconvolto, ma non del tutto intristito, Benjamin lascia definitivamente la casa di riposo dove ha passato buona parte della sua vita, vende la villa di suo padre e compra un appartamento nella periferia di New Orleans, dove va a convivere con Daisy. Negli anni successivi, nonostante la loro vita sia costellata da momenti meravigliosi, Daisy \u00e8 sempre molto delusa dal fatto che non riesce pi\u00f9 a ballare n\u00e9 a muoversi sinuosamente come prima. Solo con l'aiuto di Benjamin canceller\u00e0 la sua autocommiserazione e trover\u00e0 la pace.\nPer ritornare in parte alla sua passione, Daisy apre una scuola di ballo per bambine. Subito dopo d\u00e0 alla luce una bambina, Caroline. Benjamin per\u00f2 vuole che Caroline abbia un vero padre, cos\u00ec lascia la famiglia. Gira il mondo per un po' e undici anni dopo, nei panni di un affascinante ventiduenne, ritorna a trovare Daisy, nel frattempo sposatasi.\nDopo la morte del marito, Daisy viene informata dai servizi sociali del ritrovamento di un bambino di 12 anni di nome Benjamin affetto da demenza senile. L'ex ballerina accudir\u00e0 Benjamin fino alla primavera del 2003, anno in cui morir\u00e0, con le sembianze di un neonato a 84 anni.\nNell'immediato periodo prima del disastro causato dall'uragano Katrina, Daisy si trova in ospedale, prossima alla morte, nell'attesa di poter raggiungere il suo amato Benjamin. Al capezzale della madre, Caroline scopre cos\u00ec la vera identit\u00e0 di suo padre.\nProduzione.\nIl regista David Fincher per rappresentare il personaggio di Benjamin Button bambino, ma con l'aspetto da vecchio, si \u00e8 ispirato ai veri bambini affetti dalla rarissima Sindrome di Hutchinson-Gilford (o \"progeria\").\nL'idea di trasporre per il grande schermo il racconto \"The Curious Case of Benjamin Button\" nasce agli inizi del 1994, quando la Maryland Film Office opzion\u00f2 i diritti del manoscritto con l'intenzione di svolgerne le riprese a Baltimora.\nQuattro anni dopo, Robin Swicord scrisse una sceneggiatura per Ron Howard, in un progetto che avrebbe dovuto coinvolgere John Travolta come protagonista. Nel maggio 2000, il film cambi\u00f2 nuovamente volto, la Paramount Pictures acquist\u00f2 i diritti del racconto incaricando Jim Taylor di adattarlo e Spike Jonze della regia; successivamente fu assunto Charlie Kaufman per riscrivere il copione.\nDurante il giugno 2003, il regista Gary Ross avvi\u00f2 delle trattative per un suo posto da regista, basandosi su una sceneggiatura riscritta da Eric Roth. A maggio dell'anno seguente fu firmato un accordo di co-finanziamento tra Warner Bros. Pictures e Paramount, in cui si chiariva inoltre che la Paramount si sarebbe occupata del marketing internazionale, mentre la Warner della distribuzione home video.\nCon il nuovo progetto, fu contattato un altro regista, David Fincher, e la sua assunzione fu confermata nel luglio 2005. Nello stesso anno, gli attori Brad Pitt e Cate Blanchett entrarono in trattative per interpretare rispettivamente Benjamin Button e Daisy.\nRiprese.\nL'intenzione iniziale era di filmare parte della storia a New Orleans, Louisiana, visti gli incentivi stanziati dallo Stato per le produzioni cinematografiche in loco.\nLa maggior parte del film \u00e8 stato filmato a New Orleans nel quartiere del \"Garden District\" e in Louisiana, mentre la parte dedicata a Parigi \u00e8 stata filmata nel quartiere storico di Vieux-Montr\u00e9al, parte della citt\u00e0 di Montr\u00e9al (Canada).\nColonna sonora.\nLa colonna sonora \u00e8 stata scritta dal compositore francese Alexandre Desplat, e le musiche sono state registrate presso l'Hollywood Studio Symphony e la Sony Scoring Stage.\nDistribuzione.\nIl film \u00e8 stato distribuito nelle sale cinematografiche statunitensi il 25 dicembre 2008 e in quelle italiane il 13 febbraio 2009.\nAccoglienza.\nIncassi.\nIl film ha realizzato in Italia un incasso al botteghino di \u20ac 10.900.000 secondo i dati Cinetel.\nNegli Stati Uniti ha superato $ 150.000.000. A livello internazionale ha totalizzato oltre $ 340.000.000.\nCasi mediatici.\nSecondo un esposto presentato dall'autrice italiana Adriana Pichini ai produttori del film, esso sarebbe il risultato di un plagio ai danni di un suo racconto pubblicato nel 1994, \"Il ritorno di Arthur all'innocenza\"."}
{"id": "1138168", "revid": "74801", "url": "https://it.wikipedia.org/wiki?curid=1138168", "title": "Giona di Mosca", "text": "\u00c8 venerato come santo dalla Chiesa ortodossa russa che lo ricorda il 31 marzo.\nBiografia.\nNato a Gali\u010d entr\u00f2 giovanissimo, a soli 12 anni, in un monastero della sua citt\u00e0 per poi trasferirsi, intorno agli anni 20 del XV secolo nel Monastero di Simonov. Divenuto un amico intimo del metropolita Fozio, fu dallo stesso nominato vescovo di Rjazan' e Murom. Alla morte di quest'ultimo, avvenuta nel 1431, il Gran Principe Vassili II appoggi\u00f2 la nomina di Giona per il seggio di Metropolita. A causa della guerra intrapresa da Vassili contro i Principi in appannaggio che gli si erano ribellati, Giona part\u00ec per Costantinopoli solo nel 1435 per ricevere il benestare e la nomina formale da parte del Patriarca di Costantinopoli che, tuttavia, aveva gi\u00e0 scelto ed elevato Isidoro di Kiev a Metropolita di Russia.\nDopo che nel 1441 Isidoro fu condannato da un Concilio di Vescovi della Chiesa ortodossa russa per il suo tentativo di introdurre il cattolicesimo in Russia, Vassili torn\u00f2 ad appoggiare la nomina di Giona il quale non pot\u00e9 tuttavia recarsi a Costantinopoli a causa della recrudescenza della guerra civile. Giona divent\u00f2 Metropolita di Mosca e di Russia solo nel 1448 e senza il consenso da parte del Patriarca di Costantinopoli, segnando in tal modo il primo passo verso l'autocefalia della Chiesa russa rispetto a quella bizantina (Giona ricevette la benedizione patriarcale dopo la caduta di Bisanzio nel 1453). Nel 1451 Giona prese sotto il proprio controllo anche l'Arcidiocesi lituana; lo stesso anno i Tatari arrivarono alle porte di Mosca e la Chiesa ritiene la loro sconfitta opera dell'intercessione miracolosa del Metropolita stesso.\nMiracoli e leggende devozionali.\nNumerose leggende sono sorte riguardo alla vita di Giona."}
{"id": "1138169", "revid": "767487", "url": "https://it.wikipedia.org/wiki?curid=1138169", "title": "State of Play", "text": "State of Play \u00e8 un film del 2009 diretto da Kevin Macdonald, basato sull'omonima miniserie televisiva britannica della BBC.\n\u00c8 uscito nelle sale italiane il 30 aprile 2009.\nTrama.\nA Washington, una notte, un ladro in fuga viene ucciso da un uomo con una valigetta, che poi spara anche ad un passante in bicicletta testimone della vicenda, il quale viene ricoverato in ospedale, in coma. La mattina seguente, una giovane donna, Sonia Baker, muore sotto un treno della metropolitana: l'opinione pubblica \u00e8 convinta che si tratti di un suicidio; la giovane era l'amante del deputato Stephen Collins (gi\u00e0 sposato con Anne), ed era anche la sua assistente. Collins, che ha un'esperienza militare, \u00e8 alla guida di una commissione congressuale che si occupa della gestione dei fondi per la difesa nazionale, in odore di illeciti legati ad un'azienda privata nel settore della sicurezza, la PointCorp. Collins \u00e8 il primo che non crede al suicidio della sua amante, poich\u00e9 quella mattina stessa, la donna gli aveva mandato un video in cui appariva particolarmente allegra e, perci\u00f2, tutt'altro che intenzionata a suicidarsi. Stephen mostra il video a un suo vecchio amico e compagno di stanza al college, Cal McAffrey, un giornalista, poco avvezzo alle nuove tecnologie e maggiormente portato all'investigazione ed al giornalismo d'inchiesta fatto di domande scomode e pedinamenti pericolosi.\nCal viene chiamato a condividere un'inchiesta con la giornalista Della Frye e con il suo direttore, la combattiva Cameron Lynne; i tre scoprono che la morte di Sonia si \u00e8 verificata in uno dei tre punti ciechi nel sistema delle telecamere della metropolitana. Cal ritiene che le riprese possano comunque chiarire la morte di Sonia e trova un collegamento tra il ladruncolo e una ragazza senzatetto. Trovata la ragazza, questa d\u00e0 a Cal delle fotografie che aveva rubato dalla valigetta del killer; le foto mostrano immagini in cui Sonia parla con un altro uomo. Intanto l'uomo ferito nella sparatoria si risveglia dal coma, ma viene ucciso da alcuni proiettili sparati a distanza, attraverso la finestra dell'ospedale. Nelle riprese della metropolitana, Della riconosce lo stesso uomo che aveva visto casualmente in ospedale. Cal scopre che la PointCorp sta per aggiudicarsi un appalto da 40 miliardi di dollari. L'appalto coprirebbe non solo le attivit\u00e0 mercenarie all'estero, ma soprattutto la gestione della sicurezza nazionale interna, che il governo avrebbe intenzione di affidare alla compagnia. Indagando, Cal riesce a trovare l'assassino in un condominio, ma questo, armato di pistola, cerca di ucciderlo; Cal riesce a scappare ma si ferisce lievemente alla mano, mentre il killer si d\u00e0 alla fuga.\nIntanto, Della scopre che l'uomo nelle foto \u00e8 Dominic Foy, anch'egli collaboratore di una filiale di PointCorp, che confessa a Cal ci\u00f2 che Sonia faceva davvero: era stata pagata per spiare Collins e lo aveva sedotto per poter passare informazioni alla PointCorp. Ben presto, per\u00f2, si era innamorata e, poco prima di essere uccisa, aveva scoperto di essere incinta di Stephen, senza per\u00f2 rivelarglielo.\nIntanto, Anne, moglie di Stephen, scopre di provare qualcosa per Cal, nonostante i due avessero avuto una relazione in passato (lei lo aveva lasciato per Stephen), ma lui le rivela che non si pu\u00f2 pi\u00f9 tornare indietro.\nStephen si reca alla redazione per fornire la propria versione dei fatti e rendere pubblica la sua estraneit\u00e0 all'omicidio di Sonia.\nIn seguito, Cal, riguardando, sulla pagina di un giornale, la foto di un gruppo di militari, tra i quali \u00e8 presente Stephen, riconosce anche il killer che aveva provato ad ucciderlo e che, come indica la didascalia, risponde al nome di Robert Bingham. \u00c8 infatti proprio quest'ultimo l'assassino di Sonia e degli altri due testimoni. Bingham, probabilmente, ha ucciso anche la ragazza senzatetto che aveva fornito a Cal le foto di Sonia, e che frattanto \u00e8 stata trovata morta in circostanze misteriose. Pressato da Cal, Stephen confessa allora di aver assoldato Bingham perch\u00e9 sospettava di Sonia e intendeva farla sorvegliare. La situazione, per\u00f2, gli era sfuggita di mano, perch\u00e9 Bingham aveva poi ucciso Sonia di sua iniziativa e senza informarlo. Cal avvisa allora Stephen che la polizia arriver\u00e0 fra tre minuti.\nAll'uscita dall'edificio, Cal incontra Bingham che, armato e in tuta militare, tenta di ucciderlo, ma in quell'istante arriva la polizia che spara a Bingham, uccidendolo.\nAlla fine, Cal e Della completano l'articolo sulla vicenda, scrivendo anche che Stephen \u00e8 stato arrestato.\nProduzione.\nLa produzione del film \u00e8 stata molto travagliata. Nel novembre del 2007 Brad Pitt, scelto inizialmente nel ruolo del giornalista, ha abbandonato il progetto a causa di divergenze e insoddisfazioni sulla sceneggiatura, ed \u00e8 stato sostituito da Russell Crowe. In seguito, a causa dei ritardi della lavorazione, Edward Norton si \u00e8 visto costretto ad abbandonare il progetto per impegni gi\u00e0 presi ed \u00e8 stato sostituito, nel ruolo del politico, da Ben Affleck."}
{"id": "1138172", "revid": "112663320", "url": "https://it.wikipedia.org/wiki?curid=1138172", "title": "Erulo Eroli", "text": "Era figlio del marchese Pio, guardia nobile e scultore specializzato nella lavorazione dell'avorio, appartenente al ramo romano di una famiglia attestata sin dal XV secolo nella citt\u00e0 di Narni, e della marchesa Beatrice Orlandi.\nEroli scelse decisamente la via dell'arte, divenendo il capostipite di una famiglia di pittori ed arazzieri.\nBiografia.\nCompiuti gli studi ginnasiali al S. Apollinare, frequent\u00f2 al seguito del padre il S. Michele, dove, oltre alla pittura, apprese le tecniche di lavorazione della ceramica, della vetrata policroma a gran fuoco e dell'arazzo.\nNel 1875, considerata l'inesorabile decadenza del S. Michele, incorporato nei beni demaniali dello Stato unitario e privo ormai del sostegno finanziario pontificio, Erulo apri uno studio di pittura alla passeggiata di Ripetta.\nNel 1880 trasfer\u00ec lo studio in via del Babuino dove ancora oggi \u00e8 visibile, inglobato in una galleria d'arte. Sopra il portone \u00e8 inciso sul marmo il suo nome e scolpito lo stemma di famiglia (stranamente a rovescio). Qui impiant\u00f2 un laboratorio di arazzeria e vi impieg\u00f2 esperti arazzieri, usciti dalla prestigiosa fabbrica pontificia, contribuendo, con indubbio merito, a salvare una secolare tradizione tecnica destinata altrimenti ad esaurirsi ed a formare una manodopera prevalentemente femminile.\nLo studio acquist\u00f2 ben presto fama internazionale e, frequentato da illustri personaggi dell'aristocrazia e dell'alto clero, del mondo politico e culturale, pot\u00e9 contare sull'apprezzamento dei Savoia, in particolare della regina Margherita, che gli procur\u00f2 importanti commissioni.\nNel 1883, presentato da Ettore Roesler Franz e Onorato Carlandi, entr\u00f2 nella Associazione degli Acquarellisti romani, di cui fu presidente dal 1909 al 1911, promuovendone il potenziamento con la riforma dello statuto.\nNel 1892 fu ammesso all'Associazione artistica internazionale e nel 1903 fond\u00f2, con altri, l'Unione degli artisti con lo scopo di tutelare la categoria nei confronti della committenza pubblica.\nDal 1904 mantenne stretti rapporti con il gruppo dei XXV della campagna romana ed espose assiduamente con la \"Societ\u00e0 degli amatori e cultori di belle arti\".\nMalgrado il successo ottenuto (tanto che il comune di Roma gli ha intitolato una via) la sua intensa attivit\u00e0, siglata da una lunga serie di riconoscimenti ufficiali, ha ottenuto scarsa considerazione da parte della critica al punto che ne manca tuttora un'appropriata valutazione, resa pi\u00f9 difficile dal fatto che numerose opere risultano disperse.\nTratt\u00f2 una grande variet\u00e0 di temi e soggetti con abilit\u00e0 accademica e gusto eclettico. Accanto al filone, a lui pi\u00f9 congeniale, della pittura di soggetto storico-militare, con preferenza per il periodo risorgimentale, affront\u00f2 con pari impegno la tematica religiosa e storico-religiosa; fu ritrattista ufficiale, buon paesaggista negli acquerelli e autore di numerose scene di genere con personaggi popolari e caratteristici.\nDel 1880 \u00e8 il dipinto Ferito di Mentana (Torino, Museo del Risorgimento di palazzo Carignano). Nel 1883 l'Esposizione di belle arti di Roma fu l'occasione per la sua prima comparsa pubblica di rilievo con il grande dipinto ad olio La \u201cPalestro\u201d a Lissa che, per il soggetto, fu acquistato dall'Accademia navale di Livorno.\nNel 1885 e nel 1886, con la Societ\u00e0 degli amatori e cultori di belle arti di Roma, espose rispettivamente \u201cPancrazio alle fiere\u201d.\nDell'anno seguente (1887) \u00e8 il primo riconoscimento per la lavorazione dei tessuti: una medaglia d'argento, al Museo artistico industriale di Roma, per gli arazzi ad imitazione (i cosiddetti succhi d'erba) con tinte ottenute dalla bollitura di vegetali.\nNel 1891 Erulo partecip\u00f2 con successo all'Esposizione nazionale di Palermo con i \"Vespri siciliani\". La tela, di notevoli dimensioni, entr\u00f2 nelle raccolte della locale Galleria civica d'arte moderna.\nIl decennio successivo si rivel\u00f2 intenso per attivit\u00e0 e riconoscimenti; nel 1894 ebbe una medaglia d'oro per i tessuti all'Esposizione universale di Anversa e l'acquisto del dipinto ad olio \u201cGiovan nudo allo specchio\u201d da parte di re Fuad per il palazzo reale del Cairo.\nPer partecipare al premio istituito da Leone XIII per il miglior quadro rappresentante la Sacra Famiglia dipinse, nel 1897, la grande pala \"Sacra Famiglia\" o \"Ecce Agnus Dei\" in stile preraffaellita, premiata con medaglia d'oro nel 1898 alla mostra d'arte sacra di Torino. Nel 1899 l'acquerello di argomento sociale \u201cLa malaria\u201d, esposto a Dresda, fu acquistato dalla Galleria nazionale di quella citt\u00e0.\nParallelamente intensific\u00f2 l'attivit\u00e0 dell'arazzeria, a cui si era dedicato recuperando il procedimento tradizionale ed elaborando cartoni funzionali esclusivamente alla lavorazione degli arazzi, basati quindi su una diversa necessit\u00e0 d'armonizzare i colori rispetto alla pittura.\nL'incarico pi\u00f9 prestigioso (preceduto dai sei pannelli, oggi dispersi, per il foyer del teatro di Buenos Aires) fu, nel 1902, quello del comune di Roma per i 25 arazzi per l'addobbo esterno dei palazzi capitolini, ora al Museo di Roma di Palazzo Braschi.\nI pannelli pi\u00f9 grandi, per i balconi centrali, \u201cStet Capitolium fulgens\u201d di circa 40\u00a0m\u00b2, \u201cRoma communis patria\u201d e \u201cArs omnium nationum\u201d, a carattere decorativo, celebravano i trionfi della Roma classica, rinascimentale e barocca; in pannelli minori erano rappresentati gli stemmi dei rioni, le aquile romane, le tabelle con l'iscrizione SPQR. Il lavoro, di grande impegno, iniziato nel 1902, fu interrotto a causa della guerra tra il 1916 e il 1919 e completato nel 1926, dieci anni dopo la morte di Erulo, dai figli Pio e Silvio.\nPresso la Galleria comunale d'arte moderna di Roma si conservano gli acquerelli \u201cPaesaggio con buoi\u201d, esposto alla mostra della Societ\u00e0 degli acquarellisti del 1905, ed una \u201cS. Cecilia\u201d.\nNel 1902 spos\u00f2 la vedova del fratello Alberto, Virginia Bartolini, e affili\u00f2 le nipoti Ada ed Emma, che successivamente collaborarono all'attivit\u00e0 dell'arazzeria.\nTra il 1904 e il 1905 il pittore dipinse ancora due soggetti storico-religiosi, \u201cIl sogno della moglie di Ponzio Pilato\u201d e \u201cTranslatio Sebastiani post martyrium\u201d, acquistati da mons. De Oca.\nNel 1905 partecip\u00f2 all'Esposizione mariana lateranense di Roma con l'acquerello \u201cSanctus Sanctus\u201d ed \u201cEcce Agnus Dei\u201d, che ottenne la medaglia d'oro.\nDal 1907 al 1911 restaur\u00f2 arazzi antichi per conto dello Stato senza interrompere l'attivit\u00e0 di pittore; a questo periodo risalgono \u201cAd Anita dieci anni dopo\u201d, esposto a Santiago del Cile nel 1910 (Torino, palazzo Carignano), e \u201cL'alba del 23 ottobre\u201d o \u201cI fratelli Cairoli\u201d a villa Glori (Torino, palazzo Carignano).\nLa passione patriottica del pittore trov\u00f2 ancora modo d'esprimersi nella rievocazione dell'impresa di Millo ai Dardanelli, del 1912 e nell'illustrazione della terzina della Canzone d'oltremare, dedicata da Gabriele D'Annunzio ai marinai d'Italia (presso l'Accademia navale di Livorno).\nNel 1914 gli vennero commissionati cinque arazzi, oggi dispersi, con le \"Storie di Tito e Vespasiano\" per la residenza estiva della casa reale di Romania a Sinaya, completati dopo la sua morte."}
{"id": "1138173", "revid": "767487", "url": "https://it.wikipedia.org/wiki?curid=1138173", "title": "Mobilize (Anti-Flag)", "text": "Mobilize \u00e8 il quinto album punk rock/hardcore punk pubblicato dalla band Anti-Flag."}
{"id": "1138181", "revid": "81484", "url": "https://it.wikipedia.org/wiki?curid=1138181", "title": "Pirate Bay", "text": ""}
{"id": "1138184", "revid": "767487", "url": "https://it.wikipedia.org/wiki?curid=1138184", "title": "Colorante reattivo", "text": "I coloranti reattivi rappresentano una delle classi pi\u00f9 recenti di coloranti per fibre cellulosiche.\nPrendono il nome di reattivi perch\u00e9 sono in grado di reagire con il gruppo ossidrile della cellulosa, formando un legame covalente.\nCon questi coloranti \u00e8 stato possibile disporre di una classe di coloranti con semplice applicazione e capaci di fornire su cotone e fibre cellulosiche discrete solidit\u00e0 alla luce ed elevate ad umido, perch\u00e9 il legame che si forma tra colore e substrato \u00e8 un legame covalente.\nLa gamma di tonalit\u00e0 che si pu\u00f2 ottenere con questa classe di coloranti \u00e8 immensa, infatti sono spesso utilizzati per toni brillanti (fucsia, verdi acidi, turchesi), tonalit\u00e0 difficilmente raggiungibili con i coloranti diretti.\nHanno formula generale: S-Col-B-R-X\ndove:\nLa tintura con coloranti reattivi si divide in tre fasi:"}
{"id": "1138190", "revid": "1776051", "url": "https://it.wikipedia.org/wiki?curid=1138190", "title": "Money (album KMFDM)", "text": "Money \u00e8 il sesto album dei KMFDM, pubblicato nel 1992."}
{"id": "1138197", "revid": "77358", "url": "https://it.wikipedia.org/wiki?curid=1138197", "title": "Eritrismo", "text": ""}
{"id": "1138198", "revid": "1776051", "url": "https://it.wikipedia.org/wiki?curid=1138198", "title": "Angst (KMFDM)", "text": "Angst \u00e8 il settimo album dei KMFDM, pubblicato nel 1993."}
{"id": "1138201", "revid": "21880", "url": "https://it.wikipedia.org/wiki?curid=1138201", "title": "Riserva Naturale Orientata delle Agoraie", "text": ""}
{"id": "1138206", "revid": "486946", "url": "https://it.wikipedia.org/wiki?curid=1138206", "title": "Berthold IV", "text": ""}
{"id": "1138207", "revid": "486946", "url": "https://it.wikipedia.org/wiki?curid=1138207", "title": "Berthold V", "text": ""}
{"id": "1138214", "revid": "585241", "url": "https://it.wikipedia.org/wiki?curid=1138214", "title": "Bastardei", "text": "I bastardei sono un prodotto agroalimentare tradizionale della Lombardia, consistente in salamini in budello naturale di carne mista bovina e suina. \u00c8 prevista solo l'aggiunta di sale, salnitro e spezie, in particolare del pepe. \u00c8 prodotto nel territorio della Valchiavenna in provincia di Sondrio.\nLa lunghezza \u00e8 di 15 cm e il diametro di 4 cm; la stagionatura dura 20/25 giorni."}
{"id": "1138215", "revid": "767487", "url": "https://it.wikipedia.org/wiki?curid=1138215", "title": "TMNT (film)", "text": "TMNT \u00e8 un film d'animazione del 2007, diretto da Kevin Munroe. Il film \u00e8 dedicato alla memoria di Mako, l'attore che ha prestato la voce al Maestro Splinter prima di morire.\nAll'inizio TMNT doveva essere il seguito della trilogia cinematografica originale. In seguito il co-creatore Peter Laird ha dichiarato che il film \u00e8 ambientato in un altro universo parallelo rispetto alla vecchia trilogia. Tale dichiarazione \u00e8 stata supportata dal film per la televisione \"Turtles Forever\".\nSteve Murphy dei Mirage Studios, ne aveva annunciato il seguito, sempre diretto da Kevin Munroe. In seguito il progetto del sequel \u00e8 stato cancellato per lasciare spazio al nuovo film \"Tartarughe Ninja\" diretto da Jonathan Liebesman uscito nel 2014 e con stavolta l'uso della motion capture. \nLa colonna sonora del film (\"\") comprende tra gli altri P.O.D., Cobra Starship, Jet, Big City Rock.\nTrama.\nIl temibile nemico delle Tartarughe Ninja, Shredder, \u00e8 morto. Leonardo \u00e8 stato mandato dal Maestro Splinter nell'America del Sud per affinare le sue qualit\u00e0 di leader del gruppo mentre Raffaello, Donatello e Michelangelo sono rimasti a New York. Senza il loro fratello si sentono perduti. Donatello ha aperto una societ\u00e0 di consulenza telefonica per chi ha problemi con il computer, Michelangelo anima feste di compleanno per ragazzini nei panni di Cowabunga Carl, mentre Raffaello dorme tutto il giorno e di notte, all'insaputa dei fratelli, combatte il crimine sotto le spoglie di Nightwatcher, il guardiano della notte. Nel frattempo April O'Neil e Casey Jones hanno ottenuto un lavoro presso Maximilian Winters, un miliardario che colleziona oggetti antichi e che ha al suo servizio anche l'intero Foot Clan. Presto a New York succederanno strani eventi e le quattro tartarughe dovranno riunirsi, avere di nuovo fiducia nel loro leader, mettere da parte le invidie e le rivalit\u00e0 e intervenire per salvare la citt\u00e0 dalla nuova squadra dei temibili nemici, noto come la Pietra Generali, guidati dal loro spietato e sinistro leader, il Generale Aguila.\nVideogiochi.\nSono stati pubblicati due videogiochi basati sulla pellicola:"}
{"id": "1138218", "revid": "1776051", "url": "https://it.wikipedia.org/wiki?curid=1138218", "title": "Na\u00efve/Hell to Go", "text": "Na\u00efve/Hell to Go \u00e8 il primo remix album dei KMFDM, pubblicato nel 1994, e contiene le riedizioni delle canzoni dell'album \"Na\u00efve\", soprattutto per eliminare l'infrazione del copyright in Liebesleid.\nFormazione.\nAl progetto collaborano numerosi artisti. Gli unici a rimanere permanenti nel gruppo sono:"}
{"id": "1138227", "revid": "15756", "url": "https://it.wikipedia.org/wiki?curid=1138227", "title": "Classe Fuji", "text": "La classe fu una classe di corazzate pre-dreadnought della Marina imperiale giapponese della fine del XIX secolo. Il nome \u00e8 in omaggio al monte Fuji. Furono costruite due navi di questa classe, la e la \nCostruzione.\nQuesta classe fu la prima di navi da battaglia moderne costruita appositamente per la Marina Imperiale Giapponese, vennero ordinate con il programma di costruzione del 1893 per contrastare le due moderne navi da guerra di costruzione tedesca di cui disponeva l'impero cinese.\nIl progetto di costruzione fu dell'ingegnere G. C. Macrow, fu una variante di quello della classe britannica Royal Sovereign. Installando cannoni di calibro inferiore, ma pi\u00f9 potenti e numerosi, sfrutt\u00f2 il peso risparmiato per aumentare la corazzatura delle torrette. Quattro dei cannoni secondari erano installati in casematte a mezzanave, i rimanenti erano in barbetta sul ponte superiore.\nLa propulsione era fornita da caldaie a tripla espansione verticale (10 per la \"Fuji\" e 14 per la \"Yashima\", per una potenza complessiva di 14.000 CV e un'autonomia di 4.000 mn alla velocit\u00e0 di 10 nodi. La chiglia della \"Yashima\" era stata tagliata a poppa in prossimit\u00e0 del timone, questo le conferiva un raggio virata inferiore a quello della \"Fuij\", ma sottoponeva a uno stress maggiore il suo scafo.grazie alla riduzione dello scafo\nNel 1901 furono equipaggiate con cannoni pi\u00f9 potenti, 16 cannoni da 3\"/40 furono rimossi e sostituiti con pi\u00f9 potenti cannoni da 12 libbre.\nEntrambe le navi parteciparono alla guerra russo giapponese. La \"Fuji\" spar\u00f2 l'ultimo proiettile della battaglia di Tsushima (27 maggio 1905) dando il colpo di grazia alla \"Borodino\". Il 5 maggio 1904 la \"Yashima\" urt\u00f2 una mina navale al largo di Port Arthur, nonostante fosse stata presa a rimorchio per trainarla al sicuro, si capovolse e affond\u00f2.\nNel 1910 la \"Fuij\" venne aggiornata installando nuove caldaie e sostituendo i suoi cannoni principali vennero sostituiti con pezzi da 30\u00a0cm/45 (305mm) Armstrong di fabbricazione giapponese. Nonostante ci\u00f2 venne declassata a nave da battaglia costiera.\nNel 1922 secondo i termini del trattato navale di Washington la \"Fuji\" venne disarmata e immobilizzata. Destinata a compiti di addestramento sopravvisse fino al 1948 quando fu demolita.\nIl modello in scala della \"Yashima\", commissionato dal produttore per dimostrare l'aspetto che avrebbe avuto la nave \u00e8 ancora esistente, in mostra alla Royal Hospital School Hollbrok nel Suffolk. Sulla placca \u00e8 riportato\nNavi.\nCi furono due navi di questa classe:"}
{"id": "1138242", "revid": "124534824", "url": "https://it.wikipedia.org/wiki?curid=1138242", "title": "Nihil", "text": " \nNihil \u00e8 il nono album dei KMFDM, pubblicato nel 1995."}
{"id": "1138243", "revid": "2096950", "url": "https://it.wikipedia.org/wiki?curid=1138243", "title": "Jean-Claude Trichet", "text": "Biografia.\nNasce a Lione in una famiglia di intellettuali, il padre, Jean Trichet, \u00e8 insegnante, amico di Georges Pompidou e L\u00e9opold S\u00e9dar Senghor. \n\u00c8 allievo a Parigi al Lyc\u00e9e F\u00e9nelon Sainte-Marie e poi alla Condorcet High School. Successivamente diventa ingegnere civile presso la National School of Mines di Nancy nel 1964, quindi prende un master in economia presso l'Universit\u00e0 di Parigi nel 1966 e poi presso l'IEP (Sciences Po) di Parigi (1966, sezione Servizio pubblico), dal 1996 al 1971 studia all'Ecole national d'administration (ENA). Dichiara di essere stato membro del Partito socialista unificato francese (PSU) \"tra i 19 e 20 anni\", \u00e8 consulente del think tank transatlantico European Horizons.\nLavora come ispettore generale delle finanze. Nel 1978 \u00e8 consulente tecnico all'Eliseo, sotto la presidenza di Val\u00e9ry Giscard d'Estaing. Nel 1986 \u00e8 capo dello staff del Ministero delle finanze di \u00c9douard Balladur. Tra il 1987 e il 1993 \u00e8 direttore del Tesoro. Nel 1993 \u00e8 nominato governatore della Banque de France.\nPresidente della Bce.\nIl 1\u00ba novembre 2003, succedendo a Wim Duisenberg, diventa il secondo presidente della Banca centrale europea, carica che mantiene fino al 1\u00ba novembre 2011. La Francia avrebbe voluto Trichet in questo incarico fin dal 1998, anno di fondazione della BCE, ma era stata costretta ad accettare la candidatura di Duisenberg dopo un periodo di trattative con gli altri stati membri. Secondo il quotidiano \"Express\", il compenso di Jean Claude Trichet come presidente della Banca centrale europea a Francoforte ammonta a 345.252 \u20ac, oltre alle spese di residenza e di intrattenimento. Nel 2007 il \"Financial Times\" lo considera la personalit\u00e0 dell'anno per la sua gestione della crisi dei subprime. \nHa suscitato l'opposizione della delegazione francese dell'Assemblea parlamentare del Consiglio d'Europa per aver rifiutato di parlare in francese, che gli ha valso nel 2004 l'ottenimento di un premio satirico. Nel 2008 Trichet \u00e8 il decimo destinatario del premio Vision for Europe. \nIl 19 ottobre 2011 a Francoforte sul Meno, davanti ai principali esponenti finanziari e politici europei, passa ufficialmente le consegne all'italiano Mario Draghi (gi\u00e0 Governatore della Banca d'Italia), suo successore alla Presidenza BCE dal 1\u00ba novembre 2011.\nAltri incarichi.\nDal 2011 Jean-Claude Trichet \u00e8 il presidente del gruppo europeo della Commissione Trilaterale in sostituzione di Mario Monti, diventato Presidente del Consiglio.\nDall'aprile 2012 \u00e8 presidente di Bruegel e lo \u00e8 anche del Gruppo dei Trenta. Membro onorario dell'Aspen Institute France, direttore dell'Institute for International Economics, un importante think tank di Washington, \u00e8 membro del comitato direttivo del gruppo Bilderberg e membro del club Le Si\u00e8cle.\nProcedimenti giudiziari.\nIl 18 giugno 2003 \u00e8 assolto con Jacques de Larosi\u00e8re dal Tribunale penale di Parigi nella vicenda di irregolarit\u00e0 nel Cr\u00e9dit Lyonnais, una delle maggiori banche francesi quando lui era al Tesoro. Il 21 maggio 2008 la Corte d'appello di Versailles autorizza la prosecuzione del procedimento civile contro di lui nell'ambito della causa Cr\u00e9dit Lyonnais.\nVita privata.\nAll'et\u00e0 di 22 anni si sposa con Aline Rybalka, diplomatica e traduttrice i cui genitori erano immigrati in Francia dall'Ucraina. Hanno due figli: Pierre-Alexis (nato nel 1971) e Jean-Nicolas (nato nel 1974)."}
{"id": "1138247", "revid": "122578153", "url": "https://it.wikipedia.org/wiki?curid=1138247", "title": "Anniston (Alabama)", "text": "Anniston \u00e8 un comune degli Stati Uniti d'America, capoluogo della Contea di Calhoun nello Stato dell'Alabama. Secondo il censimento del 2000, la popolazione della citt\u00e0 \u00e8 di 24.276, per una stima del 2006 gli abitanti sarebbero 23.799. \u00c8 una dei centri principali dell'Alabama.\nChiamata \"La Citt\u00e0 Modello\" dal giornalista Henry Woodfin Grady per l'attenta progettazione, la citt\u00e0 \u00e8 situata sul pendio della Blue Mountain, punto d'inizio dei Monti Appalachi.\nGeografia fisica.\nAnniston \u00e8 situata a 33\u00b039'46.811 nord, 85\u00b049'35.990 ovest.\nSecondo l'Ufficio censimento degli Stati Uniti, la citt\u00e0 ha un'area totale di 117,7 chilometri quadrati. Solo lo 0,1% del territorio \u00e8 composto da acque interne.\nL'inquinamento da PCB.\nInsieme all'area sud di Brescia e provincia, Anniston rappresenterebbe al mondo uno dei maggiori esempi di inquinamento massivo da policlorobifenili (PCB); la dispersione nell'ambiente della sostanza letale \u00e8 opera dell'azienda Monsanto Company per mezzo di uno dei suoi stabilimenti presente nella citt\u00e0."}
{"id": "1138253", "revid": "1776051", "url": "https://it.wikipedia.org/wiki?curid=1138253", "title": "Xtort", "text": " \nXtort \u00e8 il decimo album dei KMFDM, pubblicato nel 1996."}
{"id": "1138259", "revid": "1305772", "url": "https://it.wikipedia.org/wiki?curid=1138259", "title": "StarCraft II", "text": "StarCraft II \u00e8 un videogioco strategico in tempo reale per Microsoft Windows e macOS, secondo capitolo della serie omonima, seguito di \"StarCraft\". \u00c8 stato annunciato il 19 maggio 2007 al Blizzard Worldwide Invitational di Seul, Corea del sud. Nell'ottobre 2008 Blizzard ha annunciato che \"StarCraft II\" sarebbe stato pubblicato come trilogia.\nIl primo dei tre capitoli, \"Wings of Liberty\", \u00e8 stato pubblicato contemporaneamente in Nord America, Europa, Corea del Sud, Australia, Nuova Zelanda, Russia, Brasile, Cile, Argentina, Singapore, Indonesia, Malesia, Thailandia, Filippine oltre che nelle regioni di Taiwan, Hong Kong e Macao il 27 luglio 2010, dopo una beta a numero chiuso iniziata il 17 febbraio 2010\n\u00c8 stato il gioco per PC pi\u00f9 venduto del 2010 con oltre un milione e mezzo di copie vendute nelle prime 48 ore di vendita.\nNel primo mese ha inoltre venduto oltre 3 milioni di copie in tutto il mondo.\nGli episodi della trilogia.\nLa campagna per giocatore singolo di ogni episodio \u00e8 dedicata ad una delle tre razze disponibili, mentre la parte multiplayer \u00e8 comune. Ogni episodio ha un sottotitolo differente: \"Wings of Liberty\" (\"Ali della Libert\u00e0\") per l'episodio Terran; \"Heart of the Swarm\" (\"Cuore dello Sciame\") per l'episodio Zerg e \"Legacy of the Void\" (\"Il Retaggio del Vuoto\") per l'episodio Protoss. Secondo Rob Pardo, vicepresidente della Blizzard, sarebbe potuto passare un anno di tempo fra la pubblicazione di ogni episodio.\nWings of Liberty.\nSono passati quattro anni dagli avvenimenti narrati nell'espansione del primo episodio, \"Brood War\". Sarah Kerrigan, la Regina delle Lame, si \u00e8 ritirata sul pianeta Char per rinforzare lo Sciame, mentre Arcturus Mengsk \u00e8 tornato al potere del Dominio e lo tiene col pugno di ferro. I Protoss superstiti sono ancora su Shakuras, riappacificatisi coi loro fratelli rinnegati. L'ex sceriffo del pianeta Mar Sara, James Raynor, ha dato vita a un'organizzazione ribelle, i \"Randagi di Raynor\", con quartier generale sull'incrociatore \"Hyperion\", appartenuto alla flotta di Mengsk e ora al comando di Matt Horner. \nLa storia \u00e8 narrata dal punto di vista di Raynor, il quale, dopo la perdita dell'amata Sarah Kerrigan per mano dello stesso tiranno che aveva ingenuamente aiutato a salire al potere, \u00e8 caduto in una depressione che lenisce solo quando \u00e8 ubriaco. Viene contattato da un vecchio amico, tale Tychus Findlay, un condannato in precedenza compagno di scorribande di Raynor. Questi \u00e8 stato liberato dalla \"Fondazione Moebius\", organizzazione scientifica interessata a recuperare e studiare manufatti Xel'naga, l'antico popolo che cre\u00f2 all'alba dell'universo i Protoss e gli Zerg. Da qui inizia l'avventura di Raynor attraverso le varie missioni (29 in tutto, di cui tre alternative e una segreta) su vari pianeti e stazioni spaziali del settore Koprulu. \nQuattro sono i filoni principali della trama: contrastare il Dominio (missioni proposte da Horner), recuperare i manufatti Xel'naga da una setta di fanatici Protoss, i Tal'Darim, per poi rivenderli e finanziare la rivoluzione (missioni proposte da Findlay), salvare milioni di esseri umani da una nuova ondata Zerg (missioni proposte dalla dottoressa Ariel Hanson), aiutare la causa degli \"Spettri\" di Gabriel Tosh. Fa inoltre la sua comparsa il Protoss Zeratul, il quale consegna a Raynor un manufatto che gli permette di rivivere i ricordi del Templare oscuro sotto forma di missioni, dove si scopre che Sarah Kerrigan \u00e8 l'eletta di una profezia, che la vuole come unica speranza di salvezza dell'universo dalla minaccia degli ibridi Protoss-Zerg. \nPi\u00f9 avanti, Raynor scopre che dietro la Fondazione Moebius c'\u00e8 Valerian Mengsk, figlio di Arcturus, che propone all'ex sceriffo un'alleanza per usare il dispositivo Xel'naga, noto come \"Stele ancestrale\", ricostruito con gli artefatti recuperati, per rendere di nuovo umana Kerrigan. Dopo una feroce battaglia i Randagi, supportati dalla flotta del Dominio comandata dal generale Warfield, riescono ad attivare l'artefatto davanti all'Alveare principale su Char. Raynor riesce a recuperare la di nuovo umana Kerrigan, ma scopre che Findlay ha fatto un patto con Arcturus: uccidere Kerrigan per avere la grazia per i suoi crimini. A malincuore, Raynor \u00e8 costretto a uccidere l'amico e porta via Kerrigan, risvegliatasi e di nuovo in s\u00e9.\nHeart of the Swarm.\nPoco dopo la battaglia su Char, Kerrigan viene portata in un laboratorio di ricerca dal principe Valerian per capire se e come le sia ancora possibile controllare gli Zerg. Tuttavia, il laboratorio viene improvvisamente attaccato da soldati del Dominio con l'ordine di uccidere la Regina delle Lame. I Randagi, Valerian e Kerringan riescono a fuggire a bordo dell'Hyperion, ma Raynor rimane disperso durante la fuga. I notiziari informano in seguito dell'esecuzione dell'ex sceriffo.\nDeterminata a vendicarsi di Mengsk per averla tradita su Tarsonis e aver ucciso Raynor, Kerrigan comincia a riprendere il controllo dello Sciame tornando su Char, dove sconfigge le truppe del Dominio guidate dal generale Warfield, e sulla luna ghiacciata di Kaldir, dove annienta una spedizione Protoss prima che avvertano Shakuras. Mentre \u00e8 impegnata in questa impresa, Zeratul appare a Kerrigan e le suggerisce di viaggiare fino a Zerus, il pianeta natale degli Zerg, dove potr\u00e0 apprendere le conoscenze necessarie a far evolvere gli Zerg a una forma ancor pi\u00f9 potente e superiore.\nSu Zerus, Kerrigan risveglia Zurvan l'Antico, il primo Zerg, da cui apprende che l'entit\u00e0 che minaccia la galassia \u00e8 un antico Xel'naga rinnegato di nome Amon, che nei tempi antichi rub\u00f2 alcuni Zerg dal pianeta per asservirli al suo volere. L'unico modo per Kerrigan di fermare tutto ci\u00f2 \u00e8 prendere il controllo totale dello Sciame, e per farlo si immerge in una nuova crisalide, uscendone come una nuova e pi\u00f9 potente (ma dotata di un animo umano) Regina delle Lame.\nDopo aver sconfitto tutti i capibranco di Zerus, Zurvan compreso, Kerrigan riprende il suo viaggio, ricevendo una chiamata da Alexei Stukov, l'ex viceammiraglio della flotta del DTU ucciso da Samir Duran. Riportato in vita da un Cerebrato, Stukov \u00e8 stato infestato ed \u00e8 diventato una cavia del Dominio. Con l'aiuto del suo nuovo alleato, Kerrigan distrugge il laboratorio dove vengono condotti studi sugli ibridi, e uccide il dottor Narud, capo non solo della Fondazione Moebius, ma anche del progetto di ricerca degli ibridi.\nNarud \u00e8, in realt\u00e0, un antico mutaforma, servitore di Amon. In punto di morte, questi rivela che il suo signore \u00e8 gi\u00e0 resuscitato.\nDopo aver appreso che Raynor \u00e8 ancora vivo e tenuto prigioniero a bordo di una nave prigione, Kerrigan, con l'aiuto di Valerian e Matt, riesce a liberarlo, ma Jim, vedendo Sarah di nuovo nella forma della Regina delle Lame, rifiuta di starle vicino e l'abbandona andandosene per conto proprio.\nKerrigan rivolge quindi la furia dello Sciame verso Korhal, per compiere la sua vendetta contro Arcturus. Grazie anche all'aiuto di Raynor, pentitosi della sua condotta con Kerrigan, Sarah riesce a raggiungere Mengsk all'ultimo piano del suo palazzo.\nL'imperatore cerca di eliminare la Regina delle Lame usando il dispositivo Xel'naga usato per liberarla dall'infestazione, ma con l'intervento provvidenziale di Jim il suo tentativo fallisce e Kerrigan pu\u00f2 finalmente compiere la propria vendetta.\nCon la morte di Mengsk, Kerrigan e Jim si separano di nuovo, non prima per\u00f2 che Raynor possa confessare in parte i propri sentimenti alla Regina delle Lame che, forte del suo nuovo potere e del controllo assoluto dello Sciame, si prepara ad affrontare il suo vero nemico, Amon.\nLegacy of the Void.\nNel prologo, chiamato \"Sussurri di oblio\", Zeratul scopre il tassello finale della misteriosa profezia degli Xel'naga e decide di tornare dalla sua gente per avvertirli. \nGiunge da Artanis subito prima dell'inizio dell'invasione di Aiur da parte dell'Armata d'Oro, ma il Gerarca decide di procedere all'attacco. Quando le forze Protoss ingaggiano gli Zerg che dovrebbero essere selvaggi, si rendono conto che al loro comando ci sono degli ibridi. Allarmato da ci\u00f2, Artanis decide di inviare Zeratul a recuperare il manufatto Xel'naga su Kohral che, secondo lo stesso Templare oscuro, sar\u00e0 l'arma per annientare Amon. Improvvisamente, per\u00f2, quest'ultimo entra nel Khala, la connessione che unisce tutti i Templari, soggiogandoli al suo volere. Zeratul, immune, poich\u00e9 come gli altri Nerazim ha tagliato i cordoni neurali che legano al Khala i Protoss, riesce a tagliare quelli di Artanis, ma a costo della vita. Artanis, insieme ai Nerazim e a tutti i Templari che \u00e8 riuscito a separare dal Khala, attiva una gigantesca astronave, la \"Lancia di Adun\", l'unica non andata perduta delle tre leggendarie \"Arche\", costruite per salvare i Protoss dall'estinzione. Artanis e i suoi compagni riescono cos\u00ec a fuggire dal pianeta, ormai sotto il controllo di Amon.\nArtanis scopre ben presto che il suo nemico sta attaccando in tutto il settore con forze Zerg, i Protoss soggiogati, i Tal'darim a lui fedeli e gli umani della Divisione Moebius sotto il suo controllo. Artanis riesce a recuperare l'artefatto Xel'naga da Kohral e a evacuare Shakuras prima di farlo esplodere per eliminare tutti gli Zerg che lo avevano invaso.\nSeguendo le informazioni presenti nell'artefatto, i Protoss giungono a Ulnar, pianeta natale degli Xel'naga. Sempre ostacolati dalle forze di Amon, Artanis entra nel tempio dove incontra Kerrigan, anche lei alla ricerca degli antichi d\u00e8i. Qui, Artanis scopre la verit\u00e0 sugli Xel'naga: essi sono esseri divini nati nel Vuoto che, in cicli infiniti di durata eonica, creano e coltivano la vita in ogni universo, senza interferire con le civilt\u00e0 che ivi vi nascono. Quando i tempi sono maturi, essi facilitano la fusione genetica (l'\"essenza\") di due specie distinte ed evolutesi in autonomia, ovvero i puri nella forma e i puri nell'essenza. Questa fusione porta alla nuova generazione di Xel'naga per far ricominciare il ciclo. I due, per\u00f2, scoprono con orrore che gli Xel'naga che l\u00ec riposavano sono stati tutti uccisi da Amon e riescono a sfuggire alla trappola tesa dal loro nemico grazie anche all'aiuto di Alarak, primo Ascendente dei Tal'darim. Questi ha scoperto le false promesse di Amon alla sua trib\u00f9 e desidera vendicarsi. Artanis decide di stringere un patto con lui e lo aiuta a diventare Monarca dei Tal'darim, cos\u00ec che si schierino al suo fianco nella lotta contro Amon. Il Gerarca decide anche di risvegliare i Purificatori, macchine con intelligenza artificiale facenti parte di un progetto abbandonato dal Conclave. Avuto anche il loro supporto, Artanis e i suoi alleati attaccano Aiur, distruggendo prima il corpo ospite di Amon, quindi utilizzando l'artefatto Xel'naga per bandirlo dal Khala e farlo ritornare al Vuoto. Per impedirgli di tornare, tutti i Templari si recidono i cordoni neurali, mettendo la parola fine al Khala e alla sua epoca.\nNon molto tempo dopo, Kerrigan contatta Artanis e Raynor, chiedendo il loro aiuto per uccidere definitivamente Amon dopo essere entrati nel Vuoto, prima che ritorni una minaccia. Seguendo la voce di Tassadar, le loro forze si fanno strada nel Vuoto fino a uccidere Narud, anch'egli tornato al Vuoto dopo essere stato ucciso come ogni Xel'naga. Lo spirito di Tassadar si rivela in realt\u00e0 Ouros, l'ultimo Xel'naga, che offre la sua essenza a Kerrigan per far diventare lei stessa una Xel'naga. Con il nuovo potere acquisito, sempre supportata da Raynor e Artanis, Kerrigan riesce infine a uccidere Amon.\nDue anni dopo, i Terran, guidati da Valerian Mengsk e Matt Horner, ricostruiscono il Dominio. I Protoss ricostruiscono la loro civilt\u00e0 su Aiur, esclusi alcuni Tal'darim guidati da Alarak, che decidono di trovare un proprio pianeta. Gli Zerg, guidati da Zagara, si impongono sui pianeti vicino a Char. In tutto il sistema si prospetta un periodo di pace e prosperit\u00e0. Intanto, Kerrigan (tornata in forma umana) si incontra con Raynor e lo invita ad \"andare con lei\" e di loro nessuno ha pi\u00f9 notizie. Si intuisce anche che, grazie ai suoi poteri divini, Kerrigan fa rinascere la vita su molti pianeti sterili e distrutti dalla guerra, cos\u00ec da fare ammenda per i suoi passati crimini da Regina delle Lame.\nModalit\u00e0 di gioco.\n\"StarCraft II\" ha tutte e tre le razze del primo capitolo: Protoss, Terrestri, e Zerg. \u00c8 stato reso noto che queste saranno le uniche razze nel gioco online, sebbene una quarta potrebbe essere aggiunta in un'espansione futura.\nEvidenti sono le novit\u00e0 rispetto al precedente capitolo, a partire da una pi\u00f9 complessa interazione con l'ambiente di gioco, e dalla possibilit\u00e0 di scegliere l'ordine delle missioni, che non \u00e8 pi\u00f9 obbligato. Dopo ogni missione, il giocatore guadagna dei crediti e dei punti ricerca; i primi si ottengono semplicemente terminandola, mentre i secondi raccogliendo oggetti Zerg o Protoss o completando obbiettivi secondari. Con i crediti \u00e8 possibile ingaggiare mercenari o acquistare miglioramenti alle unit\u00e0 e agli edifici, mentre con ogni 5 punti ricerca \u00e8 possibile selezionare una tra due opzioni disponibili nei rispettivi alberi tecnologici delle due razze aliene. Le opzioni includono nuove abilit\u00e0, unit\u00e0 o edifici ispirati a quelle delle fazioni avversarie: ad esempio una permette di sbloccare la rigenerazione passiva dei punti ferit\u00e0 delle unit\u00e0 meccaniche, abilit\u00e0 tipica degli Zerg.\nUnit\u00e0.\nIn \"StarCraft II\" sono presenti la maggior parte delle unit\u00e0 presenti nel primo capitolo e nella sua espansione, oltre ad alcune novit\u00e0.\nLeghe e classifiche.\nIl gioco implementa un sistema di leghe volto a dividere equamente gli utenti in base all'abilit\u00e0. Dopo le prime 5 partite, dette di piazzamento, al giocatore viene assegnata una di queste leghe; in seguito, potr\u00e0 essere sia promosso che retrocesso, a seconda dei risultati ottenuti. Inizialmente, durante la beta, esistevano 4 leghe (bronzo, argento, oro e platino). All'uscita \u00e8 stata aggiunta una quinta (diamante). Successivamente, sono state aggiunte la lega Master, volta ad ospitare il 2% dei migliori giocatori, e la lega Grandmaster (solo per la modalit\u00e0 1v1), che contiene i migliori 200. Il piazzamento di lega non \u00e8 unico per il giocatore, ma varia a seconda della modalit\u00e0 di gioco. Nel caso di partite a squadre, ogni squadra diversa avr\u00e0 una propria lega.\nUna volta terminate le partite di piazzamento, un giocatore viene inserito in una classifica con altri 100 giocatori della stessa lega. Nel caso venga promosso o retrocesso, cambier\u00e0 la classifica per essere inserito in una con giocatori della nuova lega.\nLa classifica \u00e8 basata sui \"ladder points\", punti che vengono assegnati o tolti per ogni vittoria o sconfitta, in un numero che dipende da come il sistema valuta l'avversario rispetto al giocatore: se l'avversario \u00e8 ritenuto favorito, i punti assegnati saranno di pi\u00f9. Inoltre, ogni giocatore accumula nel tempo dei punti bonus in quello che viene chiamato \"bonus pool\": questi punti, qualora il giocatore ne abbia abbastanza nel proprio bonus pool, verranno aggiunti a quelli assegnati per una vittoria, fino a raddoppiarne il valore.\nMissioni cooperative.\nIl gioco inoltre ha una modalit\u00e0 cooperativa che schiera due giocatori contro l'intelligenza artificiale, che pu\u00f2 avere 4 livelli difficolt\u00e0, in una missione stile campagna. In questa modalit\u00e0 il giocatore pu\u00f2 anche scegliere un proprio comandante che ha unit\u00e0, abilit\u00e0, potenziamenti specifici e meccaniche di gioco uniche. Le missioni possono essere in modalit\u00e0 mutageni, normale e personalizzati. "}
{"id": "1138262", "revid": "35692", "url": "https://it.wikipedia.org/wiki?curid=1138262", "title": "Starcraft II", "text": ""}
{"id": "1138264", "revid": "933835", "url": "https://it.wikipedia.org/wiki?curid=1138264", "title": "Felice Trofino", "text": "Biografia.\nDi origini bolognesi, intraprese la carriera ecclesiastica e nel 1516 entr\u00f2 come prelato nel seguito del cardinale Pietro Accolti, arcivescovo di Ravenna.\nFu tra i principali collaboratori del cardinal Caetano nel suo tentativo di ricondurre Martin Lutero in seno alla Chiesa di Roma: nell'estate del 1518 accompagn\u00f2 il cardinale alla Dieta di Augusta, dove venne pronunciata la prima condanna ufficiale delle tesi luterane; in seguito si adoper\u00f2 personalmente presso il cappellano e segretario di Federico il Saggio, Georg Burkhardt (detto \"Spalatino\"), per convincerlo a far desistere l'elettore di Sassonia dall'introdurre la Riforma nei suoi stati.\nAttorno al 1520 divenne cappellano e segretario del cardinale Giulio de' Medici (poi papa Clemente VII) e grazie al suo appoggio succedette a Silvestro Gigli quale \"Collettore\" dell'Obolo di San Pietro per l'Inghilterra.\nDopo la sua elezione a papa, nel 1524 Clemente VII lo elesse vescovo di Chieti, ancora amministrata da Gianpietro Carafa nonostante fosse stato trasferito alla sede di Brindisi nel 1518: su richiesta di Felice Trofino, il papa stacc\u00f2 il territorio teatino dalla provincia romana ed elev\u00f2 Chieti a sede arcivescovile e metropolitana (1\u00ba luglio 1526), assegnandole come suffraganea la diocesi di Lanciano.\nIntrattenne relazioni con numerosi uomini di cultura del tempo: protesse il discepolo di Erasmo da Rotterdam, Johannes Hovius, e nel maggio del 1525 Erasmo stesso indirizz\u00f2 al Trofino una lettera di congratulazioni; Girolamo Aleandro gli indirizz\u00f2 quattro lettere, pubblicate e Parigi da Paquier nel 1909; Paolo Grillando gli dedic\u00f2 il trattato \"De haereticis et sortilegiis\" (pubblicato a Lione nel 1536) e Paolo Giovio gli indirizz\u00f2 la \"De humano victu epistola\" (lettera sul vitto umano, pubblicata da Giambattista Giovio nel 1808), una sorta di manuale di igiene e dietetica, con indicazioni sulla condotta migliore da seguire per mantenere la salute e le regole che devono presiedere alla ricca mensa di un alto prelato.\nNel 1527 venne nominato datario apostolico, ma mor\u00ec poco tempo dopo."}
{"id": "1138267", "revid": "767487", "url": "https://it.wikipedia.org/wiki?curid=1138267", "title": "Gabriella (album)", "text": "Gabriella \u00e8 l'undicesimo album di Gabriella Ferri, il decimo pubblicato dalla RCA.\n\u00c8 un disco pubblicato a ben quattro anni di distanza dal precedente; quattro canzoni sono scritte per l'artista da Paolo Conte e di esse il cantautore astigiano reinterpreter\u00e0 \"Vamp\".\nGli arrangiamenti sono di Piero Pintucci, che \u00e8 anche il produttore del disco; la copertina \u00e8 una foto in primo piano di Gabriella ed \u00e8 opera del fotografo Rino Petrosino.\nRegistrato negli studi della RCA sulla via Tiburtina, il tecnico del suono dell'album \u00e8 Ubaldo Consoli.\nLa copertina dell'album \u00e8 apribile, e all'interno riporta tutti i testi delle canzoni.\nIl disco \u00e8 stato ristampato in cd nel 2004."}
{"id": "1138270", "revid": "729019", "url": "https://it.wikipedia.org/wiki?curid=1138270", "title": "Dragonheart Records", "text": "Dragonheart Records \u00e8 una etichetta discografica italiana nota per la realizzazione di album metal.\nInformazioni.\nLa Dragonheart Records \u00e8 una divisione della Audioglobe, distributore indipendente italiano. Fondata nel maggio del 1997, la Dragonheart Records vede come sua prima realizzazione l'album \"Champion Eternal\" dei Domine. In seguito, l'etichetta si occuper\u00e0 di gruppi heavy metal e affini italiani, oltre che di band gothic metal come i Macbeth.\nGruppi.\nDi seguito la lista di artisti che hanno realizzato album con la Dragonheart Records."}
{"id": "1138273", "revid": "1522738", "url": "https://it.wikipedia.org/wiki?curid=1138273", "title": "La Asunci\u00f3n", "text": "La Asunci\u00f3n \u00e8 la capitale dello Stato federato di Nueva Esparta del Venezuela.\nFu fondata dagli Spagnoli nel 1562 e sub\u00ec varie incursioni di pirati inglesi durante l'epoca in cui era colonia spagnola. Per proteggere l'abitato venne eretto, nelle sue immediate vicinanze, il \"Castillo de Santa Rosa\" (\"Castello di santa Rosa\").\nLa citt\u00e0 conta una popolazione di quasi 30.000 abitanti (2006), che si quadruplica aggregando quella residente nella vicina Porlamar.\nAttualmente \u00e8 il principale centro amministrativo dell'isola di Margarita. Situata all'interno di una valle lussureggiante, La Asunci\u00f3n ha perso, a partire dagli anni novanta del Novecento, l'aspetto tranquillo e fuori del tempo che la contraddistingueva, aprendosi gradualmente al turismo. \u00c8 degna di menzione la Cattedrale, edificata nella seconda met\u00e0 del XVI secolo."}
{"id": "1138274", "revid": "842", "url": "https://it.wikipedia.org/wiki?curid=1138274", "title": "World in conflict", "text": ""}
{"id": "1138275", "revid": "339392", "url": "https://it.wikipedia.org/wiki?curid=1138275", "title": "Campionato Eccellenza Emilia Romagna - Girone B 2006/07", "text": ""}
{"id": "1138276", "revid": "486946", "url": "https://it.wikipedia.org/wiki?curid=1138276", "title": "Chambara movie", "text": ""}
{"id": "1138285", "revid": "767487", "url": "https://it.wikipedia.org/wiki?curid=1138285", "title": "Ulva", "text": "Ulva \u00e8 un genere di alghe della famiglia delle \"Ulvaceae\"."}
{"id": "1138286", "revid": "1005847", "url": "https://it.wikipedia.org/wiki?curid=1138286", "title": "Silvestro Gherardi", "text": "Si laure\u00f2 a Bologna in matematica e scienze naturali nel 1822 allievo di Francesco Orioli, di cui subito dopo divenne assistente.\nFu ministro dell'Istruzione Pubblica della Repubblica Romana.\nTrasferitosi a Torino, dal 1857 al 1861 fu titolare della cattedra di fisica generale e sperimentale all'universit\u00e0 e diresse il Gabinetto scientifico e fu eletto deputato al primo Parlamento il 25 marzo 1860 nel collegio di Lugo.\nFu un valente conoscitore di elettricit\u00e0 e di ottica.\nA lui \u00e8 dovuta la conservazione dei testi delle dispute tra Tartaglia e Ferrari (1547)."}
{"id": "1138287", "revid": "287204", "url": "https://it.wikipedia.org/wiki?curid=1138287", "title": "Ulvaceae", "text": "Le Ulvaceae sono una famiglia di alghe verdi, composta da sette generi:\nLa specie probabilmente pi\u00f9 conosciuta \u00e8 la lattuga di mare (\"Ulva lactuca\")."}
{"id": "1138294", "revid": "110157", "url": "https://it.wikipedia.org/wiki?curid=1138294", "title": "Provincia di Chiang Mai", "text": "La provincia di Chiang Mai si trova in Thailandia e fa parte del gruppo regionale della Thailandia del Nord. Si estende per 20.107\u00a0km\u00b2, ha abitanti ed il capoluogo \u00e8 il distretto di Mueang Chiang Mai. La citt\u00e0 principale \u00e8 Chiang Mai, situata a 685\u00a0km da Bangkok.\nSuddivisione amministrativa.\nLa provincia \u00e8 suddivisa in 25 distretti (\"amphoe\"). Questi a loro volta sono suddivisi in 204 sottodistretti (\"tambon\") e 2066 villaggi (\"muban\")."}
{"id": "1138299", "revid": "7", "url": "https://it.wikipedia.org/wiki?curid=1138299", "title": "Che l'inse?", "text": ""}
{"id": "1138300", "revid": "842", "url": "https://it.wikipedia.org/wiki?curid=1138300", "title": "StarCraft 2", "text": ""}
{"id": "1138304", "revid": "124306811", "url": "https://it.wikipedia.org/wiki?curid=1138304", "title": "Comasine", "text": "Comasine (IPA: , \"Com\u00e0sen\" o \"Com\u00e0\u0161en\" in solandro) \u00e8 una piccola frazione del comune di Peio, in provincia di Trento. Fu comune autonomo fino al 1928.\nCom\u00e0sine \u00e8 un toponimo di origine pre-latina e in tempi remoti era anche detto Cum\u00e0so e poi Com\u00e0sio, Com\u00e0xino e Com\u00e0sino.\nStoria.\nIl paese \u00e8 situato nell'alpestre Val di Peio che \u00e8, a sua volta, una valle secondaria della pi\u00f9 nota Val di Sole.\nIl paese, come molti altri nella valle, ha vissuto principalmente di agricoltura e di allevamento del bestiame. \nUna risorsa che, per molti secoli, ha contribuito allo sviluppo degli insediamenti umani, nel paesino e nella valle in generale, \u00e8 stata la presenza di giacimenti di ferro (magnetite) il cui sfruttamento, probabilmente ancora in epoca romana o precedente, ha raggiunto l'apice intorno al XV secolo e XVI secolo, declinando ed infine spegnendosi del tutto intorno alla met\u00e0 dell'Ottocento col definitivo abbandono della lavorazione con l'altoforno situato in localit\u00e0 Forno di Nov\u00e0l.\nVi fu, in realt\u00e0, un tentativo di ripristinare l'attivit\u00e0 mineraria intorno al 1920 con analisi geologiche che miravano a valutare l'effettiva portata dei giacimenti. Altri tentativi si susseguirono con alterne vicende, nel 1937-38 vi lavoravano circa 300 operai e la zona fu visitata anche dall'allora Ministro delle Corporazioni On. Lantini. \nNon vi fu tuttavia un effettivo riaffermarsi dell'attivit\u00e0 estrattiva come fonte economica primaria. Nuovo interesse si ebbe dopo il secondo conflitto mondiale e il passaggio dalla Ditta \"\u00abLa Comasine\u00bb\" alla Ditta \"\u00abRumi\u00bb\" negli anni cinquanta port\u00f2 a nuove iniziative, sempre con alti e bassi e il lavoro prosegu\u00ec fino al 1967, quando anche quest'ultima societ\u00e0, che aveva provato a fare ricerche mirate nel settore, chiuse i battenti. \nSi procedette allora alla sistematica rimozione delle residue installazioni (come teleferiche, impianti di frantumazione e di lavaggio, edifici per il personale, ecc.) e i giacimenti metalliferi vennero definitivamente abbandonati anche perch\u00e9 la percentuale di minerale estraibile era, nel complesso, troppo bassa ed era pertanto impossibile reggere il confronto con i normali mercati internazionali riguardo alla convenienza dell'attivit\u00e0 estrattiva. \nL'abbandono delle miniere aperte nel XX secolo, tutte situate in zona altamente sfruttata dal pascolo bovino, obbligarono gli allevatori-contadini a sbarrarne le entrate per proteggere gli animali (mucche, vitelli) e il tempo fece il resto facendo crollare le entrate causa la decomposizione delle strutture lignee di sostegno. Attualmente, nella popolazione e soprattutto nei giovani si sta risvegliando un certo interesse per il \"discorso\" miniere. Si vuole conoscere la loro storia, i loro siti, ecc. \nMolti siti delle miniere del XIII - XIV secolo sono ancora ben visibili. Sarebbe auspicabile la compilazione di una mappa dettagliata con le indicazioni di qualche anziano a perfetta conoscenza dei luoghi. Altrimenti, il tempo e la terra ricoprir\u00e0 tutto, anche la memoria dei luoghi.\nMonumenti e luoghi d'interesse.\nArchitetture religiose.\nNota: \"\"Nel 1363 Ebele da Cles, giurisperito e vicario vescovile nelle Valli di Non e di Sole, fu secondo la prassi infeudato di tutto il ricco complesso di feudi vescovili spettanti ai da Cles. Il suo testamento, risalente al 1374, mostra con evidenza il rilievo che l'attivit\u00e0 mineraria e metallurgica aveva nell'economia signorile. Alla Chiesa di Santa Lucia di Comasine \u00e8 destinato da Ebele un legato di 14 ducati d'oro o un miliare di ferro lavorato, \u2026\".\" Cfr. Varanini e Faes citati in COMASINE, R. SONNA, pag. 264 (internet: www.comasine.it)."}
{"id": "1138309", "revid": "1747171", "url": "https://it.wikipedia.org/wiki?curid=1138309", "title": "Giovanni Battista Tagliasacchi", "text": "Biografia.\nFiglio di Giovanni Maria Tagliasacchi e di Lidia Arcari Scarabelli, non \u00e8 nota la data della sua nascita, se non che fu battezzato nella cattedrale di Borgo San Donnino il 27 agosto 1696. Dal 1711 al 1715 fu a Parma nella bottega di Giacomo Maria Giovannini, poi a Bologna fu allievo di Giovan Gioseffo Dal Sole fino alla morte del suo maestro avvenuta nel 1719. \nAttratto dal manierismo incorpora nelle sue opere significati alchemici.\nNel 1721, sollecitato dal duca Francesco Farnese, \u00e8 a Roma.\nSposta il suo laboratorio a Piacenza dopo aver donato i suoi quadri al convento dei frati cappuccini di Borgo San Donnino. Alcuni suoi dipinti sono conservati nell'oratorio di San Giuseppe a Cortemaggiore.\nI suoi grandi committenti sono Enrichetta d'Este e la contessa Sanvitale\nTagliasacchi, che ebbe per moglie Elisabetta Testa e fu padre di cinque figli, mor\u00ec il 3 dicembre 1737 nella villa dei conti Scotti di Castelbosco, presso Campremoldo Sopra. Fu sepolto nella chiesa del Pilastro di Borgo San Donnino, che fu rasa al suolo nel maggio del 1944 in un bombardamento aereo. Dispersi i suoi resti, restano conservati nella chiesa parrocchiale di San Pietro di Campremoldo Sopra l'atto di morte del Tagliasacchi e la sua lapide funeraria.\nIl figlio Giovanni Maria (1722 - ?) fu un incisore."}
{"id": "1138312", "revid": "1431409", "url": "https://it.wikipedia.org/wiki?curid=1138312", "title": "Nolberto Solano", "text": "Caratteristiche tecniche.\nNel 2008 \u00e8 stato eletto dall'edizione spagnola di FIFA.com \"Miglior specialista nel calcio di punizione\".\nCarriera.\nClub.\nSolano ha firmato il suo primo contratto da professionista per la squadra dello Sporting Cristal, squadra della massima serie peruviana, nel 1992 all'et\u00e0 di 17 anni. Alla fine di quell'anno Nolberto firm\u00f2 un contratto per un anno con il Municipal, e l'anno dopo ancora ritorna allo Sporting alla fine del 1993.\nDurante la sua seconda stagione allo Sporting Cristal e negli anni successivi, con il suo club vinse il campionato peruviano tre volte (1994, 1995, 1996) e arriv\u00f2 nel 1997 alla finale di Coppa Libertadores; in quegli anni Nolberto divent\u00f2 un membro fisso nella difesa dello Sporting.\nNel 1997, all'et\u00e0 di 22 anni, sigl\u00f2 un contratto per la squadra argentina del Boca Juniors. Quell'anno arriv\u00f2 al secondo posto nel Pallone d'oro sudamericano, dietro al cileno Marcelo Salas\nL'anno successivo Solano divent\u00f2 il primo calciatore peruviano a militare nella Premiership inglese quando firm\u00f2 per il Newcastle United. Il suo debutto avvenne il 22 agosto 1998, nella partita di campionato contro il , entrando al 67'.\nNel gennaio 2004, durante il mercato invernale, si trasfer\u00ec all'Aston Villa. Fece il suo debutto nell'Aston Villa nella partita vinta contro il Leicester City per 5-0.\nIl 31 agosto 2005 pass\u00f2 al Newcastle United. Il costo dell'operazione fu di 1,5 milioni di sterline con pi\u00f9 il prestito del centrocampista James Milner all'Aston Villa fino alla fine di quella stagione. Solano firm\u00f2 un contratto di due anni, con l'opzione per il terzo.\nNella stagione 2006-2007, con l'infortunio di Stephen Carr e di altri, l'allenatore del Newcastle United, Glenn Roeder, decise di far giocare Solano come terzino destro. Verso la fine della stagione Solano allung\u00f2 il suo contratto di un altro anno. Un mese dopo il peruviano cambi\u00f2 idea, dicendo di voler trasferirsi a Londra per star pi\u00f9 vicino alla sua famiglia. Come risultato il 31 agosto 2007 Solano approda al West Ham United.\nIl 21 gennaio 2010 torna a calcare i campi di calcio inglesi legandosi al Leicester City fino al termine della stagione 2009-2010. Dopo 13 presenze viene acquistato dall'Hull City, con cui colleziona 11 presenze nella stagione 2010-2011.\nPer la stagione successiva si trasferisce all'Hartlepool United, nella Football League One, con cui pone fine alla sua carriera da calciatore.\nNazionale.\nSolano ha fatto il suo debutto per la Nazionale all'et\u00e0 di 18 anni, collezionando 95 presenze e 20 gol. Nel giugno 2005 decise di abbandonare la Nazionale per via del suo attrito con l'allora commissario tecnico del Per\u00f9 Freddy Ternero, per poi tornare nel 2006, con il cambio di panchina a favore del nuovo ct Franco Navarro.\nDopo il ritiro.\nDopo aver chiuso con il calcio giocato, Solano ha intrapreso la carriera di allenatore, guidando Universitario, Jos\u00e9 G\u00e1lvez e Internacional de Toronto. Dal maggio del 2015 \u00e8 entrato a far parte dello staff della nazionale peruviana guidata da Ricardo Gareca, in qualit\u00e0 di assistente tecnico."}
{"id": "1138313", "revid": "256896", "url": "https://it.wikipedia.org/wiki?curid=1138313", "title": "Monastero di San Barbaro di Demenna", "text": "Il monastero di San Barbaro di Demenna sorgeva nel territorio di Alcara li Fusi allora Turiano, e precisamente nel feudo San Giorgio, contrada Pasc\u00ec.\nQuesto Monastero di cui si ignora l'anno preciso di fondazione, dev'essere stato molto probabilmente costruito verso la fine dell'VIII secolo o il principio del IX secolo, giacch\u00e9 dagli atti risulta preesistente all'invasione araba. \nDurante la dominazione saracena il cenobio, gi\u00e0 molto fiorente, si ridusse a pochi monaci e, pur costretto ad una vita grama e difficile, riusc\u00ec a superare fra tanti stenti la difficolt\u00e0 di quei tempi calamitosi e a sopravvivere.\nDopo l'occupazione normanna, il monastero era ridotto in condizioni quanto mai pietose e il conte Ruggero nel 1097 lo pose sotto le dipendenze dell'abazia di San Filippo di Demenna, il cui abate Gregorio ne cur\u00f2 le opere di restauro e in pochi anni lo fece rifiorire.\nNel 1323 il monastero venne ceduto ad un potente signore, un certo Giovanni di Forl\u00ec, per due salme, cio\u00e8 circa cinque quintali e mezzo, di frumento all'anno\nCos\u00ec dopo oltre 5 secoli di vita, cess\u00f2 di esistere il vecchio monastero basiliano di San Barbaro di Demenna."}
{"id": "1138316", "revid": "1543377", "url": "https://it.wikipedia.org/wiki?curid=1138316", "title": "Come Dio comanda (romanzo)", "text": "Come Dio comanda \u00e8 un romanzo dello scrittore italiano Niccol\u00f2 Ammaniti, pubblicato nel 2006.\nIl romanzo ha vinto il Premio Strega nel 2007.\nTrama.\nLa storia \u00e8 ambientata a Varrano, un immaginario paesotto del nord-est Italia fortemente industrializzato, dove i campi e i boschi si alternano ai capannoni, le tangenziali e i centri commerciali.\nLa narrazione ruota attorno a Rino e Cristiano Zena, padre e figlio tredicenne, abbandonati dalla madre di Cristiano poco dopo la sua nascita. Rino \u00e8 un trentaseienne con simpatie neonaziste, beve, \u00e8 un violento e vive di espedienti; tuttavia ha con Cristiano un legame fortissimo ed \u00e8 ossessionato dalla paura di perderlo, braccato dall'assistente sociale Beppe Trecca. Anche Cristiano ama profondamente il padre: \u00e8 per lui il riferimento pi\u00f9 importante e gli d\u00e0 piena fiducia, pur accettando i suoi difetti. I loro unici amici sono Danilo Aprea e Corrado Rumitz, detto Quattro Formaggi.\nIn seguito ad una violenza perpetrata da Quattro Formaggi nei riguardi di una compagna di scuola di Cristiano (viene violentata e uccisa) e alla decisione di Rino di non coprire questo crimine, quest'ultimo entra in coma per emorragia cerebrale. Cristiano si adoperer\u00e0 per nascondere il corpo della ragazza credendo suo padre colpevole.\nAccoglienza.\nCome gi\u00e0 successo per precedenti opere di Ammaniti, la pubblicazione del romanzo ha suscitato reazioni differenti tra pubblico e critica. Nonostante un buon successo di vendite, alcuni critici si sono espressi negativamente. La prima stroncatura \u00e8 arrivata da Andrea Cortellessa, che sulle pagine de \"La Stampa\" ha sostenuto che lo schema emotivo che governa il libro \u00e8 \u00abdi un'ovviet\u00e0 da insultare qualsiasi lettore\u00bb. Anche Fabrizio Ottaviani su \"il Giornale\" si \u00e8 espresso con toni forti: \u00abDominato dalla paura di lasciarsi scappare il lettore, \"Come Dio comanda\" testimonia l'avvenuta dispersione del capitale letterario di Ammaniti, gi\u00e0 molto esiguo. Scomparsa la minima traccia di stile, il romanzo potrebbe essere stato redatto da chiunque. Nonostante la violenza, il linguaggio crudo, il compiacimento nel soffermarsi su dettagli sgradevoli e urtanti; nonostante la vecchia scusa secondo cui \u00e8 il genere a escludere ogni pietas e ogni denuncia morale o sociale, siamo di fronte all'opera di un funzionario in doppiopetto\u00bb.\nTra le recensioni positive invece quella di Filippo La Porta su \"la Repubblica\", che definisce Ammaniti \u00abil Dickens di oggi: scatta un'istantanea spietata del degrado, che suscita orrore, stupore e lacrime. Usando anche l'immaginario fumettistico (Quattro Formaggi \u00e8 una straziante, patibolare incarnazione di Pippo). Resta addosso l'odore inconfondibile del dolore, che solo gli animali sentono\u00bb. Accoglienza pi\u00f9 che positiva anche dal regista Gabriele Salvatores che, dopo l'esperienza di \"Io non ho paura\", ha trasposto in film anche questo romanzo di Ammaniti. Salvatores ha definito il libro \u00abun thriller che ti lascia senza fiato, che \u00e8 anche una grande storia d'amore totale... tra un padre e un figlio\u00bb."}
{"id": "1138319", "revid": "767487", "url": "https://it.wikipedia.org/wiki?curid=1138319", "title": "Massimo Giacomini", "text": "Carriera.\nGiocatore.\nDopo aver giocato nell'Udinese per sette stagioni, chiude la carriera nella stagione 1972-1973.\nOltre che nell'Udinese, Giacomini ha militato nel , esordendovi il 3 settembre 1961 nella vittoria casalinga sul Hellas Verona per 2-1. Con i liguri vinse il campionato cadetto 1961-1962 e la Coppa dell'Amicizia italo-francese 1963.\nNel 1963 lascia i liguri per militare nella , tornando in rossobl\u00f9 la stagione seguente. Nel 1965 passa al Brescia e l'anno seguente al , club con cui vince la Serie A 1967-1968 grazie ad un'unica presenza. Nel 1968 passa alla e, dopo due stagioni con i giuliani ritorna all', sodalizio in cui chiude la carriera agonistica.\nAllenatore.\nNel 1973-1974 guida l'Udinese in Serie C con la collaborazione di Sergio Manente, portandola al secondo posto. Nella stagione 1974-1975 guida in Serie D il vincendo il campionato e centrando la promozione in Serie C. Nella stagione successiva guida la Salernitana, venendo esonerato dopo dieci partite.\nDopo aver ottenuto il patentino di allenatore al supercorso, Giacomini ritorna alla squadra friulana del presidente Teofilo Sanson nella stagione 1977-1978, portandola in due anni dalla C alla Serie A, e conquistando inoltre il Torneo Anglo-Italiano interleghe e la Coppa Italia di Serie C.\nPassa poi al Milan e nel 1980-1981 ottiene con i rossoneri un'immediata promozione in Serie A con una giornata d'anticipo; \u00e8 costretto, per\u00f2, a lasciare la panchina a Italo Galbiati prima dell'ultimo \"match\" di campionato per contrasti con la dirigenza meneghina. Allener\u00e0 successivamente il , il Napoli, la , il , il .\nNella stagione 1987-1988 viene chiamato dal presidente Pozzo alla guida dell'Udinese, venendo esonerato dopo appena cinque giornate. In seguito ha allenato il Brescia, ancora la Triestina e il Cagliari (per sei giornate all'inizio della Serie A 1991-1992)\nDopo alcuni anni di inattivit\u00e0, nel gennaio 1996 torna in panchina per guidare la Pro Gorizia, formazione di Serie D, portandola alla salvezza. Nella stagione successiva si dimette quasi subito dopo il negativo avvio in campionato e l'eliminazione dalla Coppa Italia di categoria, ponendo fine alla carriera di allenatore.\nDirigente.\nIl 28 agosto 2007 \u00e8 diventato responsabile del settore giovanile e scolastico della FIGC, dopo le dimissioni di Luigi Agnolin; mantiene questo incarico fino al 2010, quando viene sostituito da Gianni Rivera.\nAltre attivit\u00e0.\nHa commentato le partite del campionato mondiale di calcio 1986 per Telemontecarlo, nonch\u00e9 alcune sfide dell'Udinese per Telefriuli. Ha inoltre pubblicato un libro dove racconta le sue esperienze sulla panchina friulana.\nIl Genoa lo ha inserito nella sua Hall of Fame."}
{"id": "1138320", "revid": "1272592", "url": "https://it.wikipedia.org/wiki?curid=1138320", "title": "Poggio Fiorito", "text": ""}
{"id": "1138321", "revid": "339392", "url": "https://it.wikipedia.org/wiki?curid=1138321", "title": "Putin", "text": ""}
{"id": "1138322", "revid": "659234", "url": "https://it.wikipedia.org/wiki?curid=1138322", "title": "Tombi!", "text": ", conosciuto negli Stati Uniti d'America come Tomba!, \u00e8 un videogioco a piattaforme a scorrimento orizzontale sviluppato dalla giapponese Whoopee Camp per PlayStation. Il suo seguito \u00e8 \"Tombi! 2\", unico altro titolo della Whoopee Camp.\nIdeato da Tokuro Fujiwara, gi\u00e0 creatore di \"Ghosts 'n Goblins\", \"Tombi!\" \u00e8 considerato uno tra i migliori giochi disponibili per PlayStation. La versione inglese del gioco \u00e8 stata distribuita tramite PlayStation Network per PlayStation 3, PlayStation Portable e PlayStation Vita.\nTrama.\nTombi \u00e8 un ragazzo selvaggio dai capelli rosa. A seguito della morte di suo nonno vive nella foresta di un'immensa isola non segnata sulle carte geografiche, sorvegliando la sua tomba e tenendo intorno al polso l'unico oggetto che gli \u00e8 rimasto del suo defunto parente: un bracciale dorato. Un giorno si imbatte nei terribili maiali Koma, mentre stanno assaltando un carretto: Tombi interviene per affrontarli, ma accidentalmente viene colpito in testa da un ramo e perde i sensi. Al risveglio, il ragazzo si accorge che i maiali hanno rubato il bracciale di suo nonno, e si lancia al loro inseguimento raggiungendo un anziano eremita per sapere dove si trovano.\nMa presto il ragazzo si accorger\u00e0 di essere coinvolto in qualcosa di ben pi\u00f9 grave della ricerca del bracciale: l'eremita gli racconta che i maiali Koma sono i servitori dei sette Maiali Cattivi, potenti stregoni che hanno lanciato varie maledizioni sulle regioni dell'isola, e l'unico modo per sconfiggerli e riportare l'isola come era prima \u00e8 intrappolarli nei Sacchi del Maiale, oggetti magici che permettono di raggiungere le loro dimore e imprigionarli.\nModalit\u00e0 di gioco.\nNonostante questo gioco sia fondamentalmente un platform, possiede alcuni elementi da videogioco di ruolo. Infatti, il gioco si articola in 130 quest principali e secondarie, denominate \"Eventi\", che offrono premi e permettono al giocatore di proseguire nell'avventura. \u00c8 inoltre presente un rudimentale sistema di esperienza, per cui Tombi guadagna esperienza magica (rossa, verde e blu) sconfiggendo determinati nemici (una volta raggiunto il livello 10 in un tipo di esperienza, \u00e8 possibile utilizzare i gioielli magici del fuoco, del vento e dell'acqua) e il sistema AP (Adventure Points) che consente di sbloccare potenziamenti per il personaggio nascosti in cassette apposite, tra cui i bonus di energia che estendono la salute massima di Tombi. Infine, Tombi pu\u00f2 contrarre curiose alterazioni di stato durante le sue avventure, come la tristezza o la risata (impediscono l'uso delle armi).\nPersonaggi.\nI Maiali Cattivi.\nUn gruppo di otto Maiali con poteri magici, di cui i primi sette sono stati creati dall'ultimo, il Vero Maiale Cattivo. Ognuno di essi ha gettato un incantesimo sul luogo in cui si trova il suo Sacco, e a ciascuno \u00e8 associato un colore:\nAccoglienza.\nNonostante le critiche quasi totalmente positive, \"Tombi!\" ha venduto un moderato numero di copie, fallendo nell'obiettivo di diventare un titolo Platinum. Secondo IGN, che gli assegna un punteggio di 8.7/10, il videogioco ricorda i classici \"Ghosts 'n Goblins\" e \"Ghouls 'n Ghosts\"."}
{"id": "1138323", "revid": "22475", "url": "https://it.wikipedia.org/wiki?curid=1138323", "title": "Tombi", "text": ""}
{"id": "1138325", "revid": "22475", "url": "https://it.wikipedia.org/wiki?curid=1138325", "title": "Tomba!", "text": ""}
{"id": "1138326", "revid": "767487", "url": "https://it.wikipedia.org/wiki?curid=1138326", "title": "Lagune di Ruidera", "text": "Le Lagune di Ruidera sono un parco naturale spagnolo situato nella comunit\u00e0 di Castiglia-La Mancia, Spagna, copre i comuni di Ruidera, Argamasilla de Alba e Villahermosa nella provincia di Ciudad Real ed Ossa de Montiel in quella di Albacete.\nIl parco \u00e8 formato da una serie di 15 lagune situate longitudinalmente lungo la valle, separate fra s\u00e9 da barriere di formazione calcarea (travertino) che formano cascate o ruscelli che collegano ciascuna laguna superiore con la successiva inferiore.\nParte del parco naturale \u00e8 formata anche dall'invaso di Pe\u00f1arroya.\nAll'interno del parco si trova anche il castello di Pe\u00f1arroya, le rovine del castello di Rocafrida, la famosa grotta di Montesinos dove Cervantes fece passare una notte a Don Chisciotte e la casa del Re nel comune di Ruidera.\nA ciascuna laguna \u00e8 stato dato un nome per identificarle. Risalendo il corso delle acque troviamo nell'ordine:\nDa un recente studio sulla volumetria risulta che la capacit\u00e0 massima di tutte le lagune piene corrisponde a circa 23,06 Hm\u00b3, superiore a molti invasi di media dimensione presenti in Spagna.\nD'altra parte, la portata media, calcolata su pi\u00f9 anni, all'altezza del ponte di Ruidera data dalle lagune (incluso il canale di scarico) \u00e8 di 3,5 m\u00b3/s, diminuita negli ultimi anni in modo significativo.\nCuriosit\u00e0:\nLe Lagune di Ruidera sono state scenario delle riprese del film di Miguel e William, produzione anglo-ispanica sulla vita di Cervantes e Shakespeare."}
{"id": "1138330", "revid": "123699627", "url": "https://it.wikipedia.org/wiki?curid=1138330", "title": "Borzat", "text": "Il borzat \u00e8 un insaccato di carne di pecora, prodotto esclusivamente nel comune di Livigno , in provincia di Sondrio, che si trova in una valle al di l\u00e0 della linea di displuvio delle Alpi, con un fiume lo Sp\u00f6l, affluente dell'Inn che \u00e8 tributario del bacino del Danubio.\nCaratteristiche.\nIl borzat consiste in un parallelepipedo di pelle di pecora, cucito a mano, ripieno di carne di pecora aromatizzata con aglio, pepe, sale, cannella. Il peso \u00e8 di 1/3\u00a0kg. La carne di pecora \u00e8 tagliata a pezzetti e viene introdotta nell'involucro che viene cucito con un filo di lana. Una bruciatura elimina la lana in eccesso. Il prodotto viene consumato cotto previa bollitura. Pu\u00f2 anche essere conservato sotto grasso, per circa un anno, all'interno di recipienti terracotta.\nRiconoscimenti.\nIl borzat prodotto nel solo territorio del comune di Livigno \u00e8 stato riconosciuto come un prodotto agroalimentare tradizionale."}
{"id": "1138331", "revid": "63760", "url": "https://it.wikipedia.org/wiki?curid=1138331", "title": "Signal-to-noise ratio", "text": ""}
{"id": "1138334", "revid": "767487", "url": "https://it.wikipedia.org/wiki?curid=1138334", "title": "Eutichio Proclo", "text": "Biografia.\nOriginario della citt\u00e0 di Sicca Veneria in Africa, Proclo fu l'istitutore dell'imperatore romano Marco Aurelio. Si tratta probabilmente dello stesso Proclo che Trebellio Pollione cita come il pi\u00f9 colto grammatico della sua epoca e che fu nominato console da Marco Aurelio, che in suo onore pag\u00f2 le spese per i giochi.\nOpere.\nNon si conosce alcuna opera giunta fino a noi attribuibile con sicurezza ad Eutichio Proclo, e poco si sa, come detto, anche della sua vita. Tuttavia \u00e8 abbastanza diffusa l'opinione che in lui si possa identificare l'autore della \"Crestomazia\", che rappresenta per noi la pi\u00f9 importante fonte di informazioni sui poemi che componevano il Ciclo epico. Se \u00e8 cos\u00ec, Eutichio Proclo deve essere identificato anche con il \"Proklos\" di cui parla lo studioso e Patriarca del IX secolo Fozio, che scrive che la \"Crestomazia\" era composta da quattro libri e che trattava di numerosi argomenti relativi alla letteratura greca, dei quali il patriarca bizantino si sofferma proprio sui primi due.\nNei primi due libri, Proclo iniziava distinguendo la poesia in \"epica\", \"elegia\", \"giambo\" e \"melica\" - con ampie definizioni ed elenchi tratti dai canoni dei poeti stilati dagli alessandrini. A proposito della melica, egli distingueva melica \"per gli dei \"e \"per gli uomini\". La prima comprendeva inni, prosodi, peani, ditirambi, \"nomoi\", \"adonidia\", iobacchi, iporchemi, scoli; la seconda, di carattere non sacro, comprendeva carmi erotici, epitalami, imenei, threnoi, epicedi, partenii: a proposito di questi ultimi, il grammatico si diffondeva sulle modalit\u00e0 della festa delle Dafneforie in cui, tra le altre, erano eseguiti i partenii e parlando, altres\u00ec, delle \"Oscoforie\". Il discorso classificatorio si chiudeva con la melica di tipo gnomico. In questo senso, almeno stando allo scarno riassunto di Fozio, \u00e8 probabile che Proclo offrisse, come altri grammatici che parlano dello stesso soggetto, abbondanti esempi. \nIn seguito, Proclo affrontava, secondo Fozio, l'epica partendo dalle biografie dei \"cinque pi\u00f9 grandi\" poeti epici, Omero, Esiodo, Pisandro di Camiro, Paniassi ed Antimaco per poi offrire un dettagliato riassunto della versione lunga del Ciclo epico (che includeva la \"Titanomachia\" ed il \"Ciclo Tebano\" oltre alla storia della guerra di Troia). A proposito del Ciclo, egli si dilungava anche in un'analisi circa la paternit\u00e0 dei \"Cypria\". Di quest'ultima parte sul Ciclo, \u00e8 notevole che un famoso manoscritto dell'Iliade, conosciuto come \"Venetus A\" contiene una \"Vita di Omero\" e dei riassunti dei poemi del Ciclo Epico, tranne la parte riguardante i \"Cypria\" che risulta danneggiata. Diversi altri manoscritti riportano la \"Vita\" o il riassunto dei \"Cypria\" oppure entrambi, ma nessun altro contiene il riassunto del resto del Ciclo Epico."}
{"id": "1138336", "revid": "709565", "url": "https://it.wikipedia.org/wiki?curid=1138336", "title": "Lalo Schifrin", "text": "Sono sue le colonne sonore di film come \"Bullitt\", ', \"Una 44 Magnum per l'ispettore Callaghan\", \"I 3 dell'Operazione Drago\", \"Brubaker\", il tema di ' e le musiche del film \"Tango\" di Carlos Saura del 1998.\nSchifrin ha vinto quattro Grammy Awards ed ha ricevuto sei nomination all'Oscar per i suoi lavori originali nei film \"Nick mano fredda\", \"La volpe\", \"La nave dei dannati\", \"Amityville Horror\", \"Competition\" e per la colonna sonora riadattata del film \"La stangata II\". Nel novembre 2018 ha ricevuto il premio Oscar onorario come tributo alla sua lunga carriera.\nNel 2012 ha presentato il cd del compositore italiano Andrea Ferrante contenente musiche originali per quartetto d'archi eseguite dal macedone Axios String Quartet. Ha inciso per diverse case discografiche, fra cui la MGM Records.\nBiografia.\nSchifrin \u00e8 nato a Buenos Aires da una famiglia di origine ebraica; suo padre Luis ha diretto la seconda sezione violini dell'orchestra del Teatro Col\u00f3n per 30 anni. All'et\u00e0 di sei anni inizia un corso di sei anni di studio del pianoforte con Enrique Barenboim, padre del pianista e direttore d'orchestra Daniel Barenboim. A 16 anni continua lo studio del pianoforte con l'espatriato Greco-Russo Andreas Karalis, ex direttore del Conservatorio di Kiev, e inizia l'apprendimento dell'armonia con il compositore argentino Juan Carlos Paz. Durante questo periodo, Schifrin comincia ad interessarsi al jazz.\nAnche se ha studiato sociologia e giurisprudenza presso l'Universit\u00e0 di Buenos Aires, \u00e8 la musica a catturare la sua attenzione. All'et\u00e0 di 20 anni, ottiene una borsa di studio al Conservatorio di Parigi. Di notte, suona jazz nei club di Parigi. Nel 1955, Schifrin suona il pianoforte con l'argentino Astor Piazzolla, e rappresenta il suo paese al Festival Internazionale del Jazz di Parigi.\nLalo Schifrin fu inizialmente ingaggiato nel 1973 per comporre la colonna sonora del film \"L'esorcista\" diretto da William Friedkin. Quando Schifrin present\u00f2 la traccia al regista, Friedkin lanci\u00f2 la cassetta fuori dalla finestra del locale di montaggio, di fatto licenziando il compositore (come lo stesso regista raccont\u00f2 ad una intervista sul film). In realt\u00e0 alcune brevissime parti della colonna sonora composta da Schifrin furono inserite nella pellicola e nei trailer dell'epoca."}
{"id": "1138337", "revid": "1573940", "url": "https://it.wikipedia.org/wiki?curid=1138337", "title": "Aeolidiidae", "text": "Aeolidiidae \u00e8 una famiglia di molluschi nudibranchi.\nTassonomia.\nLa famiglia comprende i seguenti generi:"}
{"id": "1138339", "revid": "125116177", "url": "https://it.wikipedia.org/wiki?curid=1138339", "title": "Intervallo dinamico", "text": "rF\nIntervallo dinamico (o range dinamico, dall'inglese dynamic range) \u00e8 il rapporto tra il valore massimo e il valore minimo che una certa grandezza fisica assume in un determinato contesto. \u00c8 espresso solitamente in dB (per questo lo si associa al concetto di intervallo). In relazione a uno strumento di misura si riferisce al suo campo di misura.\n\u00c8 utilizzato in molti campi, dall'elettronica alla musica, dall'acustica alla fotografia, alla chimica.\nUtilizzi del termine.\nElettronica.\n\u00c8 utilizzato in elettronica per gli intervalli di potenza, corrente, tensione o frequenza. \nIn un sistema di trasmissione \u00e8 il rapporto tra la massima intensit\u00e0 di segnale che il sistema pu\u00f2 supportare senza saturarsi e il rumore di fondo ed \u00e8 pi\u00f9 frequentemente indicato con la sigla SNR.\nAcustica.\nIn acustica \u00e8 la differenza in dB tra il massimo volume che pu\u00f2 sostenere il componente senza distorcere le onde e il rumore di fondo che esso produce (senza considerare il rumore in \"input\").\nMusica.\nIn uno strumento musicale, \u00e8 l'intervallo tra il volume massimo di suono prodotto e la minima intensit\u00e0 dello stesso.\nChimica.\n\u00c8 un concetto che trova largo impiego in chimica, soprattutto in chimica analitica. \u00c8 l\u2019intervallo di validit\u00e0 della dipendenza funzionale del segnale dalla concentrazione.\nFotografia.\nI fotografi usano il termine \"gamma dinamica\" intendendo:\n1) La gamma di luminanza di una scena da fotografare.\n2) I limiti del campo di luminanza che una determinata macchina fotografica digitale o a pellicola pu\u00f2 catturare.\n3) La gamma di opacit\u00e0 delle immagini dei film sviluppati.\n4) Il \"campo di riflessione\" di immagini su carte fotografiche.\nLa gamma dinamica dei sensori utilizzati nella fotografia digitale (14 stop) \u00e8 per ora (2015) inferiore a quella dell'occhio umano (24 stop) e generalmente non cos\u00ec ampia come quella dei mezzi chimici fotografici (18 stop).\nNel dominio delle immagini digitali, gli algoritmi sono stati sviluppati per mappare l'immagine differente in ombra e nelle luci per distribuire meglio il campo di illuminazione attraverso l'immagine. Queste tecniche sono note come tono di mappatura locale, e di solito comporta il superamento della gamma dinamica limitata della matrice dei sensori, combinando selettivamente esposizioni multiple della stessa scena per trattenere il dettaglio nelle zone chiare e scure. Lo stesso approccio \u00e8 stato utilizzato nella fotografia chimica per catturare una vastissima gamma dinamica: una pellicola a tre strati con uno strato sottostante ad 1/100 della sensibilit\u00e0 del successivo pi\u00f9 elevato \u00e8, ad esempio, utilizzata per registrare test-nucleari.\nLa pi\u00f9 grave limitazione della gamma dinamica in fotografia non pu\u00f2 comportare la codifica, ma piuttosto la riproduzione, per esempio, una stampa su carta o sullo schermo del computer. In tal caso, non solo la mappatura del tono locale, ma anche la regolazione della gamma dinamica pu\u00f2 essere efficace a rivelare il dettaglio in tutte le zone chiare e scure: il principio \u00e8 lo stesso di quello dello \"scherma e brucia\" (utilizzando diversi tempi delle esposizioni in aree differenti, quando si effettua una stampa fotografica) in camera oscura chimica.\nQuesto principio \u00e8 analogo al controllo automatico del livello audio, che serve a mantenere il volume costante di un segnale acustico in un ambiente di ascolto rumoroso, per evitare livelli di picco che sovraccarichino l'apparecchiatura di riproduzione, o che diventino innaturali o fastidiosi.\nI filtri di densit\u00e0 neutri graduati sono usati per ridurre il campo dinamico di luminanza della scena che pu\u00f2 essere catturato su pellicola fotografica (o sul sensore di una fotocamera digitale): Il filtro \u00e8 posizionato di fronte alla lente al momento dell'esposizione; la met\u00e0 superiore \u00e8 scura e la met\u00e0 inferiore \u00e8 chiara e l'area scura viene posta sopra in regione dell'alta intensit\u00e0 di una scena, come il cielo. Il risultato rende un maggiore dettaglio nelle ombre e nelle aree di scarsa illuminazione. Questo non aumenta la gamma dinamica fissa disponibile presso la pellicola o il sensore, ma si estende la gamma dinamica utilizzabile nella pratica."}
{"id": "1138340", "revid": "63760", "url": "https://it.wikipedia.org/wiki?curid=1138340", "title": "Dynamic range", "text": ""}
{"id": "1138341", "revid": "63760", "url": "https://it.wikipedia.org/wiki?curid=1138341", "title": "Range dinamico", "text": ""}
{"id": "1138347", "revid": "36426", "url": "https://it.wikipedia.org/wiki?curid=1138347", "title": "Monastero di Santa Maria del Rogato", "text": "L'antico monastero di Santa Maria del Rogato, si trova presso Alcara li Fusi, nella citt\u00e0 metropolitana di Messina, sul versante sinistro del fiume Rosmarino.\nEra un centro conventuale dei monaci basiliani particolarmente radicato nell'area dei monti Nebrodi (grecofona), sia prima che dopo la dominazione araba, durante la quale sopravvisse, facendo da riferimento culturale e religioso per la popolazione dei Nebrodi recalcitrante alla dominazione.\nNon si sa con precisione in quale anno fu fondato il cenobio, si pensa verso la fine dell'XI secolo quando la politica dei sovrani normanni punt\u00f2 su questi centri religiosi per il controllo del territorio e delle popolazioni locali di culto ortodosso e per la riconversione dei musulmani.\nIn questo monastero fu conservato per 336 anni privo di corruzione il corpo di san Nicol\u00f2 Politi eremita d'Adrano, a partire dal 17 agosto 1167, giorno in cui ne fu rinvenuto il corpo presso un eremo lungo le pendici del monte Calanna.\nStoria.\nNonostante la generale decadenza dell'ordine basiliano, dovuta al fatto che il potere politico favor\u00ec il rito latino per sottrarre la popolazione siciliana e calabrese ad ogni influsso proveniente da Bisanzio, il monastero sopravvisse come centro economico (era al centro di una vasta tenuta) e religioso fino al XV secolo; ma il 10 giugno 1490 un violento terremoto fece crollare gran parte dell'edificio restando intatta la chiesa in cui si conservava l'arca col corpo del Santo Politi.\nDopo questo disastro, i Padri basiliani recuperarono quel che poterono dalle macerie e ripararono alla meglio quella piccola parte del monastero che era congiunta alla Chiesa e che, pur essendo lesionata era rimasta in piedi. Dopo alcuni anni i monaci si trasferirono al pi\u00f9 vicino monastero basiliano che era quello di San Filippo di Demenna detto di Fragal\u00e0 (Frazzan\u00f2). \u00c8 provato che nel 1503 il monastero era tutto disabitato. Fino a tale anno il corpo del santo Politi rimase nella chiesa del Rogato; nella seconda met\u00e0 dello stesso anno fu trasportato ad Alcara, perch\u00e9 gli Adornesi avevano tentato di portarselo al loro paese. Verso la fine del XVII secolo l'esistenza del monastero era gi\u00e0 finita.\nAllo stato attuale rimane soltanto la chiesa e una piccola parte semidiroccata del vecchio edificio conventuale o pi\u00f9 probabilmente di una parte ricostruita dopo il terremoto del 1490.\nL'edificio con le vaste terre circostanti, gi\u00e0 patrimonio del convento, fu per molto tempo propriet\u00e0 privata. Nel 2011 \u00e8 ritornato nel pieno possesso della comunit\u00e0 parrocchiale alcarese, grazie alle offerte da essa stessa elargite.\nDescrizione.\nLa chiesa \u00e8 composta di due locali, in uno c'\u00e8 un altare spoglio, nel secondo locale c'\u00e8 un altare e su di esso \u00e8 collocata l'urna di cipresso, in cui furono conservate per circa un secolo le ossa del santo Politi. Sotto l'altare, un simulacro di San Nicol\u00f2 disteso supino, con occhi chiusi e mani incrociate.\nSopravvive ancora un affresco del periodo della ripresa pittorica bizantina in et\u00e0 normanna. Il dipinto che allo stato attuale presenta disastrose scrostature della pellicola cromatica accompagnata da volgari imbratti di calce, raffigura il transito della Vergine come indica la scritta:\nL'ignoto artista del XII secolo, probabilmente uno degli stessi monaci basiliani del cenobio, si attiene fedelmente ai severi canoni iconografici bizantini ed esattamente a quelli provenienti dall'area macedone e balcanica.\nFestivit\u00e0.\nOgni anno il 15 agosto, sia perch\u00e9 ricorre la festa di Maria SS. Assunta, sia in ricordo dell'ultima visita che San Nicol\u00f2 fece al Rogato (15-8-1167), viene celebrata una messa col concorso di molti fedeli."}
{"id": "1138351", "revid": "33689", "url": "https://it.wikipedia.org/wiki?curid=1138351", "title": "Battaglie di Governolo", "text": ""}
{"id": "1138352", "revid": "106356", "url": "https://it.wikipedia.org/wiki?curid=1138352", "title": "All the roadrunning", "text": ""}
{"id": "1138360", "revid": "2184720", "url": "https://it.wikipedia.org/wiki?curid=1138360", "title": "Wikiversit\u00e0", "text": "Wikiversit\u00e0 \u00e8 il progetto della Wikimedia Foundation, dedicato alle attivit\u00e0 e materiali per l'apprendimento.\nLa inizi\u00f2 ufficialmente il 15 agosto 2006, mentre quella \u00e8 stata avviata il 18 maggio 2007. Sono attualmente attive diciassette versioni in lingue diverse di Wikiversit\u00e0, di cui una multilingue (chiamata beta.wikiversity). Ce ne sono altre attualmente in fase di sviluppo.\nDettagli del progetto.\nWikiversit\u00e0 \u00e8 stata pensata come un centro per la creazione e l'uso di materiale per il libero apprendimento. I suoi obiettivi primari sono:\nIl modello di Wikiversit\u00e0 pone l'accento sui \"gruppi d'apprendimento\" e il \"learning by doing\".\nL'idea \u00e8 che queste comunit\u00e0 di partecipanti attivino i propri progetti di apprendimento e che tale apprendimento si realizzi attraverso la loro collaborazione nella gestione dei progetti stessi, con la modifica delle pagine di Wikiversit\u00e0.\nWikiversit\u00e0 consiste di un insieme di \"risorse\", che possono essere lezioni, approfondimenti, semplici appunti, glossari, ecc. riguardanti lo studio di un certo argomento. I partecipanti esprimono i loro obiettivi di apprendimento e la comunit\u00e0 collabora a sviluppare delle attivit\u00e0 e dei progetti che permettano il raggiungimento di tali obiettivi. Inoltre queste risorse possono essere supportate da quiz interattivi direttamente su Wikiversit\u00e0 per verificare l'apprendimento (vedere su Wikiversit\u00e0).\nLe risorse sono sviluppate da singoli o gruppi, o di loro iniziativa o come parte di un progetto di apprendimento. Le risorse includono sussidi didattici, piani di lezioni, piani di studio, link esterni ad altre risorse ed elenchi di letture.\nI gruppi con interessi in ciascuna area creano una rete di risorse che forma la base di discussione e attivit\u00e0 di Wikiversit\u00e0. Le risorse possono essere utilizzate anche da educatori esterni a Wikiversit\u00e0, sotto i termini della GFDL.\nWikiversit\u00e0, in futuro, potrebbe anche ospitare dei progetti di ricerca, ma tale parte dell'attivit\u00e0 \u00e8 ancora oggetto di dibattito."}
{"id": "1138361", "revid": "22475", "url": "https://it.wikipedia.org/wiki?curid=1138361", "title": "Grammatico", "text": ""}
{"id": "1138363", "revid": "188323", "url": "https://it.wikipedia.org/wiki?curid=1138363", "title": "Carrozzeria (meccanica)", "text": "La carrozzeria \u00e8 il rivestimento esterno di un veicolo a motore come per esempio automobile, autobus o camion.\nNel caso della motocicletta, la carrozzeria \u00e8 chiamata carenatura in quanto \u00e8 generalmente costruita attorno ad un telaio. In alcuni casi la carrozzeria pu\u00f2 essere costruita monoscocca, come nel caso di molti autoveicoli. Originariamente le carrozzerie si riferivano alle carrozze.\nFunzione.\nLa carrozzeria, assieme ai vetri (finestrino, parabrezza, lunotto), per i veicoli come auto, autobus e camion ha come funzione principale quella d'isolare l'ambiente interno da quello esterno, in modo da poter garantire condizioni migliori, come la regolazione della temperatura e l'assenza di flusso di aria contro gli occupanti dell'abitacolo.\nTipi di carrozzeria.\nSpesso la funzione del veicolo pu\u00f2 influenzare fortemente il design e lo stile della carrozzeria."}
{"id": "1138369", "revid": "6923", "url": "https://it.wikipedia.org/wiki?curid=1138369", "title": "Coppa Italia 1958-1959", "text": "La Coppa Italia 1958-1959 fu la 12\u00aa edizione della manifestazione calcistica. Inizi\u00f2 il 30 agosto 1958 e si concluse il 13 settembre 1959.\nFormula.\nCuriosamente, questa edizione inizi\u00f2 quando ancora quella precedente era in pieno svolgimento; infatti, non appena le otto societ\u00e0 ancora in corsa per la coppa del 1958 si ritrovarono dopo le vacanze estive, quelle eliminate incominciarono a darsi battaglia per la successiva.\nIn questa stagione fece la sua comparsa sulle maglie della , vincitrice dell'edizione 1958 della Coppa Italia, la coccarda italiana tricolore, che da questo momento in poi inizi\u00f2 a essere cucita sulle divise delle squadre detentrici del trofeo.\nIl regolamento, che ripristinava dopo una sola stagione il tabellone a eliminazione diretta integrale, prevedeva quattro turni eliminatori: il primo riservato ai \"club\" di Serie C, il secondo che vedeva l'ingresso delle formazioni di Serie B, e gli ultimi due che registravano l'ingresso delle squadre di Serie A.\nLe otto formazioni sopravvissute accedettero al tabellone principale insieme alle otto finaliste della precedente edizione, e a questo punto si prosegu\u00ec a eliminazione diretta fino alla finale, vinta dalla Juventus a San Siro contro un'Inter che non seppe sfruttare il vantaggio casalingo. Per i bianconeri si tratt\u00f2 della terza affermazione nella manifestazione.\nRisultati.\nPrimo turno.\nIl primo turno della competizione fu disputato domenica 31 agosto 1958 tra tutti i club di Serie C abbinati per prossimit\u00e0 geografica. Il \"Pordenone\" ricevette tuttavia in extremis un lasciapassare, dato che il suo avversario designato, il piccolo club dell\"Hellas\", si era nel frattempo sciolto.\nSecondo turno.\nIl secondo turno della competizione fu disputato domenica 7 settembre 1958 e vide di principio l'ingresso dei club di Serie B, anche se l'impegno del \"Valdagno\" ancora in corso nella precedente edizione impose al \"Bari\" secondo neopromosso in A di entrare subito in lotta. Ad ogni vincitore del primo turno fu abbinata, tenendo per quanto possibile in conto la vicinanza geografica, una neoentrante, sorteggiando a caso il campo.\nTerzo turno.\nIl terzo turno della competizione fu disputato domenica 14 settembre 1958 e vide di principio l'ingresso dei club di Serie A non in lizza nella fase finale dell'edizione precedente. Le neoentranti furono abbinate, tenendo in taluni casi in conto la vicinanza geografica, ad un vincitore del secondo turno, sorteggiando a caso il campo.\nQuarto turno.\nIl quarto turno della competizione fu disputato, salvo diversi accordi fra le societ\u00e0, mercoled\u00ec 8 ottobre 1958 su sorteggio integrale fra le vincenti del terzo turno e la ripescata Alessandria.\nOttavi di finale.\nIl tabellone principale dell'edizione 1958-1959 vide la partecipazione di 16 societ\u00e0, ossia le otto qualificate ai quarti di finale dell'anno prima ed altrettante squadre provenienti dalle qualificazioni. Il sorteggio fu integrale, e le date furono lasciate ai club, tanto che si spazi\u00f2 dal 6 gennaio al 7, 10 e 12 maggio e oltre.\nQuarti di finale.\nI quarti di finale, a sorteggio integrale, si svolsero il 10 e 14 giugno.\nSemifinali.\nLe semifinali, rinviate dalla Lega Nazionale, furono disputate in data 6 settembre 1959 mentre le altre squadre di Serie A e Serie B disputavano il primo turno di qualificazione della Coppa Italia 1959-60.\nFinale 3\u00ba posto.\nLa finale per il 3\u00ba e 4\u00ba posto, ancora voluta dalla Lega Nazionale nonostante le accuse di inutilit\u00e0, fu disputata su campo deciso a sorteggio in data 13 settembre 1959 nello stesso giorno e alla stessa ora della finale maggiore, mentre altre squadre di Serie A e Serie B disputavano il secondo turno di qualificazione della Coppa Italia 1959-60.\nFinale.\nLa finale, rinviata dalla Lega Nazionale, fu disputata domenica 13 settembre 1959 alle ore 16:30 a San Siro, campo designato per sorteggio soltanto quattro giorni prima."}
{"id": "1138373", "revid": "36426", "url": "https://it.wikipedia.org/wiki?curid=1138373", "title": "Blocco del Canale d'Otranto", "text": "Il blocco del Canale d'Otranto fu lo sbarramento aeronavale predisposto dagli Alleati nel corso della prima guerra mondiale attraverso il Canale d'Otranto, tra Brindisi in Italia e il lato albanese dell'Adriatico, poco a nord di Corf\u00f9. Il blocco era mirato a impedire alla Marina imperiale austro-ungarica l'accesso al Mar Mediterraneo per minacciare le operazioni dell'Intesa e unirsi alla pi\u00f9 debole, ma nonostante tutto minacciosa, Marina ottomana (\"Osmanl\u0131 Donanmas\u0131\").\nIl blocco fu efficace nell'impedire alle navi di superficie austroungariche di uscire dall'Adriatico, ma ebbe pochi effetti sui sottomarini con base a Cattaro fino al 1918, quando venne completato uno sbarramento fisico con reti e boe dell'intero canale.\nSvolgimento delle operazioni.\nNel suo punto pi\u00f9 stretto il Canale di Otranto ha una larghezza di 70\u00a0km; il blocco che si voleva mettere in atto si avvaleva di una flotta di navi da pesca a strascico. Nel 1915, quando cominci\u00f2 il blocco, ne vennero impiegate forse una ventina di pattuglia contemporaneamente, equipaggiate con \"reti rivelatrici\" d'acciaio destinate a intrappolare i sottomarini o perlomeno ad avvisare della loro presenza i vascelli di superficie. Le navi erano supportate da cacciatorpediniere e aerei. Comunque le esigenze di mezzi della campagna dei Dardanelli e di altre operazioni navali lasciarono il blocco di Otranto con risorse insufficienti a localizzare i sottomarini e nel periodo 1915-1917 solo un sottomarino, l\"'U-6\", venne preso nelle reti.\nGli austroungarici organizzarono diverse operazioni notturne contro il blocco, cinque nel 1915, nove nel 1916 e dieci nel 1917. L'operazione principale avvenne nella notte del 14-15 maggio 1917 quando gli incrociatori SMS \"Novara\", SMS \"Helgoland\" e SMS \"Saida\", supportati dai cacciatorpediniere \"Csepel\" e \"Balaton\" e da tre sottomarini, al comando dell'ammiraglio Mikl\u00f3s Horthy affondarono tre navi da pesca. Al capitano Joseph Watt venne successivamente assegnata la Victoria Cross per aver difeso il suo peschereccio \"Gowanlea\" attaccato dal \"Novara\". Gli incrociatori britannici \"Dartmouth\" e \"Bristol\", insieme con i cacciatorpediniere italiani e francesi al comando del contrammiraglio Alfredo Acton, salparono da Brindisi per ingaggiare battaglia con gli austriaci, cominciando la battaglia del canale d'Otranto.\nI britannici danneggiarono la \"Saida\" e misero fuori combattimento il \"Novara\", ferendo gravemente Horthy. Comunque gli incrociatori britannici si disimpegnarono dal combattimento quando un ufficiale italiano segnal\u00f2 l'uscita di pesanti forze austroungariche da Cattaro e il \"Saida\" train\u00f2 il \"Novara\" in porto. Il \"Darthmouth\" venne danneggiato da un sottomarino e torn\u00f2 a Brindisi. La notte prima lo stesso sottomarino aveva deposto un campo minato allo sbocco del porto di Brindisi e il cacciatorpediniere francese \"Boutefeu\" urt\u00f2 una mina mentre usciva del porto ed esplose, affondando con tutto l'equipaggio.\nNel 1917 e 1918 i rinforzi delle marine australiane e statunitensi portarono la forza di blocco a 35 cacciatorpediniere, 52 pescherecci e pi\u00f9 di un centinaio di altri vascelli. Tuttavia i sottomarini continuarono a scivolare tra le maglie del blocco fino a quando nel 1918 venne finalmente completato uno sbarramento fisico con reti e boe dell'intero canale. Ci\u00f2 indusse nel giugno 1918 Horthy, ormai comandante in capo della marina austroungarica, a lanciare un deciso attacco contro il blocco impiegando le quattro navi da battaglia della classe \"Viribus Unitis\" con base a Pola e a Fiume, le pi\u00f9 moderne della flotta. All'alba del 10 giugno, mentre erano in rotta discendendo l'Adriatico, la \"Szent Istv\u00e1n\" venne silurata ed affondata da una torpediniera MAS italiana guidata da Luigi Rizzo al largo di Premuda; anche la corazzata gemella \"Tegetthoff\" venne colpita da un siluro lanciato dalla seconda torpediniera italiana e solo la mancata esplosione del siluro imped\u00ec agli austriaci di perdere una seconda corazzata. Dopo questo affondamento, vista la grave perdita subita e lo sfumare dell'effetto sorpresa, Horthy ordin\u00f2 di ritornare alle basi di partenza."}
{"id": "1138378", "revid": "297059", "url": "https://it.wikipedia.org/wiki?curid=1138378", "title": "Georg Burkhardt", "text": "Biografia.\nNato a Spalt (donde il soprannome), vicino a Norimberga, si laure\u00f2 in giurisprudenza a Erfurt ed entr\u00f2 alla corte di Sassonia nel 1514: divenne cappellano e segretario dell'elettore Federico III il Saggio e fu poi collaboratore di Giovanni il Costante. \nSacerdote dal 1508, amico di Martin Lutero, contribu\u00ec all'introduzione della Riforma e all'organizzazione della Chiesa luterana in Sassonia; partecip\u00f2 poi alla stesura della Confessione di Augusta del 1530.\nTrascorse gli ultimi vent'anni della sua vita ad Altenburg, dove svolse l'ufficio di pastore."}
{"id": "1138383", "revid": "228587", "url": "https://it.wikipedia.org/wiki?curid=1138383", "title": "La mia anima", "text": "La mia anima \u00e8 il 6\u00ba album di Mietta pubblicato il 28 maggio del 1998.\nDescrizione.\nL'album \u00e8 ispirato alla black music e miscela alcune cover internazionali di classici anni settanta a brani inediti in sintonia tra loro.\nI rifacimenti sono: \"Hot Stuff\" (Musica che scoppia) di Donna Summer, \"Watch your step\" (Un passo falso) di Anita Baker, \"Body talk\" degli Imagination (Battito), e il singolo \"Angeli noi\" (cover di \"We All Need Love\") che ha anticipato l'uscita del disco (ha debuttato infatti in radio il 16 maggio 1998 su Kiss Kiss Network, RTL 102.5 e Station One Network). Tra gli inediti vi \u00e8 \"Un uomo per cui ucciderei\", brano scritto per lei dai Sottotono."}
{"id": "1138389", "revid": "985910", "url": "https://it.wikipedia.org/wiki?curid=1138389", "title": "Daniela \u00e8 felice", "text": "Daniela \u00e8 felice \u00e8 il 5\u00ba album di Mietta, pubblicato nel 1995 con etichetta Fonit Cetra.\nDescrizione.\nDisco interamente realizzato da Michele Centonze.\nTra le canzoni, anche una cover di Bill Withers: \"Dentro l'anima (Just The Two Of Us)\". L'album fu anticipato dal singolo \"Tu sei te\", brano presentato in anteprima assoluta a Vota la voce 1995."}
{"id": "1138390", "revid": "7077", "url": "https://it.wikipedia.org/wiki?curid=1138390", "title": "Guerra russo giapponese", "text": ""}
{"id": "1138391", "revid": "767487", "url": "https://it.wikipedia.org/wiki?curid=1138391", "title": "Cambia pelle", "text": "Cambia pelle \u00e8 il 4\u00ba album di Mietta, pubblicato nel 1994 con etichetta Fonit Cetra.\nDescrizione.\nAnticipato dal singolo \"Cambia pelle\", Il quarto album della cantante segna la svolta funky/blues avvalendosi di autori come Gatto Panceri (\"Eccitazione, \u00c8 di nuovo gennaio\") e Sergio Laccone (\"Sono sola\").\nDall'album, oltre alla title-track, vengono estratti come singoli anche: \"Fuori da te\" (canzone sensuale e dalle sonorit\u00e0 hip-hop scritta da Stefano Borzi, Andrea Artipoli e Danilo Pao) che raggiunse la vetta dell'airplay radiofonico per diversi mesi nell'inverno di quell'anno, \"\u00c8 di nuovo gennaio\" (presentata al Festival italiano 1994) ed \"Eccitazione\" (lanciata in versione remix nei primi mesi del '95).\nAntonio Gaudino firma \"Sar\u00e0\" e \"Ritorni\", due malinconiche ballads.\nStefano Borzi \u00e8 l'arrangiatore del disco."}
{"id": "1138396", "revid": "228587", "url": "https://it.wikipedia.org/wiki?curid=1138396", "title": "Lasciamoci respirare", "text": "Lasciamoci respirare \u00e8 il 3\u00ba album di Mietta, pubblicato nel 1992 con etichetta Fonit Cetra.\nDescrizione.\nIl disco \u00e8 stato registrato a Londra con la partecipazione di importanti musicisti stranieri, tra cui Geoff Westley. La canzone che d\u00e0 il titolo al album \u00e8 scritta Biagio Antonacci e cantata con Francesco Nuti, mentre il pezzo di chiusura \"Ti sto cercando\" \u00e8 stato composto da Mariella Nava. Spazio anche per brani scritti dall'artista stessa, come \"Donna del sud\" e \"Vivr\u00f2 vivrai vivremo noi\" composte assieme ad Antonello De Sanctis.\nQuattro i singoli estratti: \"Gente comune\", \"Lasciamoci respirare\", \"Acqua di mare\", realizzata anche in versione remix, e \"Sto senza te\", scritta da Sergio Laccone, presentata al Festival italiano 1993.\nTra gli autori anche Maurizio Fabrizio, Roberto Casini e Philippe Leon.\nGli arrangiamenti sono stati curati da Mario Zannini Quirini."}
{"id": "1138398", "revid": "1305772", "url": "https://it.wikipedia.org/wiki?curid=1138398", "title": "Cacciatori d'oca", "text": "I cacciatori d'oca sono un prodotto agroalimentare tradizionale della Lomellina (la zona della provincia di Pavia situata tra il Ticino e il Po, intorno a Mortara), consistente in un insaccato di carne di suino e d'oca (il 30% in peso), con sale, pepe, aromi naturali, nitrati (E252). Il prodotto ha forma cilindrica allungata di 15-20 cm di lunghezza e 4 cm di diametro. Il peso delle confezioni \u00e8 di 300-400 g."}
{"id": "1138407", "revid": "123607463", "url": "https://it.wikipedia.org/wiki?curid=1138407", "title": "Kaito Kuroba", "text": ", giapponese letteralmente \"Kid il ladro misterioso\" (\"Phantom Thief Kid\" \u00e8 il nome ufficiale in inglese), alter ego di , \u00e8 un personaggio immaginario e il protagonista della serie manga \"Kaito Kid\", creata da G\u014dsh\u014d Aoyama ed edita in Giappone dalla Shogakukan sulla rivista Sh\u014dnen Sunday sin dal 1987. Aoyama ha interrotto il manga dopo due volumi nel 1988 per dedicarsi prima a \"Yaiba\" e poi a \"Detective Conan\", tuttavia \"Kaito Kid\" \u00e8 arrivato al suo quinto volume nel 2017 grazie ai capitoli disegnati dall'autore durante alcune interruzioni di questi due manga. Dall'opera cartacea sono stati tratti dodici special animati e la serie anime \"Magic Kaito 1412\". Inoltre, Kaito compare spesso come personaggio secondario in \"Detective Conan\", altra serie manga di Aoyama.\nNell'edizione italiana dell'anime \"Detective Conan\" il cognome Kuroba \u00e8 stato traslitterato erroneamente in Kurobane, mentre il nome Kaito Kid \u00e8 stato tradotto alternativamente come Kid il ladro, Furto Kid e Ladro Kid. Nell'edizione italiana dell'anime \"Magic Kaito 1412\" il nome dell'alter ego di Kaito Kuroba \u00e8 Kaitou Kid.\nKaito Kuroba/Kaito Kid \u00e8 un eroe-ladro che lotta contro una misteriosa organizzazione criminale che ha ucciso suo padre: Toichi Kuroba (Kurobane nella versione italiana dell'anime \"Detective Conan\").\nCreazione del personaggio.\nIl personaggio di Kaito Kid, nonch\u00e9 il suo costume, \u00e8 evidentemente ispirato a quello del ladro gentiluomo Arsenio Lupin, creato dallo scrittore francese Maurice Leblanc, tant'\u00e8 vero che \u00e8 conosciuto anche come il , in contrapposizione a Shinichi Kudo, lo . Da notare, inoltre, la somiglianza fisica tra Shinichi e Kaito ed il fatto che entrambi siano doppiati in originale da Kappei Yamaguchi.\nStoria del personaggio.\nDietro al \"ladro misterioso\" si cela , un giovane liceale diciassettenne. Suo padre, Toichi Kuroba, era un grande mago illusionista molto famoso nel suo ambiente, tanto che Kaito ha imparato da lui la maggior parte dei trucchi magici che pratica. All'et\u00e0 di otto anni subisce la perdita del padre, ucciso da una misteriosa organizzazione criminale. Kaito vive con la certezza che il padre sia morto per via di un incidente durante uno spettacolo, ma un giorno scopre per caso una stanza segreta piena di strani marchingegni. Un nastro comincia a scorrere e la voce del defunto padre rivela a Kaito che Toichi Kuroba era in realt\u00e0 il famoso \"Kaito Kid\". Kaito cerca di scoprirne di pi\u00f9 travestendosi con il costume di suo padre e inseguendo il ladro che \u00e8 comparso facendosi chiamare \"Kaito Kid\", scoprendo cos\u00ec che si tratta di Konosuke Jii, l'assistente di Toichi, che voleva attirare i responsabili della sua morte. Kaito, grazie a Jii, viene a conoscenza del fatto che il padre \u00e8 stato assassinato e, volendo vendicarne la morte, decide di diventare egli stesso Kaito Kid per poter smascherare i veri assassini.\nDiventa cos\u00ec il famoso Kaito Kid, il \"ladro misterioso\", amante delle sfide e dei pericoli; proprio per questo suo gusto, manda sempre delle lettere al suo nemico preferito, l'ispettore Ginzo Nakamori, o ad altri personaggi che gli danno la caccia, come il commissario Shintaro Chaki e il vecchio Jirokichi Suzuki, per informarli del luogo e dell'ora in cui \u00e8 intenzionato a rubare un determinato oggetto di valore. Il suo avversario pi\u00f9 temibile dopo Shinichi Kudo \u00e8 Saguru Hakuba. Il vestito bianco utilizzato da Kaito Kid durante i suoi furti (cappello a cilindro, mantello e monocolo all'occhio destro) \u00e8 anche un suo marchio di riconoscimento. Nonostante alcuni pensino che Kid sia dotato di poteri magici, in realt\u00e0 si avvale dei trucchi di magia imparati dal defunto padre: grazie ad essi, riesce a ingannare ogni volta Nakamori e rende i suoi furti simili a spettacoli di magia. Come Shinichi, anche lui ha un'amica d'infanzia e compagna di classe di cui \u00e8 innamorato, Aoko Nakamori, unica figlia dell'ispettore, la quale non \u00e8 a conoscenza dell'identit\u00e0 di Kid. I due litigano sempre, ma in realt\u00e0 sono innamorati l'uno dell'altra e a Kaito piace cos\u00ec. Il suo punto debole sono i pesci.\nSpiegazioni sul nome.\nAl lettore di lingua italiana pu\u00f2 sembrare assurdo che non ci si accorga della somiglianza tra il nome di Kaito Kuroba e quello di Kaito Kid. In realt\u00e0, per il lettore di lingua giapponese, la somiglianza non \u00e8 cos\u00ec immediata. La parola \u602a\u76d7 significa \"ladro misterioso\" e si legge \"Kait\u014d\": essa \u00e8 contenuta nel nome . Il nome di \u00e8 invece \u5feb\u6597, che si legge \"Kaito\". Nonostante si tratti di un gioco di parole voluto, sono diverse sia la scrittura che la pronuncia e il significato, ma nella versione italiana di entrambi i manga non viene utilizzata la \"\u014d\", che si pronuncia come una \"o\" allungata, e quindi entrambi i nomi vengono scritti \"Kaito\". Il problema non si presenta nella versione italiana degli anime \"Detective Conan\" e \"Magic Kaito 1412\", in quanto in \"Magic Kaito 1412\" si utilizza il nome \"Kaitou Kid\" e in \"Detective Conan\" si utilizzano al posto di \"Kait\u014d Kid\" i seguenti nomi:\nNegli episodi 235-236 della numerazione italiana, corrispondenti alle prime due parti dell'episodio speciale 219 giapponese, di cui il primo \u00e8 tratto interamente dal manga \"Kaito Kid\" e il secondo in parte, il nome di Kaito Kuroba viene pronunciato \"Ka\u00ecto\". Inoltre, in questi episodi il cognome \u00e8 stato erroneamente traslitterato \"Kurobane\". Si tratta dell'unica volta in cui il vero nome del personaggio viene citato nella versione italiana dell'anime. Il cognome era gi\u00e0 stato pronunciato \"Kurobane\" in riferimento al padre nell'episodio 132 (142 secondo la numerazione italiana) e non \u00e8 mai stato pronunciato correttamente.\nI kanji che formano il cognome significano letteralmente \"piume nere\".\nDoppiaggio.\nNell'edizione originale giapponese, Kaito Kuroba ha lo stesso doppiatore di Shinichi, Kappei Yamaguchi, per marcare maggiormente la somiglianza fisica tra i due personaggi. Pi\u00f9 volte, sia nella serie che nei film, tale somiglianza viene evidenziata, al punto tale che la stessa Ran in alcune occasioni li ha confusi.\nNell'edizione italiana di \"Detective Conan\", tale particolarit\u00e0 non \u00e8 stata mantenuta, e il personaggio \u00e8 doppiato inizialmente da Francesco Orlando negli episodi 78 e 79, mentre nelle apparizioni successive, pi\u00f9 precisamente dall'episodio 144 in poi, \u00e8 doppiato da Paolo Sesana. Al contrario, nell'anime \"Magic Kaito\" 1412, Sesana viene sostituito nel ruolo di Kaito da Davide Garbolino, doppiatore italiano di Shinichi, per ripristinare la scelta originale di affidare lo stesso doppiatore ai personaggi di Kaito e Shinichi. Da bambino, Kaito \u00e8 doppiato da Laura Brambilla nell'episodio 236, e da Renata Bertolas nell'episodio 514.\nApparizioni in altre opere dell'autore.\nDetective Conan.\nIn \"Detective Conan\", Kaito Kid \u00e8 un personaggio secondario che appare per lo pi\u00f9 come rivale di Conan di cui non si sa molto: il suo passato si pu\u00f2 comprendere solo leggendo il manga \"Kaito Kid\" o guardando l'anime \"Magic Kaito 1412\" o gli special televisivi. Nell'anime di \"Detective Conan\", per\u00f2, \u00e8 presente anche l'episodio speciale 219, di cui una parte (episodio 235 e parte del 236 secondo la numerazione italiana) \u00e8 tratta dal manga \"Kaito Kid\" (capitoli \"Black Star (1\u00aa parte)\" e \"Black Star (2\u00aa parte)\" del quarto volume) e mostra la vera identit\u00e0 di Kaito Kid.\nDa notare che Conan non si \"maschera\" dietro Kogoro Mori quando risolve i casi relativi a Kid, ma \u00e8 di pubblico dominio che l'avversario del ladro sia proprio Conan. Quest'ultimo riesce sempre a capire i suoi trucchi, ma ogni volta Kid riesce a fuggire. A partire dal volume 44 (file da 7 a 10, episodio 356 dell'anime, 386-387 secondo la numerazione italiana), Kid compare ogni volta (con l'eccezione di un caso) lanciando sfide a Jirokichi Suzuki, un vecchio ricco dalla vita avventurosa, parente di Sonoko Suzuki, che fa di tutto per catturarlo quando cerca di rubare i suoi gioielli. La stessa Sonoko \u00e8 una grande ammiratrice di Kaito Kid.\nIn \"Detective Conan\" compare una sola volta Kaito Kuroba da piccolo, in un flashback insieme a suo padre e Yukiko Fujimine.\nViene coinvolto in prima persona nella lotta contro l'Organizzazione nera solo durante il caso del \"Mystery Train\", nel quale viene incaricato da Conan di travestirsi da Shiho Miyano e fingere di morire di fronte al membro dell'organizzazione con il nome in codice di Bourbon, dicendogli le parole suggerite da Ai stessa con un trasmettitore. In cambio, Conan promette di non coinvolgere lui e il suo complice, che si erano travestiti rispettivamente dalla cameriera di una vecchia signora e dalla vecchia signora stessa, nelle indagini sull'omicidio avvenuto a bordo del treno. Kid riesce nell'intento, ma, in una successiva telefonata con Conan, si lamenta per aver corso un grosso rischio.\nSoltanto nei film (terzo, ottavo, , quattordicesimo, diciannovesimo e ventitreesimo film), Kaito Kid conosce la vera identit\u00e0 di Conan: la prima volta lo si vede nel terzo film, quando aiuta il giovane detective a non essere smascherato da una sospettosa Ran. Nel manga e nelle serie televisive, invece, pare non conoscere ancora l'identit\u00e0 di Conan, tuttavia nell'anime \"Magic Kaito 1412, nel decimo episodio (nell'anime di \"Detective Conan\" l'episodio \u00e8 627-628 nella numerazione giapponese), Kuroba si rivolge mentalmente a Conan come \"Signor Sherlock Holmes dell'era Heisei\", soprannome dell'alter ego di Conan, Shinichi Kudo, questo pu\u00f2 suggerire che Kaito conosca canonicamente la vera identit\u00e0 di Conan.\nYaiba.\nIn \"Yaiba\", altro manga di G\u014dsh\u014d Aoyama, Kaito Kid/Kaito Kuroba viene citato due volte: la prima nel capitolo 80 (volume 9), in cui Sayaka Mine, vedendo un ladro, lo scambia per Kaito Kid. La seconda volta \u00e8 collegata direttamente alla storia del personaggio: si tratta dell'ultimo capitolo di \"Yaiba\", ambientato tre anni dopo la storia principale del penultimo capitolo, in cui Keiko Momoi afferma che \"Kuroba e Nakamori\" sono finalmente una coppia. La scuola frequentata da Kaito, detta Ekoda, \u00e8 la stessa frequentata dai personaggi di \"Yaiba\"."}
{"id": "1138408", "revid": "339392", "url": "https://it.wikipedia.org/wiki?curid=1138408", "title": "Heli\u00f2polis", "text": ""}
{"id": "1138409", "revid": "767487", "url": "https://it.wikipedia.org/wiki?curid=1138409", "title": "Basette (film)", "text": "Basette \u00e8 un film del 2008 diretto da Gabriele Mainetti. Il film \u00e8 un cortometraggio realizzato come omaggio alla serie manga e anime \"Lupin III\". Scritto da Nicola Guaglianone, ha come protagonisti Valerio Mastandrea, Marco Giallini, Daniele Liotti, Flavio Insinna e Luisa Ranieri. Fu proiettato il 13 giugno 2008 al 16\u00ba Arcipelago Film Festival.\nTrama.\nAntonio \u00e8 un ladro romano cresciuto in una famiglia di taccheggiatori di supermercati. Mentre si reca a rapinare un ufficio di Poste italiane con i suoi soci Franco e Tony, ricorda la sua vita di vent'anni prima e l'abitudine familiare natalizia di rubare giocattoli all'UPIM per poi rivenderli. Dopo essersi trasferito con la madre dal Quadraro a Tor Bella Monaca, Antonio si era innamorato della socia di sua madre e sognava di diventare furbo e geniale come il suo eroe dei cartoni animati, Arsenio Lupin III. La madre per\u00f2 era stata arrestata all'UPIM per aver rubato un costume da Lupin III che lui le aveva chiesto per carnevale.\nLa rapina alle poste non va a buon fine. Antonio, morente e disteso sull'asfalto, vuole finire la propria vita con un sorriso e quindi fantastica di essere stato arrestato, vestito da Lupin III, da un ispettore di polizia che incarna Koichi Zenigata. Avendo perso ogni scopo nella vita dopo averlo catturato, l'ispettore medita di commettere un omicidio-suicidio. Franco e Tony, che incarnano rispettivamente Daisuke Jigen e Goemon Ishikawa XIII, irrompono nel commissariato per liberarlo, ma si fermano nel reparto delle droghe sequestrate per fumarsi una canna. Antonio riesce comunque a liberarsi e a fuggire in moto con la fidanzata Prisca (che incarna Fujiko Mine).\nNella realt\u00e0, Franco e Tony sono stati uccisi nella sparatoria che ha messo fine alla rapina. Antonio, in punto di morte, dice ad un paramedico che lo soccorre di chiamarsi \"Lupin\", sorridendo ad un bambino con indosso una maglietta di \"Cowboy Bebop\". Prisca, in lacrime, corre in moto verso il tramonto lungo una strada di montagna."}
{"id": "1138410", "revid": "165244", "url": "https://it.wikipedia.org/wiki?curid=1138410", "title": "Pietro Pierleoni", "text": ""}
{"id": "1138415", "revid": "33277", "url": "https://it.wikipedia.org/wiki?curid=1138415", "title": "Spalatino", "text": ""}
{"id": "1138417", "revid": "115409223", "url": "https://it.wikipedia.org/wiki?curid=1138417", "title": "Jo\u017ee Pirjevec", "text": "Biografia.\nDopo la seconda guerra mondiale si trasfer\u00ec dalla Jugoslavia con la famiglia, slovena, nel Territorio Libero di Trieste. Nel 1966 si laure\u00f2 in storia all'Universit\u00e0 di Trieste, continuando gli studi a Pisa, Vienna e a Lubiana.\nDapprima si dedic\u00f2 alla ricerca dei rapporti storici tra l'Italia e i popoli slavi meridionali nell'Ottocento, poi alla storia russa del secondo Novecento e infine, dalla fine degli anni ottanta, alla storia della Jugoslavia tra il 1918 e il 1991, alle guerre jugoslave, ma anche alla storia degli sloveni in Italia.\n\u00c8 stato professore di storia contemporanea dell'Europa orientale all'Universit\u00e0 di Padova e di storia dei paesi slavi all'Universit\u00e0 di Trieste. \u00c8 membro dell'Accademia slovena delle arti e delle scienze e capo del dipartimento di storia all'Universit\u00e0 del Litorale di Capodistria.\nPirjevec \u00e8 membro attivo del partito di centro Democrazia Liberale di Slovenia.\nNelle elezioni del 2008 si candid\u00f2 al parlamento sloveno nel distretto di Sesana, senza tuttavia venire eletto. Negli anni precedenti ha collaborato con il partito della minoranza slovena in Italia, la \"Slovenska Skupnost\".\nNel suo libro \"Foibe\" contesta la nozione che gli eccidi jugoslavi, avvenuti a guerra conclusa, siano stati una pulizia etnica compiuta a danno degli italiani per asserire invece che \"gli jugoslavi non volevano affatto colpire e tantomeno eliminare gli italiani in quanto tali, ma catturare, perseguire e punire i responsabili e complici dei crimini fascisti e nazisti. I dati disponibili sugli uccisi italiani confermano che si trattava in maggioranza di persone coinvolte nel fascismo e nel collaborazionismo, in particolare come membri delle formazioni militari, paramilitari e di polizia, anche se non colpevoli a livello personale dei crimini commessi sotto quelle insegne\".\nPirjevec parla correntemente lo sloveno, l'italiano, il serbocroato, l'inglese, il russo, il tedesco e il francese."}
{"id": "1138419", "revid": "33277", "url": "https://it.wikipedia.org/wiki?curid=1138419", "title": "Georg Burckhardt", "text": ""}
{"id": "1138420", "revid": "287204", "url": "https://it.wikipedia.org/wiki?curid=1138420", "title": "Vagar", "text": ""}
{"id": "1138421", "revid": "59975", "url": "https://it.wikipedia.org/wiki?curid=1138421", "title": "CMC Records", "text": ""}
{"id": "1138423", "revid": "125668258", "url": "https://it.wikipedia.org/wiki?curid=1138423", "title": "Internazionali d'Italia di tennis (doppio femminile)", "text": "Questo \u00e8 un elenco delle finali del doppio femminile degli Internazionali d'Italia."}
{"id": "1138428", "revid": "1305887", "url": "https://it.wikipedia.org/wiki?curid=1138428", "title": "Edmund Blackadder", "text": "Edmund Blackadder \u00e8 il protagonista della storica serie televisiva \"Blackadder\". Il personaggio viene rappresentato attraverso varie epoche storiche ed \u00e8 sempre interpretato da Rowan Atkinson.\nCaratteristiche comuni.\nAlcune caratteristiche comuni accompagnano i vari \"Edmund Blackadder\" attraverso le serie. Egli \u00e8 un personaggio cinico e senza scrupoli, risoluto e macchinatore. Perennemente perseguitato dalla sfortuna, si ritrova - suo malgrado - sempre in mezzo ai guai, dai quali riesce ad uscire sempre grazie a grandi sforzi, piani ingegnosi e tremendi sacrifici. Egli ha sempre e comunque al suo fianco il suo fedele servitore Baldrick.\nEdmund Blackadder attraverso le serie.\nSerie I: Principe Edmund \"Blackadder\" Plantageneto, duca di Edimburgo.\nIl primo Edmund detto \"Blackadder\", \u00e8 il giovane principe d'Inghilterra, figliastro dell'immaginario re Riccardo IV d'Inghilterra. \u00c8 nato nel 1461, da Gertrude of Flanders e Donald McAngus, terzo duca di Argyll. Le sue caratteristiche sono ben diverse da quelle assunte dallo stesso personaggio nelle serie successive. Egli \u00e8 inetto e poco dotato intellettualmente, altrettanto perseguitato dalla sfortuna come i suoi successori, non \u00e8 parimenti abile nel togliersi dai guai e nel macchinare piani. I suoi fedeli compagni sono Lord Percy Percy e Baldrick.\nSerie II: Lord Edmund Blackadder.\n\u00c8 un nobiluomo alla corte di Elisabetta I d'Inghilterra. \u00c8 assai pi\u00f9 intelligente, scaltro e dotato di fascino del suo antenato, Prince Edmund. Perseguitato dai guai e dai creditori deve di volta in volta accattivarsi il favore della regina, che spesso minaccia di tagliargli la testa, salvare la propria vita, difendere il proprio onore e rimpinguare il proprio patrimonio. \u00c8 sempre spalleggiato da Lord Percy Percy e Baldrick.\nSerie III: Mr. Edmund Blackadder.\nDecaduto nobiliarmente, non possiede pi\u00f9 alcun titolo, e si trova ridotto a far da maggiordomo al principe del Galles, nell'epoca della rivoluzione francese e delle guerre napoleoniche. \u00c8 sempre pi\u00f9 scaltro ed intrallazzatore, e sempre pi\u00f9 propenso a cacciarsi nei guai. Cercher\u00e0 di farsi eleggere alla camera dei lord, ma verr\u00e0 insignito al suo posto - per ironia della sorte - il servo Baldrick.\nSerie IV: Capitano Edmund Blackadder.\nUfficiale dell'esercito di sua maest\u00e0 britannica durante la prima guerra mondiale. Il suo unico obiettivo \u00e8 rimandare gli assalti e cercare di ottenere compiti da imboscato nelle retrovie per rimanere vivo. Afferma di essere entrato nell'esercito nel 1888, nel \"19/45 East African Rifles\", un corpo militare immaginario, e di aver combattuto in Africa contro i Watussi. Comanda il soldato semplice Baldrick ed il Tenente George."}
{"id": "1138429", "revid": "72396", "url": "https://it.wikipedia.org/wiki?curid=1138429", "title": "V\u00e1goy", "text": ""}
{"id": "1138430", "revid": "827882", "url": "https://it.wikipedia.org/wiki?curid=1138430", "title": "Warrant Live 86-97", "text": "Warrant Live 86-97 \u00e8 un album dal vivo del gruppo musicale statunitense Warrant, pubblicato il 29 luglio 1997 dalla CMC International.\nContrariamente al nome, il disco non \u00e8 una raccolta di tracce live ma la registrazione di un unico concerto. Nel 2005 \u00e8 stato ristampato col titolo \"Extended Versions\"."}
{"id": "1138436", "revid": "827882", "url": "https://it.wikipedia.org/wiki?curid=1138436", "title": "Extended Versions (Warrant)", "text": "Extended Versions \u00e8 un album dal vivo del gruppo musicale statunitense Warrant, pubblicato il 29 marzo 2005 dalla Sony Music.\n\u00c8 una ristampa dell'album dal vivo \"Warrant Live 86-97\" con dieci tracce anzich\u00e9 le quindici originarie."}
{"id": "1138439", "revid": "1573940", "url": "https://it.wikipedia.org/wiki?curid=1138439", "title": "J\u00e9r\u00f4me Duquesnoy il Vecchio", "text": "Formatosi sugli esempi del manierismo italiano e francese, lavor\u00f2 soprattutto alla ricostruzione degli arredi sacri delle chiese distrutte nel corso dei conflitti religiosi della fine del XVI secolo.\nTra le sue opere pi\u00f9 celebri vanno ricordati il tabernacolo della chiesa di \"Saint-Martin\" di Alost, la \"Giustizia e Verit\u00e0\" per il municipio di Halle ed il Manneken Pis di Bruxelles.\nAnche i suoi figli J\u00e9r\u00f4me e Fran\u00e7ois furono celebri scultori."}
{"id": "1138442", "revid": "339392", "url": "https://it.wikipedia.org/wiki?curid=1138442", "title": "Corvette classe Saar 5", "text": ""}
{"id": "1138443", "revid": "628586", "url": "https://it.wikipedia.org/wiki?curid=1138443", "title": "I Me Mine", "text": "I Me Mine \u00e8 un brano dei Beatles incluso nell'album \"Let It Be\" (1970).\nSi tratta dell'ultimo brano registrato ufficialmente del gruppo inteso come tale, anche se alle sessioni di registrazione non era presente John Lennon, in quel periodo in vacanza in Danimarca e comunque gi\u00e0 da tempo allontanatosi dalla band. In ordine cronologico, l'ultima canzone che i Beatles avevano inciso in studio era stata \"Because\" per l'album \"Abbey Road\", ultimata il 5 agosto dell'anno precedente, ma anche in quell'occasione \u2013 avendo Ringo contribuito unicamente con dei colpi di piatti charleston per segnare il tempo, rimossi nel mix finale \u2013 i componenti del gruppo erano solo tre. Nel caso di \"I Me Mine\" vi erano, tuttavia, degli obblighi contrattuali da rispettare a causa del film \"Let It Be - Un giorno con i Beatles\", cosa questa che costrinse i Beatles a tornare in sala d'incisione.\nIl brano.\nStoria e origine.\nScritta nel 1969 da George Harrison, un primo abbozzo della canzone era stato inciso nel gennaio di quell'anno in previsione dell'inserimento della stessa nella colonna sonora del citato \"Let It Be\", e poi lasciato in archivio in vista di sviluppi futuri. Quando i Beatles iniziarono le sessioni di registrazione di \"Abbey Road\" e fu chiaro a tutti che quello sarebbe stato il loro ultimo lavoro insieme, il produttore Glyn Johns cerc\u00f2 di ricavare dalle registrazioni effettuate per il film, compresa \"I Me Mine\", qualcosa di trasferibile su disco, senza riuscirvi. Di fatto abbandonato, il progetto scivol\u00f2 fino al 1970 quando, con il film ormai costretto a uscire per obbligo contrattuale, si dovette trovare una forma presentabile anche ai numerosi provini effettuati circa un anno prima. Il nuovo incaricato della produzione Phil Spector, usando il suo \"Wall of Sound\", spruzz\u00f2 di effetti sonori diverse incisioni (tra cui, per esempio, \"The Long and Winding Road\", scatenando la furia di Paul McCartney che accus\u00f2 il produttore di avergli rovinato la canzone), ma nel caso di \"I Me Mine\" il materiale a disposizione non permetteva alcun recupero, ragion per cui si rese necessaria una sessione di incisione in studio per salvare il brano.\nRegistrazione.\nL'unica seduta di incisione si tenne il 3 gennaio 1970 ad Abbey Road; il successivo 1\u00ba aprile, tre mesi dopo, nello Studio 1 il solo Ringo Starr suon\u00f2 la batteria a supporto dell'orchestra. Il brano originale durava 1' 34\": Phil Spector, in fase di mixaggio, ne allung\u00f2 la durata a 2' 25\" riprendendo la parte vocale di George Harrison e inserendola 13\" prima della fine dell'incisione originale.\nStilisticamente altalenante, la canzone cos\u00ec editata si compone di due tempi alternati: un ingresso in 3/4 su un registro malinconico \u2013 il tema \u00e8 un'amara riflessione di Harrison sull'egoismo, con le liriche centrate sulla differenza fra l'ego individuale e l'OM universale \u2013 per passare poi a un rockeggiante 12/8 pi\u00f9 aggressivo, schema ripetuto due volte per poi interrompersi bruscamente.\nLa canzone pass\u00f2 quasi inosservata, notevole solo per ragioni statistiche essendo, appunto, l'ultima incisione ufficiale del gruppo, che precedette di 15 giorni l'uscita di \"McCartney\", il primo album da solista di Paul, nella cui copertina si annunciava la fine dei Beatles.\nFormazione.\nThe Beatles"}
{"id": "1138450", "revid": "124445425", "url": "https://it.wikipedia.org/wiki?curid=1138450", "title": "Opus (gruppo musicale)", "text": "Gli Opus sono un gruppo musicale austriaco formatosi nel 1973.\nStoria del gruppo.\nGli Opus nascono nel 1973 a Graz, Austria. Hanno riscosso grande successo internazionale nel 1984 con la canzone \"Live Is Life\". La band \u00e8 molto popolare in Austria, Germania e Svizzera."}
{"id": "1138452", "revid": "31620", "url": "https://it.wikipedia.org/wiki?curid=1138452", "title": "Rodrigo Ferrante Taddei", "text": ""}
{"id": "1138461", "revid": "33689", "url": "https://it.wikipedia.org/wiki?curid=1138461", "title": "Stan (personaggio)", "text": ""}
{"id": "1138472", "revid": "1305887", "url": "https://it.wikipedia.org/wiki?curid=1138472", "title": "Piano di evasione di Prison Break", "text": "Il piano di evasione di \"Prison Break\" dal penitenziario di Fox River costituisce la trama principale delle prime due stagioni della serie TV \"Prison Break\". Esso viene elaborato dal personaggio principale, Michael Scofield (Wentworth Miller), per salvare suo fratello Lincoln Burrows (Dominic Purcell), ingiustamente accusato dell'assassinio di Terence Steadman, fratello del futuro Presidente degli Stati Uniti e per questo condannato alla sedia elettrica.\nPreparazione.\nPrima del suo arresto, Michael Scofield ha raccolto tutti i pezzi essenziali del puzzle che gli possono essere utili all'interno della prigione, come le informazioni sui detenuti (John Abruzzi, Theodore \"T-Bag\" Bagwell, Charles Westmoreland), o sui membri del personale (il direttore Henry Pope, la dottoressa Sara Tancredi). Quasi tutto il suo piano \u00e8 nascosto sotto un gigantesco tatuaggio gotico che ricopre met\u00e0 del suo corpo (torace, braccia e schiena).\nIngegnere edile, Michael ha lavorato in una societ\u00e0 che si \u00e8 occupata del restauro di Fox River. Questo gli ha permesso di entrare in possesso della planimetria del penitenziario, che si \u00e8 poi fatta tatuare in quanto impossibilitato a memorizzare tutte le informazioni necessarie per il piano.\nDurante la preparazione del suo piano, Michael ha utilizzato la sua carta di credito per differenti scopi, come per esempio l'acquisto di un magazzino a Oswego (Illinois), per ingannare le forze dell'ordine e condurli a piste false durante la caccia all'uomo. Ha scavato una tomba appartenente a Chance E. Woods per nascondere i vestiti da indossare dopo la fuga, ha sepolto una scatola con della nitroglicerina nei giardini botanici di Blandings, Utah, che gli servir\u00e0 per ottenere un passaggio aereo per il messico da alcuni contrabbandieri messicani.\nPer farsi arrestare organizza una rapina in banca durante la quale spara alcuni colpi di pistola. In tribunale, si dichiarer\u00e0 colpevole e sar\u00e0 condannato a 5 anni di reclusione. Il giudice accetta la sua domanda di essere rinchiuso nel penitenziario pi\u00f9 vicino a casa, e cio\u00e8 Fox River.\nPrima stagione.\nIl luogo del carcere da cui \u00e8 possibile raggiungere le mura esterne \u00e8 costituito dai locali dell'infermeria. Per avere libero accesso alla stanza, Michael dichiara nei documenti d'ingresso di essere diabetico. Appena entrato nel penitenziario, quindi, l'uomo prende contatti con uno spacciatore interno, Benjamin Miles \"C-Note\" Franklin, per farsi procurare del \"PUGNAc\", un medicinale inibitore dell'insulina, che gli permetter\u00e0 di potersi recare quotidianamente in infermeria per ricevere l'iniezione di tale ormone da parte della dottoressa Sara Tancredi.\nDopo aver svitato una vite da una panchina del cortile della prigione, Michael la gratta sul pavimento della sua cella affinch\u00e9 la punta possa coincidere per forma e dimensione ad un piccolo esagono che fa parte del tatuaggio. La vite si trasforma cos\u00ec in una sorta di chiave a brugola con la quale svitare i bulloni del lavabo della sua cella, lavabo progettato ed installato dalla ditta Schweitzer. Per potere portare avanti indisturbato il suo lavoro, Michael decide di testare la lealt\u00e0 del suo compagno di cella, Fernando Sucre. Questi supera la prova ma lo ostacola dicendogli che non vuole essere implicato nel piano di evasione. Si fa quindi spostare in un'altra cella. Michael si vede assegnare come altro compagno lo schizofrenico Charles \"Haywire\" Patoshik, che non solo ha una malattia neurologica a causa della quale egli non dorme mai, ma capisce subito che nel tatuaggio di Michael \u00e8 celato un disegno, e da esso viene attratto a tal punto da riprodurne su dei fogli il percorso nascosto, con massima precisione. Quando Sucre scopre che la sua fidanzata Maricruz sta per sposare suo cugino Hector, cambia idea e cerca di tornare nella cella di Michael per partecipare al piano. Michael fortunatamente riesce a fare trasferire Haywire e cos\u00ec pu\u00f2 finalmente creare un'apertura nel muro dietro il lavabo.\nMichael stabilisce rapporti decisivi con alcuni prigionieri e alcuni membri del penitenziario, primo fra i quali il legame quasi paterno con il direttore di Fox River, Henry Pope, che sta costruendo un plastico del Taj Mahal per l'anniversario di matrimonio con sua moglie. Leggendo il dossier su Michael, Pope scopre che questi \u00e8 ingegnere edile e gli chiede aiuto per la costruzione del plastico. In un primo momento Michael rifiuta la proposta, in quanto Pope non fa parte del suo piano, ma dopo aver avuto uno scontro fisico con Abruzzi rischia l'isolamento e cos\u00ec per evitarlo decide di accettare.\nAltro elemento importante \u00e8 Charles Westmoreland, che Michael ritiene essere il celebre D.B. Cooper, nonostante lui neghi. Westmoreland \u00e8 importante soprattutto per la parte del piano che seguir\u00e0 l'uscita dal carcere, in quanto D.B. Cooper ha rubato e nascosto cinque milioni di dollari prima di essere rinchiuso.\nMichael stringe un patto con Abruzzi: si impegna a consegnargli Otto Fibonacci, il testimone chiave contro di lui nel suo processo. Abruzzi gli permetter\u00e0 di entrare nell'industria della prigione, che si occupa di piccoli lavori nel penitenziario, e gli metter\u00e0 a disposizione un aereo appena fuggiti da Fox River. Prima dell'inizio della complicit\u00e0 per\u00f2, tra i due c'\u00e8 un periodo di forte tensione, durante il quale Abruzzi gli fa pure tagliare due dita del piede sinistro. La complicit\u00e0, al contrario, permette a Michael di entrare in possesso di alcuni prodotti chimici: nel pavimento dell'infermeria c'\u00e8 una griglia e Michael ha bisogno di corrodere il metallo che c'\u00e8 sotto, e per farlo si procura due sostanze, la cui formula chimica \u00e8 celata nel tatuaggio, che prese singolarmente sono innocue ma che mescolate formano un acido corrosivo. Michael le versa un po' alla volta nella griglia e cos\u00ec arriva a sbloccare il passaggio. Grazie ad Abruzzi riuscir\u00e0 ad ottenere anche un duplicato della chiave della porta dell'ufficio del direttore.\nMichael sfrutta il rapporto con Sucre anche per ottenere, senza destare sospetti, oggetti necessari per il piano, come per esempio l'uniforme appena stirata di una guardia, ottenuta dal cugino di Sucre Manche Sanchez. \nUna volta creato il passaggio dietro il lavabo della cella, grazie alla scusa di dover aspettare che l'incollatura di un pezzo del Taj Mahal faccia presa e asciughi, Michael ottiene dal direttore il permesso di intrattenersi per un po' nel suo ufficio. Appena Pope lo lascia solo, Michael usa il duplicato della chiave per uscire di nascosto da un'altra porta dell'ufficio (cos\u00ec da non venir visto dalla segretaria) e, a partire dalla sua cella, che ha raggiunto seguendo il normale rientro di tutti i detenuti, raggiunge il tetto dell'edificio. Il suo scopo \u00e8 quello di far scattare l'allarme di tentata fuga (dovuta alla sua assenza durante la conta) e poter studiare quello che accade: dal tetto controlla le tre strade attorno a Fox River, cio\u00e8 \"English\", \"Fitz\" e \"Percy\", e constata che l'unica a rimanere sgombra dalle auto della polizia \u00e8 Fitz. Passando poi per i tubi di aerazione, rientra nell'ufficio del direttore e l\u00ec attende l'arrivo di lui e delle guardie, fingendo di essere rimasto l\u00ec per tutto il tempo dietro il tavolo su cui c'\u00e8 il plastico.\nImpossibilitato, a causa delle numerose conte, a sfondare, al di l\u00e0 della cella, un muro oltre il quale passa un condotto, Michael decide di manomettere l'impianto di climatizzazione cos\u00ec da creare, a causa del caldo insopportabile, una rivolta fra i detenuti e le guardie, visto che in questo modo l'intero settore verrebbe isolato e le conte sarebbero sospese per tutto il tempo. Appena tale settore finisce nel caos, Michael e Sucre raggiungono con tutta tranquillit\u00e0 il muro e si danno da fare. Michael proietta su di esso un disegno rappresentante il viso di un demone, ricalcato da lui stesso dal suo tatuaggio: secondo la legge di Hooke per buttare gi\u00f9 il muro \u00e8 sufficiente colpirne i \"punti deboli\", che sono 9 e formano una \"X\" e che egli ricava proprio dalla proiezione del disegno (due nelle corna, due negli occhi, uno nel naso, due nella bocca). Per fare dei buchi nel muro in corrispondenza di tali punti si serve di uno sbattiuova manuale.\nDurante la rivolta, nell'aggredire una guardia Theodore \"T-Bag\" Bagwell scopre per caso il buco dietro il lavabo, e questo obbligher\u00e0 la banda a farlo diventare uno di loro. La guardia invece, inizialmente viene minacciata, in modo che tenga la bocca chiusa, ma poi Bagwell la uccide.\nUn'altra tappa del piano prevede l'accesso ad una stanza adibita a deposito, sotto la quale passa il condotto principale che permette di passare dalla cella all'infermeria. Ma tale stanza \u00e8 stata riconvertita e viene usata dalle guardie come spogliatoio e caffetteria. Westmoreland spiega a Michael che in passato la ristrutturazione di tale stanza era stata affidata a dei detenuti, per cui, provocando ad esempio un incendio, ci sarebbe la possibilit\u00e0 di ottenere un accesso regolare, per eseguire il restauro. A provocare l'incendio ci pensa proprio Westmoreland, che ha gi\u00e0 da s\u00e9 il permesso di accederci. Durante le ore di lavoro, la squadra crea un buco nel pavimento, e si libera dei calcinacci un po' per volta, disperdendoli nel cortile. Quando C-Note ne nota alcuni e arriva a scoprire il buco, obbliga la squadra a prenderlo con s\u00e9. Westmoreland a sua volta decide di aggiungersi, dopo un iniziale rifiuto, quando il direttore lo informa che sua figlia sta morendo di cancro ma che lui \u00e8 autorizzato a concedergli il permesso di uscita solo in occasione del funerale. Westmoreland invece non pu\u00f2 rinunciare a rivederla finch\u00e9 \u00e8 ancora viva.\nMichael riceve la visita di sua moglie Nika Volek che gli porta una carta di credito. In realt\u00e0, si tratta di una carta elettronica che gli permette di accedere alla sala deposito dove si trovano i suoi effetti personali. Fra questi, ci sono un nastro adesivo, un piccolo registratore audio, un vestito nero e un sacco per l'immondizia, che usa per chiudere il tubo di drenaggio in una stanza sotterranea. Si accorge per\u00f2 che manca il suo orologio d'oro, e scopre che gliel'ha rubato l'agente Roy Geary. Per recuperarlo chiede aiuto a un nuovo detenuto, David \"Tweener\" Apolskis, che \u00e8 abile nello slacciare e rubare gli orologi. Una volta riavuto l'orologio, Michael lo usa come timer, collegato al registratore, per farne partire la registrazione alle ore 21, dopo che avr\u00e0 sepolto entrambi nell'erba nel cortile sotto la finestra dell'infermeria. In questo modo, riascoltando la registrazione, pu\u00f2 sapere quanti minuti avranno a disposizione dopo le ore 21 per far saltare le sbarre della finestra e superare il muro di cinta prima che in quel punto passino le guardie. Scopre cos\u00ec che il passaggio delle guardie avviene ogni 18 minuti.\nDurante i lavori nella stanza delle guardie, Michael apre una valvola per riempire di acqua una stanza sotterranea. Durante la notte, si reca nella stanza, si tuffa e raggiunge una griglia in alto. Una volta tolta, accede ad un magazzino. Qui c'\u00e8 un lungo tubo di metallo collegato direttamente all'infermeria, che \u00e8 quasi del tutto corroso dall'acido solforico: Michael lega una corda alla griglia (che serve ai fuggitivi per arrampicarsi e raggiungere la stanza). Quindi si tuffa di nuovo nell'acqua e toglie il sacco dell'immondizia dal tubo di scarico. Sfortunatamente, la notte dell'evasione scoprono che \u00e8 appena stato installato un tubo nuovo al posto di quello corroso: l'evasione fallisce. Dovranno tornare indietro.\nPoco prima dell'esecuzione, le guardie controllano la sedia elettrica. Michael cerca di ostacolare il suo funzionamento - che ritarderebbe l'esecuzione - provocando un cortocircuito mettendo un topo nella cassa dell'alimentazione. Ma Brad Bellick - capo degli ufficiali di guardia - scopre il piano, grazie a Tweener, suo informatore, e obbliga l'elettricista a sostituire il fusibile danneggiato. Cos\u00ec Lincoln viene legato alla sedia e solo qualche secondo prima di essere giustiziato, l'esecuzione viene sospesa da un giudice, grazie ad una nuova prova che gli \u00e8 stata consegnata in forma anonima.\nL'unica via d'accesso all'infermeria rimane la sezione psichiatrica della prigione. Ma essendo un piano non previsto, deve essere studiato attentamente. Cos\u00ec Sucre convince suo cugino Manche Sanchez, che lavora alla lavanderia, a farsi dare la divisa di una guardia. In questo modo, una volta attraversati i condotti ed indossato la divisa, Michael pu\u00f2 uscire da una griglia nel cortile per raggiungere la sezione senza essere scoperto. Una volta scoperta la botola nei sotterranei della sezione psichiatrica collegata all'infermeria, Michael rientra nella sua cella. Ma durante il percorso, per non essere scoperto da una guardia, si scotta una spalla contro un tubo e perde un pezzo della planimetria riguardante l'infermeria. Rifiutandosi di dare spiegazioni riguardo alla ferita, viene mandato in isolamento. Non riuscendo a ricordare la parte mancante del tatuaggio che lo sta ossessionando, Michael sembra subire un tracollo psicologico e viene cos\u00ec ricoverato nella sezione psichiatrica del carcere. In realt\u00e0, il suo scopo \u00e8 di contattare il suo vecchio compagno di cella, Haywire, che potrebbe aiutarlo a ricordare quella parte del tatuaggio. Una volta uscito dal suo stato catatonico in cui \u00e8 piombato, Haywire aiuta Michael a patto di entrare nel piano di fuga.\nLa parte finale del piano d'evasione \u00e8 legato alla porta dell'infermeria. Non potendola sfondare, perch\u00e9 la rottura del vetro farebbe partire un allarme, e non riuscendo a rubare le chiavi a Sara, a causa dei sentimenti che prova per lei, Michael chiede aiuto a Nika, la quale con la scusa di parlargli di Michael le sottrae le chiavi. Quindi le porta a Michael. Questi ne fa una copia e poi le rimette a posto nell'infermeria. Ma Sara, capito il tranello, fa cambiare la serratura.\nBellick, intanto, informato da Tweener, scopre il buco nel pavimento della stanza delle guardie, ma viene scoperto da Westmoreland. I due hanno una colluttazione durante la quale Westmoreland rimane ferito. Bellick viene invece legato e nascosto nel buco del pavimento.\nObbligati dai nuovi eventi a fuggire quella stessa notte, C-Note si procura dell'acqua ossigenata per sbiancare le loro tute da lavoro e potere entrare indisturbati nella sezione psichiatrica. Michael, invece, si reca da Sara per rivelarle il suo piano di fuga e per chiederle di lasciare la porta dell'infermeria aperta.\nL'ultima volta che Michael lavora al Taj Mahal di Pope, e cio\u00e8 qualche ora prima della fuga, il ragazzo toglie un sostegno del plastico. Quando Pope prova a spostarlo, una parte di esso crolla e chiama Michael per ripararlo. Una volta in ufficio con Pope, Michael lo minaccia con un coltello e lo obbliga e far trasferire Lincoln in infermeria. Quindi, Pope viene legato e imbavagliato. Michael fa credere poi alla segretaria che \u00e8 al telefono e non vuole essere disturbato.\nMichael torna nella sua cella e uno ad uno tutti gli altri fuggitivi si recano nella stessa stanza per fuggire dal buco nella parete. Durante il percorso, ritrovano Bellick ormai sveglio e cosciente, al quale Michael ruba l'uniforme. Dopo avere fatto scattare l'allarme antincendio della sezione psichiatrica, obbligando cos\u00ec tutti ad uscire nel cortile, Michael conduce gli altri alla griglia e quindi all'interno dell'ospedale. La guardia all'interno, per\u00f2, nota che l'uniforme di Tweener non \u00e8 del tutto bianca (come sono quelle della psichiatria) e, chiede spiegazioni a Michael. Questi lo addormenta con un sedativo. Quindi vanno tutti alla botola, scendono nei condotti e raggiungono l'infermeria. Qui trovano Lincoln e constatano che Sara ha lasciato la porta aperta. Una volta divelte le sbarre della finestra, uno ad uno i fuggitivi, utilizzando un cavo che dall'edificio arriva fino al muro di cinta, escono dall'infermeria. Intanto, Westmoreland, sfinito dalla ferita causatagli da Bellick, cade a terra e in punto di morte confessa a Michael - in presenza di C-Note, T-Bag, Tweener e Manche - di essere D.B. Cooper e che la refurtiva che ha nascosto nello Utah \u00e8 di 5 milioni di dollari. Di tutti i presunti evasi, solo Manche non riesce nell'impresa.\nAll'esterno della prigione, gli evasi riescono ad evitare i cani poliziotti, impossibilitati a rintracciarli attraverso il loro odore. Michael conduce il gruppo verso un mulino dove trovano un furgone ad attenderli e qui abbandonano Haywire. Poco dopo, T-Bag, temendo per la propria vita, si ammanetta a Michael. Costretti ad abbandonare il furgone, si rifugiano in un granaio. Prima di entrare, per\u00f2, Michael obbliga Tweener a lasciare il gruppo. Abruzzi risolve il problema delle manette tra Michael e T-Bag tagliando a quest'ultimo la mano con un'accetta. Abbandonato anche T-Bag, gli altri si recano sulla pista di atterraggio, ma arrivano troppo tardi: l'aereo che doveva portarli in salvo sta decollando. Gli evasi sono costretti a correre attraverso i campi per tutta la notte.\nSeconda stagione.\nAl mattino, si rendono conto di essere vicino ad una ferrovia e, per evitare di essere presi da Bellick e gli altri, l'attraversano poco prima che passi un treno. Mentre l'Agente dell'FBI Alexander Mahone si mette sulle tracce degli evasi, Michael riesce a recuperare un'auto e porta gli altri ad un cimitero di Oswego (Illinois). Mentre dissotterrano, apparentemente, la tomba di E. Chance Woods, dove Michael ha nascosto vestiti e passaporti prima di essere arrestato, Bellick e i suoi uomini studiano le ricevute di acquisto della carta di credito di Michael e scoprono che, qualche giorno prima della sua rapina in banca, aveva acquistato un magazzino. In realt\u00e0, il locale \u00e8 stato acquistato da Michael solo per depistare gli eventuali inseguitori. Mahone riesce a decifrare il tatuaggio \"Ripe Chance Woods\" (la cui esatta trascrizione \u00e8 \"R.I.P. E. Chance Woods\") e si reca anche lui al cimitero ma il gruppo si \u00e8 gi\u00e0 allontanato. Michael ha per\u00f2 il tempo di vedere l'Agente. Vestiti come gente comune, finalmente i fuggitivi riescono a mescolarsi alla folla. Dopo avere dato dei soldi a C-Note e Sucre, Michael e Lincoln vanno per la loro strada.\nMichael porta Lincoln in un garage dove li attende un'auto che aveva portato l\u00ec prima del suo arresto. La prima cosa che Michael dice a Lincoln \u00e8 di non accendere la radio. La fuga verso Panama \u00e8 ritardata dall'arresto di L.J. per il duplice omicidio di sua madre e il suo patrigno. Lincoln decide allora di salvare suo figlio cercando di farlo fuggire dal tribunale dove \u00e8 in attesa di essere trasferito in una prigione dell'Arizona e convince Michael ad organizzare un piano. Ma il piano fallisce, perch\u00e9 Mahone riesce a codificare anche il messaggio che Lincoln ha comunicato a suo figlio. I due sono costretti ad allontanarsi lasciando cos\u00ec L.J. al suo destino.\nLincoln viene ferito da una pallottola durante il tentativo di fuga di L.J. Michael allora lo porta a casa di Nika. Poi prova a recuperare la sua auto ma riscontra che \u00e8 stata rimossa e che la borsa con i falsi passaporti \u00e8 stata rubata.\nMichael e Lincoln danno a Nika le coordinate di un posto preciso dove andarli a recuperare. Le coordinate, tatuate sul corpo di Michael sotto forma di un codice a barre, \u00e8 38-12-1037 (38 si riferisce alla Route 38, 12 rappresenta il miglio e 103.7 \u00e8 la frequenza della stazione radio che attiva il timer di una bomba). Arrivato sul posto, Michael tira fuori dal portabagagli dei sacchi pieni di resti di animale e li mette sui sedili anteriori dell'auto. Poi accende la radio e cerca la stazione che attiva il timer, e spinge l'auto gi\u00f9 da un ponticello. Ma la radio si blocca e Lincoln \u00e8 costretto ad avvicinarsi all'auto per sbloccarla. L'auto esplode proprio mentre Mahone sta sopraggiungendo. Il piano di Michael \u00e8 di depistare le autorit\u00e0 facendo credere loro di essere morti.\nBellick e Geary hanno messo temporaneamente in ritardo Michael e Lincoln nel loro piano per cercare i soldi di Charles Westmoreland. Alla fine, Michael e Lincoln raggiungono la contea di Tooele, nello Utah.\nDopo aver scoperto che qualcuno ha preso la mappa di cui avevano bisogno, ritrovano presto T-Bag in citt\u00e0. Questi informa loro che Tweener ha rubato la mappa. Mentre partono ad interrogare il giovane fuggiasco, T-Bag memorizza la mappa che aveva nascosto e la inghiotte. Quando arrivano sul posto, dove sorgeva il Double-K Ranch, constatano con orrore che i soldi di Westmoreland sono ormai sotterrati sotto un residence.\nDopo aver localizzato la casa sotto la quale i soldi potrebbero essere nascosti, i quattro detenuti si travestono da elettricisti per infiltrarsi nella casa di Jeanette Owens ed accedere cos\u00ec al garage. Poco dopo, vengono raggiunti da Sucre e C-Note. In due episodi, \"Suddivisione\" e \"Fantasmi del passato\", i fuggitivi deseppelliranno i cinque milioni di dollari di Westmoreland ma, tra lo stupore generale, Sucre, munito di revolver, chiede l'intera somma.\nNell'episodio seguente, \"Caduta mortale\", Sucre si nasconde nel bosco, dove viene raggiunto da Michael. Il furto di Sucre non era che uno stratagemma per non dividere i soldi con C-Note e T-Bag. I due si fanno ingannare da T-Bag, che aveva gi\u00e0 scambiato i sacchi e preso i soldi, prima dell'intervento di Sucre. Recandosi a casa del suo vecchio amore, Susan Hollander, si fa catturare da Bellick e Geary, che arrivano a scoprire dove T-Bag ha nascosto i cinque milioni di dollari. Giunti sul posto (una stazione degli autobus), Geary decide di non dividere la refurtiva con Bellick e lo colpisce. Ma T-Bag aveva messo con cautela un tracciatore nel sacco e arriva quindi a ritrovare facilmente Geary, che non esita a uccidere.\nIl giorno dopo l'evasione, Sara Tancredi scopre nella borsa dimenticata in infermeria una nota scritta su una gru in origami composta da diversi punti e un messaggio. Nei giorni seguenti, riceve altri tre origami, ognuno somigliante ad un numero di telefono scritto sopra. Dopo l'assassinio del padre ed essere scampata a due tentativi di omicidio, Sara decide di guardare pi\u00f9 attentamente gli origami e di decodificarli. Scopre presto che i punti e i numeri di telefono raggruppati sono combinati per formare lettere seguendo il quadrante del suo cellulare. Il primo cigno che traduce significa \"RENDEZVOUS\" e il seguente: \"SUNDOWNHOT\". Si rende conto di aver lasciato il terzo cigno nel suo appartamento durante la sua fuga precipitosa.\nKellerman e Mahone, in possesso del terzo cigono, arrivano a tradurlo: \"ELGILANM63\". Ci\u00f2 significa che Michael vuole che Sara la incontri all'hotel Sundown a Gila, nel Nuovo Messico, il 3 giugno. Sara realizza molto presto che \"Sundown/Hot\" \u00e8 infatti l'hotel Sundown. Chiedendo informazioni, localizza il posto. Nell'episodio \"Minuti contati\", Michael e Sara finiscono infine per vedersi ma l'incontro si conclude prematuramente quando Sara esita a fuggire a Panama e viene rapita dall'agente Kellerman.\nPrima che Lincoln lasci la squadra per recuperare L.J, liberato dal penitenziario di Klinpton a Kingman in Arizona, Michael si assicura di aver ben capito che dopo tre giorni dovr\u00e0 essere in un luogo da lui chiamato \"Bolshoi Booze\". Non si tratta di un luogo ma di una serie di numeri. Per decodificarle, bisogna leggere le lettere al contrario usando una particolare tipografia (\"bOLShOI bOOZE\"). Ci\u00f2 fornisce una posizione geografica: 32\u00b000'9\" - 104\u00b057'09\", che si trova a sud del Nuovo Messico, a circa 250 metri dallo Stato del Texas.\nNell'episodio \"Dissotterrato\", Michael va al giardino botanico di Blanding, nello Utah per cercare di recuperare una scatola contenente 3200 ampolle di nitroglicerina che aveva nascosto sotto una pianta. Per ricordarsi della pianta Michael la aveva disegnata nel suo tatuaggio. Gli agenti dell'FBI, che lo attendevano, fanno fallire il suo tentativo. \u00c8 cos\u00ec costretto a fermarsi a Maljamar, nel Nuovo Messico, per comprare una cassa di oli di mulinello (che consegner\u00e0 al posto del \"trinitrossipropano\"), e rubare un GPS prima di dirigersi verso il deserto del Nuovo Messico.\nArrivato a destinazione, Michael incontra un trafficante messicano (soprannominato \"coyote\" in v.o.) il quale, in cambio della nitroglicerina, gli deve indicare il luogo e l'ora in cui l'aereo diretto a Panam\u00e1 atterrer\u00e0. Non essendo riuscito a raggirare n\u00e9 il trafficante n\u00e9 gli uomini con la falsa nitroglicerina, Michael si trova nei guai. Ma Sucre, che \u00e8 riuscito a decodificare \"Bolshoi Booze\", arriva a salvarlo in tempo. L'aereo atterrer\u00e0 al terminale 7 al calar del sole. I messicani se ne vanno prima che Lincoln e Aldo Burrows raggiungano Michael e Sucre.\nQuando i due fratelli non riescono ad ottenere dalla presidente Caroline Reynolds la loro grazia presidenziale, si recano a Panam\u00e1 con una nave da carico. Michael usa uno dei suoi tatuaggi che rappresenta l'immagine di Ges\u00f9 di Nazareth in una rosa con il numero '617'. Il pittogramma permette a Michael di ricordarsi della nave ormeggiata in una baia di Panam\u00e1. Egli l'ha chiamata come la madre: Christina Rose Scofield. 617 \u00e8 la combinazione che gli permette di entrare nella nave.\nTerza stagione.\nNella terza stagione - ambientata nel penitenziario di Sona, a Panama - non vi \u00e8 nessun collegamento con il piano di evasione delle prime due stagioni della serie."}
{"id": "1138475", "revid": "125705030", "url": "https://it.wikipedia.org/wiki?curid=1138475", "title": "Furore (romanzo)", "text": "Furore (\"The Grapes of Wrath\") \u00e8 un romanzo di John Steinbeck. Pubblicato il 14 aprile del 1939 a New York, \u00e8 considerato il capolavoro dello scrittore statunitense, premio Nobel per la letteratura nel 1962. Bestseller numero 1 nel 1939 e nel 1940 negli USA, vendendo complessivamente 4 milioni e mezzo di copie in edizione rilegata, frutt\u00f2 all'autore 75.000 dollari dell'epoca. Molti ritengono \"Furore\" (premiato appena uscito col National Book Award, nel 1940 col Premio Pulitzer e un American Booksellers Book of the Year Award) il romanzo simbolo della grande depressione americana degli anni '30.\nGenesi e tema del romanzo.\nLa stesura del romanzo richiese a Steinbeck solo 5 mesi. Anzi, cento giorni di lavoro pieno, essendo gli altri \"giorni dispersivi: amici, distrazioni e pigrizia\". Cominciato il 31 maggio 1938, viene portato a termine con estrema fatica il 26 ottobre dello stesso anno.\nLo spunto e i materiali per il romanzo Steinbeck li trasse da una serie di articoli pubblicati nell'ottobre 1936 nel \"San Francisco News\", per documentare le condizioni di vita di una popolazione che, attratta da offerte di lavoro, a centinaia di migliaia, aveva abbandonato il Midwest per raggiungere la California. Si trattava dei nuovi poveri, bianchi e protestanti, espropriati dalle banche delle loro fattorie, non pi\u00f9 redditizie dopo che il cataclisma delle tempeste di polvere (Dust Bowl) aveva disperso l'humus coltivabile.\nPoi nacque l'idea di un romanzo di grandi dimensioni, il cui titolo avrebbe dovuto essere \"The Oklahomans\". Il terzo passo fu il progetto di una satira socio-politica, \"L'affaire Lettuceberg\", che fu per\u00f2 abbandonato. Quindi, si arriv\u00f2 a \"The Grapes of Wrath\".\nPer quanto riguarda i capitoli introduttivi, Steinbeck si ispir\u00f2 a Hemingway, Faulkner, Thomas Wolfe, Dos Passos, Caldwell e Herman Melville. Nella composizione del libro entra anche la presenza e l'amicizia di Tom Collins, la persona che rivel\u00f2 a Steinbeck il mondo del lavoro dei braccianti lavoratori a giornata organizzati dalla Resettlement Administration. Nonostante le crescenti tensioni matrimoniali, la moglie Carol lavor\u00f2 col marito alla stesura del romanzo.\nIl titolo.\nIl titolo originale ( \"The Grapes of Wrath,\" letteralmente \"I grappoli d'ira (o I grappoli d'odio),\" \u00e8 un verso tratto da \"The Battle Hymn of the Republic\", di Julia Ward Howe:\nA loro volta questi versi si riferiscono al passaggio dell'Apocalisse 14:19-20.\nTrama.\nLa vicenda narra l'epopea della 'biblica' trasmigrazione della famiglia Joad, che \u00e8 costretta ad abbandonare la propria fattoria nell'Oklahoma a bordo di un autocarro e - attraverso il Texas Panhandle, il New Mexico e l'Arizona, lungo la Route 66 - a tentare di insediarsi in California, dove spera di ricostruirsi un avvenire. Nella stessa situazione si trovano centinaia di altre famiglie, sfrattate dalle case dove avevano vissuto per generazioni perch\u00e9 le banche a cui avevano chiesto i prestiti non rinnovano i crediti e confiscano i terreni spedendo le \"trattrici\" a spianare tutto, comprese le abitazioni in legno.\nLa storia ha inizio con Tom, che \u00e8 appena stato rilasciato sulla parola con un permesso speciale del carcere - dove ha gi\u00e0 scontato quattro dei sette anni ai quali \u00e8 stato condannato per aver ucciso un uomo che lo aveva accoltellato. Egli ritorna a casa attraversando un paesaggio desolato dall'aridit\u00e0 e dalle piogge torrenziali che rovinano l'ennesimo raccolto e che preannunciano la miseria incombente. Con la sua famiglia decide cos\u00ec di abbandonare l'Oklahoma per tentare la fortuna all'Ovest. Costoro intraprendono a bordo di un autocarro un lungo viaggio lungo la Route 66 verso la California, dopo aver letto un volantino di ricerca lavoro.\nA compiere il viaggio sono tre generazioni delle quali la madre, che \u00e8 la vera anima del gruppo familiare, cerca positivamente di diffondere su tutti la serenit\u00e0 e quando il figlio Al le chiede, all'inizio del viaggio:\nla sua risposta \u00e8 calma e rassicurante.\nOltre alla mamma, ad Al e al protagonista Tom, fanno parte del gruppo familiare la giovane sposa Rosasharn (Rose of Sharon), in attesa di un bambino, col marito Connie, il fratello maggiore Noah, la sorella dodicenne Ruth e il fratello minore Winfield di dieci anni, un ex-predicatore ritrovato da Tom e ora aggregato alla famiglia di nome Casy spesso assorto in pensieri filosofici sulla condizione umana, il babbo, lo zio John e i vecchi nonni in condizioni precarie.\nDurante il lungo ed estenuante viaggio incontrano altre famiglie di emigranti e ogni tanto degli accampamenti per giungere infine alle soglie della California.\nMa la felicit\u00e0 di essere giunti durer\u00e0 poco perch\u00e9 la California non \u00e8 il paese che avevano sognato ma un luogo, almeno per loro, di miseria e la sorte sembra accanirsi contro la famiglia Joad: Tom in seguito ad un orribile fatto \u00e8 costretto a fuggire, mentre un'inondazione che arriver\u00e0 proprio quando finalmente avevano trovato un lavoro con un discreto salario peggiorer\u00e0 nuovamente la situazione e alla fine Rosasharn, abbandonata dal marito, partorisce un bimbo morto. Il romanzo termina con una immagine di coraggio e solidariet\u00e0 di Rosasharn, che appena dopo il parto allatta un pover'uomo sfinito dalla fame.\nControversie.\nIl contenuto di denuncia sociale del romanzo, atto a sottolineare il degrado nel quale versavano le campagne colpite dalla crisi, fu tale da attirare immediatamente l'attenzione di critici, giornalisti e politici. Essi si interessarono molto del romanzo, che cre\u00f2 una forte spaccatura tra sostenitori e detrattori, ben pi\u00f9 dei tanti altri romanzi sulla crisi scritti in quel periodo.\nUn ampio dibattito coinvolse la veridicit\u00e0 della testimonianza di Steinbeck. Se una parte consistente dell'America si riconosceva nelle affermazioni e nelle posizioni di Steinbeck, un'altra parte altrettanto grande si scagliava contro le presunte mistificazioni e falsit\u00e0 del romanzo.\nUna delle critiche pi\u00f9 aspre e dettagliate verso \"The Grapes of Wrath\" fu fatta da Frank J. Taylor, giornalista e critico letterario.\nTaylor denunci\u00f2 la presunta falsit\u00e0 delle critiche fatte da Steinbeck verso i grandi proprietari terrieri.\nTaylor condusse due inchieste nelle stesse zone analizzate da Steinbeck, una nell'inverno del 1937-38 e una nel 1939, ottenendo risultati completamente diversi dal suo predecessore.\nIn netta contrapposizione con Steinbeck, Taylor afferm\u00f2 di non aver trovato un equivalente reale della famiglia Joad durante le sue ricerche: \nUn altro importante contributo, ma di esiti completamente opposti a quelli di Taylor, \u00e8 quello di Carey McWilliams, commissario per l'immigrazione in California e giornalista per il Nation. Celeberrima la sua inchiesta \"Factories in the Field\", opera sui problemi socioeconomici americani che ricalca le posizioni di Steinbeck.\nLa commissione LaFollette, sostenuta dal celebre progressista che le d\u00e0 il nome, si preoccup\u00f2 di verificare la correttezza dei dati forniti da Steinbeck e McWilliams. I dati rinvenuti dai risultati del \"LaFollette Committee\" furono in netto contrasto con le testimonianze riportate da Taylor.\nLe considerazioni di Taylor e McWilliams, anche se di segno nettamente opposto, contribuiscono entrambe a verificare gli scenari disegnati da Steinbeck. I travagli affrontati dai Joad, infatti, evidenziano la singolarit\u00e0 e le contraddizioni degli episodi narrati.\nAl cinema.\nDal romanzo \u00e8 stato tratto un film omonimo gi\u00e0 nel 1940 - in una versione non del tutto fedele al romanzo, ma di straordinaria qualit\u00e0 cinematografica - per la regia di John Ford, che ottenne 7 \"nomination\" al premio Oscar, sceneggiato da Nunnally Johnson. Resta indimenticabile, nell'immaginario collettivo, Henry Fonda che interpreta Tom Joad, il protagonista.\nCuriosit\u00e0.\nIl personaggio di Tom Joad \u00e8 stato fonte di ispirazione per altri artisti americani. Woody Guthrie gli ha dedicato l'omonima canzone, presente nel suo Album Dust Bowl Ballads del 1940, mentre per Bruce Springsteen \u00e8 stato d'impulso per la stesura dell'Album The Ghost of Tom Joad del 1995, pi\u00f9 di mezzo secolo dopo la pubblicazione del romanzo.\nNel 2017, in occasione della \"Giornata Nazionale per le vittime dell'immigrazione\", presso le ex Officine Mirafiori, viene trasmesso su Rai 3 il documentario \"Steinbeck, Furore\" in cui Alessandro Baricco racconta e analizza l'opera di Steinbeck, con l'accompagnamento di Francesco Bianconi, frontman dei Baustelle.\nNel manga Prison School Anzu Yokoyama invita Shingo Wakamoto al cinema a vedere \"Furore: i grappoli dell'ira\"; purtroppo il film non sar\u00e0 di loro gradimento: Shingo si addormenta e Anzu lo sveglia per chiedergli di abbandonare insieme a lei la sala. \"Mi aspettavo una cosa completamente diversa, invece \u00e8 un film serio... Non sono neanche i grappoli ad essere impazziti ma questo vecchio contadino\" \u00e8 il commento di Anzu.\nCritica.\nL'unica versione italiana, fino al 2013, fu quella tradotta nel 1940 da Carlo Coardi, coraggiosamente pubblicata da Valentino Bompiani, al quale si deve la scelta di \"Furore\" come titolo. Purtroppo, il testo tradotto - rimaneggiato e aggiustato in seguito - risentiva dei pesanti tagli imposti dalla censura fascista del Ministero della cultura popolare, limitando la comprensione della portata dell'opera e dello stesso personaggio principale. A influire notevolmente, oltre ai gi\u00e0 citati motivi politici contingenti, furono le convenzioni letterarie dell'epoca che non seguivano rigide teorie di fedelt\u00e0, in un periodo in cui la traduzione non era sistematizzata, ma si permetteva dei rifacimenti. Inoltre, la forma doveva essere innalzata a letteraria perch\u00e9 il pubblico dei lettori italiani dell'epoca era assolutamente estraneo alla cultura americana: l'inglese \"scorretto\" dell'originale non aveva corrispondenze in un italiano colloquiale, al cui posto venivano usati i vari dialetti.\nNel novembre 2013, \u00e8 uscita l'attesa nuova versione integrale, condotta dallo scrittore Sergio Claudio Perroni, gi\u00e0 traduttore in italiano di Michel Houellebecq, James Ellroy e David Foster Wallace. La traduzione si segnala per aver ridato forza espressiva, lavorando sui diversi registri del testo, in particolare il timbro biblico-retorico, e aver restituito alla lettura le pagine soppresse o sostituite con pasticciate libere interpretazioni. La traduzione avviene nell'ambito della riedizione delle Opere di Steinbeck presso l'Editore Bompiani (detentore esclusivo per l'Italia dei diritti dell'opera omnia), avviata a cura di Luigi Sampietro, anglista e professore di Letteratura anglo-americana all'Universit\u00e0 Statale di Milano. La traduzione \u00e8 basata sul testo inglese della \"Centennial Edition\" delle Opere di Steinbeck."}
{"id": "1138479", "revid": "59975", "url": "https://it.wikipedia.org/wiki?curid=1138479", "title": "Rude boys", "text": ""}
{"id": "1138483", "revid": "1226", "url": "https://it.wikipedia.org/wiki?curid=1138483", "title": "Thuggee", "text": ""}
{"id": "1138485", "revid": "1226", "url": "https://it.wikipedia.org/wiki?curid=1138485", "title": "Thugs", "text": ""}
{"id": "1138486", "revid": "491209", "url": "https://it.wikipedia.org/wiki?curid=1138486", "title": "Marca Obertenga", "text": ""}
{"id": "1138487", "revid": "1161730", "url": "https://it.wikipedia.org/wiki?curid=1138487", "title": "Arcipelago malese", "text": "L'arcipelago malese, detto anche Insulindia o Indonesia, \u00e8 un gruppo di isole localizzato nel sud-est asiatico fra Australia e Indocina.\n\u00c8, nel suo complesso, il pi\u00f9 vasto arcipelago del mondo.\nDescrizione.\nLe isole che lo compongono delimitano il \"confine\" fra oceano Pacifico e oceano Indiano e fanno parte di diversi stati: Indonesia, Filippine, Singapore, Brunei, Malaysia (stati di Sarawak, Sabah e territorio federale di Labuan), Timor Est e Papua Nuova Guinea anche se l'inclusione di quest'ultima \u00e8 controversa sia per ragioni culturali sia per motivi geografici in quanto l'isola di Nuova Guinea, da un punto di vista geologico, non fa parte della piattaforma continentale dell'Eurasia.\nL'arcipelago malese comprende a sua volta diversi arcipelaghi, i principali sono: \nLa superficie complessiva \u00e8 pari a circa 2 milioni di km\u00b2, e la popolazione totale \u00e8 di circa 345 milioni di persone.\nLe isola principali dell'arcipelago sono Nuova Guinea (se compresa), Borneo e Sumatra, la pi\u00f9 popolosa \u00e8 l'isola di Giava.\nDa un punto di vista geologico l'arcipelago \u00e8 una delle regioni vulcaniche pi\u00f9 attive al mondo, il punto pi\u00f9 elevato \u00e8 il monte Kinabalu a Sabah (4.101\u00a0m s.l.m.) oppure, se si comprende la Nuova Guinea, il Puncak Jaya (4.884\u00a0m s.l.m.) nella provincia di Papua.\nL'arcipelago \u00e8 situato a cavallo dell'equatore, il clima \u00e8 tropicale ma sensibilmente pi\u00f9 piovoso nella parte occidentale che in quella orientale.\nLa fauna presenta una forte differenziazione fra la parte occidentale e quella orientale, le due regioni sono infatti separate dalla cosiddetta linea di Wallace."}
{"id": "1138488", "revid": "339392", "url": "https://it.wikipedia.org/wiki?curid=1138488", "title": "Alternative", "text": ""}
{"id": "1138491", "revid": "183694", "url": "https://it.wikipedia.org/wiki?curid=1138491", "title": "Paul Felix Lazarsfeld", "text": "Biografia.\nLazarsfeld nacque a Vienna nel 1901, figlio del giurista Robert Lazarsfeld e della psicologa Sophie Lazarsfeld (nata Munk).\nDopo aver completato la scuola dell'obbligo studi\u00f2 matematica presso l'Universit\u00e0 di Vienna, dove nel 1924 consegu\u00ec il dottorato di ricerca con una dissertazione intitolata \"\u00dcber die Berechnung der Perihelbewegung des Merkur aus der Einsteinischen Gravitationstheorie\".\nDopo un anno di ricerche in Francia, Lazarsfeld torn\u00f2 a Vienna e lavor\u00f2 fino al 1929 presso un istituto superiore come insegnante di matematica. Dal 1929 al 1933 fu poi ricercatore presso l'istituto di psicologia di Vienna.\nNel 1933 emigr\u00f2 negli Stati Uniti grazie a una borsa di studio della Rockefeller Foundation. Negli anni successivi lavor\u00f2 presso vari enti di ricerca fino alla fondazione nel 1939 dell\"'Ufficio di Ricerca Sociale Applicata\" (Bureau of Applied Social Research) presso la Columbia University, nella quale ottenne in seguito una cattedra come professore ordinario di sociologia.\nNegli anni successivi Lazarsfeld affianc\u00f2 alla sua attivit\u00e0 di professore anche quella di consulente per il governo statunitense e in seguito prese parte a vari progetti di ricerca in molte prestigiose universit\u00e0 di tutto il mondo.\nOpere.\nPaul F. Lazarsfeld \u00e8 l'ideatore di molti aspetti della metodologia della ricerca sociale empirica.\nI disoccupati di Marienthal.\nCome opera fondamentale per questo ambito viene ricordato lo studio del 1933 condotto insieme a Marie Jahoda e Hans Zeisel dal titolo \"I disoccupati di Marienthal\". In questa analisi vennero combinati metodi qualitativi e quantitativi per analizzare i mutamenti sociali causati dall'alto livello di disoccupazione nel paese.\nThe People's Choice.\nNegli Stati Uniti Lazarsfeld comp\u00ec una ricerca sugli effetti dei mass media sulle scelte politiche della popolazione. Raccolse i suoi risultati nel libro \"The People's Choice\". Per questa analisi vennero seguiti 600 elettori americani durante le elezioni presidenziali negli ultimi mesi della campagna elettorale, vennero analizzati questionari sulle abitudini e sui cambiamenti nella scelta di voto.\nQuesto studio mostr\u00f2 che la comunicazione interpersonale, ad esempio con persone influenti o con persone pi\u00f9 istruite, aveva una forte influenza sulla scelta elettorale, mentre la campagna elettorale e pi\u00f9 in generale i mass media non sembravano influenzare pi\u00f9 di tanto la scelta tra un candidato o l'altro.\nIn questo modo si svilupp\u00f2 una teoria degli effetti limitati dei media che si contrapponeva alla teoria ipodermica (Modello S-R) della scuola behaviorista. \nImportanti invece nell'influenza della scelta elettorale erano i cosiddetti opinion leader (Leader d'Opinione), i quali comunicavano efficacemente i contenuti dei media alle persone. Lazarsfeld svilupp\u00f2 attraverso questo modello la \"Teoria del flusso a due fasi di comunicazione\":"}
{"id": "1138492", "revid": "1305772", "url": "https://it.wikipedia.org/wiki?curid=1138492", "title": "Chiuso-aperto", "text": "L'approccio chiuso-aperto alla strutturazione di un brano musicale per chitarra, basso e batteria, molto comune in molti generi musicali, contrappone due \"fasi\": la prima, che coincide spesso con la strofa, in cui il suono \u00e8 \"compresso\": le chitarre sono stoppate col \"palm muting\", il charleston \u00e8 chiuso e pu\u00f2 \"raddoppiare\" ed il basso \u00e8 \"dritto\": nella seconda fase, di solito il ritornello, le chitarre vengono fatte suonare pi\u00f9 a lungo, il charleston \u00e8 tenuto aperto mentre il basso \"disegna\" schemi ritmici pi\u00f9 cadenzati."}
{"id": "1138493", "revid": "17654", "url": "https://it.wikipedia.org/wiki?curid=1138493", "title": "Virginia de Leyva", "text": ""}
{"id": "1138494", "revid": "117610006", "url": "https://it.wikipedia.org/wiki?curid=1138494", "title": "Marca obertenga", "text": "La Marca Obertenga fu un territorio vassallo del Regno d'Italia e del Sacro Romano Impero, insieme alle altre marche in cui era divisa l'Italia nord-occidentale, arduinica, anscarica ed aleramica.\nStoria.\nI territori in possesso degli Obertenghi, famiglia di origine longobarda, comprendevano la Lombardia (con la Svizzera Italiana e Novara), l'Emilia con Bologna esclusa (poi si aggiunse anche Ferrara) parte del Piemonte (parte dell'Oltregiogo con Tortona, Novi Ligure) e parte della Liguria e della Toscana, dal Genovesato fino alla Lunigiana e alla Garfagnana, e poi indirettamente anche la Corsica e parte della Sardegna.\nOberto I, conte di Luni, discendente di Suppone duca di Spoleto e conte palatino, fu investito da Berengario II nel 951 della marca detta \"obertenga\".\nI suoi figli e nipoti parteciparono alla lotta di Arduino d'Ivrea contro Enrico II il Santo. Alcuni discendenti di Oberto diedero poi origine ai Malaspina, agli Estensi, ai Pallavicino, ai Gavi, ai Cavalcab\u00f2 e ad altre famiglie italiane.\nDivisione.\nNel 950-951 il re Berengario termin\u00f2 la riorganizzazione del territorio ligure e del nord d'Italia, iniziata da Ugo di Provenza.\nQuest'ultimo era stato nominato marchese di Milano e di Genova gi\u00e0 prima del 951, con autorit\u00e0 sui Comitati di Luni, prima appartenente ai marchesi di Tuscia, di Milano, Genova, Tortona, Pavia (governati direttamente) e su quelli di Bobbio (feudo monastico imperiale), Piacenza, Cremona, Parma, Modena e Reggio Emilia, Ferrara, Ascoli Piceno (si aggiunse in un secondo tempo), poi feudi minori (governati da vescovi od abati od altri feudatari).\nGli eredi di Oberto I, Adalberto I e Oberto II, mantennero in consorzio la carica marchionale con l'appoggio imperiale da Ottone I ad Arduino e Corrado II."}
{"id": "1138504", "revid": "1745361", "url": "https://it.wikipedia.org/wiki?curid=1138504", "title": "Egosintonico", "text": "In psicologia si dice egosintonico un qualsiasi comportamento, sentimento o idea che sia in armonia con i bisogni e desideri dell'Io, o coerente con l'immagine di s\u00e9 del soggetto.\nI sintomi delle patologie psichiatriche possono essere egosintonici oppure non esserlo. In genere i sintomi dei disturbi di personalit\u00e0 sono \"egosintonici\" (la persona si sente in sintonia coi sintomi, quindi non prova disagio, e sono ritenuti da essa coerenti col resto della personalit\u00e0). \nL'opposto del termine \u00e8 egodistonico. \nIn psicoanalisi.\n\"Egosintonico\" \u00e8 stato introdotto come termine nel 1914 da Freud in \"Introduzione al narcisismo\", ed \u00e8 rimasto una parte importante del suo apparato concettuale. \nOtto Fenichel distinse tra impulsi morbosi, che considerava egosintonici, e sintomi compulsivi, che colpivano i loro possessori come \"egoalieni\". Anna Freud sottoline\u00f2 come le difese egosintoniche fossero pi\u00f9 difficili da esporre degli impulsi egodistonici, perch\u00e9 le prime sono familiari e date per scontate. Anche Heinz Hartmann, e dopo di lui la psicologia dell'Io, fece un uso centrale dei due concetti.\nGli scrittori psicoanalitici successivi hanno sottolineato come l'espressione diretta del represso fosse egodistonica e l'espressione indiretta pi\u00f9 egosintonica."}
{"id": "1138506", "revid": "111289594", "url": "https://it.wikipedia.org/wiki?curid=1138506", "title": "Don Sphynx", "text": "Il Don Sphynx, oggi sempre pi\u00f9 conosciuto come Donskoy, \u00e8 una razza di gatto originaria della Russia che presenta quasi una totale assenza di pelo.\nStoria.\nNel 1987 una gatta dalla pelliccia molto rada e a tratti assente fu trovata a vagare in Russia fra le strade della cittadina di Rostov-na-Donu, questa gatta fu salvata e curata contro ogni tipo di dermatite, ma il problema alla cute persisteva. Dopo una cucciolata di questa micia, chiamata Varya, si scopr\u00ec che il problema non era da ritenersi clinico, bens\u00ec genetico. Varya e la sua prole infatti manifestavano una sottile peluria che andavano perdendosi entro l'anno di vita.\nUna figlia di Varya, Chita, fu adottata da Irina Nemykina che intraprese un programma di allevamento accoppiandola con svariati gatti \"di strada\", si scopr\u00ec cos\u00ec che il gene di questi gatti nudi non era lo stesso degli esemplari di razza Sphynx, di tipo recessivo, ma invece dominante. Un'altra razza di gatto nudo era stata scoperta, e si intraprese un lungo cammino di selezione a partire dagli anni novanta; cammino che port\u00f2 anche alla nascita del Peterbald.\nCarattere e cure.\nIl Donskoy \u00e8 un gatto estremamente dolce e affettuoso, il suo carattere assomiglia molto a quello dello Sphynx canadese. Estremamente devoto al padrone passa gran parte del tempo giocando e seguendo le orme di chi sta in casa. \u00c8 molto intelligente e adora essere parte integrante della famiglia, dormire con gli umani e non rimanere mai solo. Come gli altri gatti nudi il Don Sphynx ha bisogno di regolare pulizia della pelle, che tende a non trattenere le secrezioni di unto che negli altri gatti si depositano sulla pelle. Questo gatto per\u00f2 ha un tipo di pelle pi\u00f9 \"forte\" al tatto di quella dello Sphynx e a volte ha un leggero odore di sudore, per questo \u00e8 importante lavarli abbastanza spesso. Le orecchie vanno pulite settimanalmente e le unghie spuntate spesso. Pur essendo nudo non \u00e8 un gatto fragile; l'appartamento \u00e8 il suo ambiente ideale e si adatta bene ad ogni temperatura purch\u00e9 non vi siano particolari sbalzi termici."}
{"id": "1138508", "revid": "124686937", "url": "https://it.wikipedia.org/wiki?curid=1138508", "title": "Bertoldo di Andechs-Merania", "text": "Berthold era il figlio di Bertoldo IV di Andechs e Agnese di Rochlitz, appartenenti alla nobile famiglia bavarese degli Andechs, margravi d'Istria. I suoi fratelli furono il duca Ottone VII di Merania, il vescovo di Bamberga Ekbert von Andechs, la duchessa e santa Edvige di Slesia e la regina di Francia Agnese; un'altra sorella, Gertrude, spos\u00f2 il sovrano magiaro Andrea II e divenne madre di santa Elisabetta. Una zia di Bertoldo, Matilde, divenne contessa di Gorizia.\nGrazie al matrimonio della sorella con il sovrano magiaro, Bertoldo ottenne importanti cariche civili ed ecclesiastiche: divenne conte e nel 1207 divenne vescovo di Kalocsa; nomina che papa Innocenzo III conferm\u00f2 per\u00f2 solo nel 1212 per la mancanza dell'et\u00e0 richiesta e l'assenza di esperienza. Probabilmente per questo motivo, Bertoldo si rec\u00f2 poco dopo a Vicenza per approfondire i suoi studi.\nNel 1209 Bertoldo divenne bano di Croazia, Dalmazia e Slavonia e nel 1212 divenne anche voivoda di Transilvania e vicer\u00e9.\nLa nobilt\u00e0 magiara mal sopportava l'influenza che la regina bavarese aveva nei confronti del marito, e le preferenze accordate ai nobili tedeschi rispetto alla nobilt\u00e0 locale, e nel 1213 ord\u00ec un complotto che, approfittando della mancanza del re che si trovava ad Halych per una battuta di caccia, port\u00f2 all'uccisione della regina.\nBertoldo si salv\u00f2 a stento dal complotto e scapp\u00f2 assieme ai fratelli.\nLa nomina a patriarca.\nNel 1218 papa Onorio III lo nomin\u00f2 patriarca di Aquileia, prerogativa che toglie al capitolo di Aquileia non essendo questo riuscito a giungere ad una decisione; quando giunse alla Basilica di Aquileia per prenderne possesso, inciamp\u00f2 e cadde vicino all'ingresso, il papa esclam\u00f2 allora: \u00abQui riposerai per l'eternit\u00e0\u00bb. Infatti la sua tomba \u00e8 collocata nel punto esatto in cui cadde.\nGovern\u00f2 con abilit\u00e0 e saggezza la Patria del Friuli: incoraggi\u00f2 la diffusione dei francescani, emise norme contro gli eretici ed i flagellanti, presenti in regione; nel 1238, dopo che un terremoto distrusse il palazzo patriarcale (25 dicembre 1222) trasfer\u00ec la propria residenza da Cividale ad Udine (che allora conta circa 1\u00a0200 abitanti), che elev\u00f2 al rango di citt\u00e0. Concesse alla citt\u00e0 il diritto di tenere un mercato che si svolgeva nell'odierna piazza Matteotti, chiamata anche piazza San Giacomo per la presenza della chiesa omonima, per suo volere venne inoltre costruito il Duomo di Udine che fu edificato a partire dal 1245, concesse inoltre diversi vantaggi fiscali alla nobilt\u00e0 friulana.\nBertoldo avvi\u00f2 durante il suo mandato un intenso consolidamento del potere dello Stato patriarcale e dei suoi territori. Per il suo impegno ricevette il sostegno di Federico II che vedeva in lui un alleato contro le citt\u00e0 nemiche della Lombardia (Federico ebbe al suo fianco il patriarca nella campagna in Italia del 1233, durante l'assedio di Brescia del 1238 e alla dieta di Ravenna del 1231 ed a quella di Cividale del maggio 1232), tanto da venire scomunicato nel 1239 per la sua lealt\u00e0 verso l'Imperatore quando il conflitto tra papa Gregorio IX e Federico II divenne pi\u00f9 intenso. Solo nel 1241, dopo l'intervento di re Andrea II d'Ungheria la scomunica fu revocata. Bertoldo divent\u00f2 da allora un intermediario tra l'imperatore e il papa.\nBertoldo accompagn\u00f2 Federico II in Terrasanta (1228-1229), qui riconsacr\u00f2 l'altare del Santo Sepolcro a Gerusalemme.\nLa citt\u00e0 di Cividale del Friuli conserva due preziosi codici miniati del patriarca Bertoldo: lo \"Psalterium Egberti\" e il \"Salterio di santa Elisabetta\".\nSotto il governo di Bertoldo avvenne nel 1231 la riunione che sanc\u00ec l'inizio dell'attivit\u00e0 del Parlamento della Patria del Friuli.\nLe azioni di guerra.\nBertoldo sostenne molte operazioni militari e sigl\u00f2 paci fin dal principio del suo patriarcato: combatt\u00e9 in particolare contro i trevigiani (alleati con il conte del Tirolo e con Bernardo di Ortenburg-Sponheim duca di Carinzia che sobillarono alla rivolta alcuni feudatari del patriarcato), sia soli, sia con l'appoggio dei comuni di Padova, Vicenza e Verona, del papato e della Serenissima. La vittoria decisiva in favore del patriarcato (1219) si ebbe a Cavolano (presso Sacile), le truppe patriarcali saccheggiarono Pordenone, Prata, Porcia, Ceneda e costringono Treviso alla pace (13 agosto 1221), fissando il confine sul Livenza.\nAnche Ezzelino III da Romano, alleatosi con i conti di Prata, mosse contro il Patriarca commettendo, come si legge dai documenti dell'epoca, feroci atrocit\u00e0.\nBertoldo, per far fronte a tale situazione, si alle\u00f2 prima con i Conti d'Este, poi con Mantova e Brescia e infine, nella guerra contro Gorizia, ricevette rinforzi dal Duca di Carinzia; vinto anche lo scontro con i goriziani (1226) il patriarca si accord\u00f2 con Mainardo II conte di Gorizia per la restituzione delle terre del Friuli usurpate che riottienne in feudo.\nCon l'aumentare dell'estensione del Patriarcato aumentavano le ostilit\u00e0 e il numero dei suoi nemici: anche l'Istria provoc\u00f2 serie preoccupazioni a Bertoldo che tuttavia, con le sue truppe, la riport\u00f2 di nuovo all'obbedienza.\nDurante il suo dominio fece aumentare il recinto delle mura della citt\u00e0 di Cividale, aggiungendovi tre borghi murati: San Pietro, San Domenico e Borgo del Ponte.\nPassaggio alla fazione guelfa.\nL'improvvisa ed inaspettata defezione del patriarca dal partito imperiale (1248) caus\u00f2 le incursioni in Friuli di Ezzelino III da Romano, Mainardo III di Tirolo-Gorizia e del feudatario ribelle Guecello di Prata (1250) che, sorpreso il patriarca in un'imboscata presso Sacile, giunge quasi a catturarlo. Ezzelino occup\u00f2 Fagagna e si schier\u00f2 in attesa delle truppe patriarcali a San Vito al Tagliamento, ma la battaglia non ebbe luogo. Il patriarca riusc\u00ec a rappacificarsi con Mainardo III ed Ezzelino evacuando i territori occupati durante il conflitto. Bertoldo e Voldarico vescovo di Trieste parteciparono al concilio di Lione del 1245, indetto per confermare la scomunica di Federico II.\nMorte.\nCon la morte di Bertoldo in data 23 maggio 1251 si conclude il lungo elenco di aristocratici tedeschi a capo della Patria del Friuli. Con la sua morte la casa di Andechs-Merania si estinse in linea maschile.\nL'introduzione del vitigno del \"Tocai\".\nTra i meriti del patriarca Bertoldo c'\u00e8 anche l'introduzione in Friuli del vitigno denominato fino a poco tempo fa Tocai (ora ha assunto la denominazione di 'Friulano') grazie ai buoni rapporti mantenuti con il nipote Bela IV d'Ungheria sovrano magiaro salito al trono nel 1235.\nRisulta invece da un'altra versione che il vitigno, autoctono friulano, in Ungheria ci sia arrivato come dote della contessa Cecilia Formentini andata in sposa ad un principe ungherese."}
{"id": "1138513", "revid": "1543377", "url": "https://it.wikipedia.org/wiki?curid=1138513", "title": "Gatto Peterbald", "text": "Il peterbald \u00e8 un gatto di origine russa, con pelliccia rada o nulla, nato dall'accoppiamento fra esemplari di tipo siamese e gatti nudi russi Don Sphynx.\nStoria.\nDopo che nel 1987, con la scoperta di Varya (o Varvara), si inizi\u00f2 in Russia la selezione del gatto nudo russo chiamato Don Sphynx, alcuni allevatori di Siamesi ed orientali iniziarono ad accarezzare l'idea di creare un gatto nudo con l'eleganza di un siamese.\nFu cos\u00ec che, sotto la supervisione della dr.sa Mironova, nel 1994 nacque la prima cucciolata di quelli che in seguito furono chiamati \u201cPetersburg Sphynx\u201d ed infine peterbald. \nLa razza \u00e8 stata creata dalla nota felinologa russa Olga Mironova, con la partecipazione di Tatyana Komarova, che era la proprietaria di Afinogen Mif. Dalle prime due cucciolate di peterbald sono stati ottenuti 4 gattini: Mandarino Murino, Muscat Murino, Nezhenka Murino e Noctyrne Murino. Questi quattro peterbald sono i fondatori della razza.\nOssia dei gatti con una pelliccia molto sottile e fragile che in alcuni esemplari tendeva a diradarsi diventando nudi. Morfologicamente questi gatti avevano tutte le caratteristiche fisiche dei Siamesi e degli orientali, da cui discendevano, ed \u00e8 per questo che ancora oggi gli accoppiamenti consentiti per selezionare i Peterbald sono unicamente con queste due razze. Il Peterbald \u00e8 conosciuto anche come \"il siamese nudo\".\nCarattere e cure.\nL'accoppiamento con i gatti di tipo orientale che ha portato alla nascita del peterbald l'hanno fatto discostare decisamente a livello caratteriale da quello che \u00e8 stato il suo capostipite, il Don Sphynx. Questi gatti infatti, seppure affettuosi e giocherelloni, hanno la classica intelligenza ed attivit\u00e0 del gatto Siamese, che li porta ad essere dei compagni presenti e molto atletici. Decisamente dei gatti non adatti a chi vuole un cucciolo che rimanga sempre sul divano o a giocare su pavimento, il peterbald infatti \u00e8 un abile saltatore e adora esplorare tutta la casa, salvo appisolarsi poi sulle spalle del padrone come il suo diretto predecessore orientale. La vocalit\u00e0 del peterbald \u00e8 notevolmente pressante; questi sono gatti che sanno emettere sonori e differenti vocalizzi i quali lo aiutano a comunicare con il padrone."}
{"id": "1138515", "revid": "125266529", "url": "https://it.wikipedia.org/wiki?curid=1138515", "title": "Boone Carlyle", "text": "Boone Carlyle \u00e8 un personaggio della serie televisiva \"Lost\", interpretato da Ian Somerhalder.\nBiografia.\nPrima dello schianto.\nBoone nasce nell'ottobre del 1981. \u00c8 figlio della ricca Sabrina Carlyle, proprietaria di un'azienda di abiti matrimoniali. Quando Boone ha dieci anni, la madre sposa Adam Rutherford, il quale ha una figlia di otto anni, Shannon. Quando Boone ha vent'anni diventa il direttore generale dell'azienda della madre a New York. Boone nutre un profondo affetto nei confronti della sorellastra e presto si innamorer\u00e0 di lei. Quando Boone apprende delle difficolt\u00e0 finanziarie di Shannon dopo la morte di suo padre, le offre dei soldi che per\u00f2 lei non accetta.\nIn un flashback di \"Ragione e sentimento\", parecchio tempo dopo, Boone \"salver\u00e0\" Shannon da una relazione in cui viene picchiata offrendo dei soldi all'uomo per lasciarla, azione che aveva gi\u00e0 compiuto in passato. Cos\u00ec, nel settembre del 2004, vola in Australia, e offre 50.000$ a Bryan per lasciare Shannon; Bryan per\u00f2 rivela a Boone che il tutto \u00e8 una truffa ideata da lui e Shannon per ottenere i suoi soldi. L'uomo infine scappa senza dividere la sua parte con Shannon. Durante la notte, Shannon bussa alla porta della stanza d'albergo dove alloggia Boone e i due fanno l'amore. Il giorno dopo si imbarcano insieme sul volo Oceanic 815, giurandosi a vicenda di far finta di nulla.\nSull'isola.\nBoone sull'isola ha un ruolo da aiutante ed \u00e8 molto intraprendente, cercando di rendersi utile in qualsiasi attivit\u00e0. Stringe un legame con Locke, infatti andr\u00e0 con lui varie volte a cacciare o a cercare di svelare misteri dell'isola. Cerca di coinvolgere sua sorella Shannon in tutto questo, con scarsi risultati.\nDopo lo schianto.\nDopo lo schianto Boone tenter\u00e0 di praticare con insuccesso una rianimazione cardiopolmonare a Rose, sfruttando le conoscenze che dichiara di avere acquisito quando faceva il bagnino, ma Jack lo manda a recuperare una penna (per una tracheotomia) senza poi usarla. Sull'isola Boone vive la presenza di Shannon come un'ossessione, ma cerca di integrarsi e di rendersi utile a differenza di quest'ultima. Il suo atteggiamento iperprotettivo e la gelosia nei confronti della crescente simpatia che Shannon nutre verso Sayid inficer\u00e0 col passare dei giorni il loro rapporto.\nLa sua volont\u00e0 di rendersi utile lo condurr\u00e0, il sesto giorno, a tentare di salvare una donna che sta per affogare, ma viene a sua volta trascinato dalla corrente e salvato da Jack.\nSolo a met\u00e0 serie diviene una sorta di braccio destro di John Locke, che lo coinvolge nella caccia ai cinghiali, isolandosi un po' dagli altri sopravvissuti. Durante le giornate a contatto con Locke Boone maturer\u00e0 molto e riuscir\u00e0 a comprendere la necessit\u00e0 del distacco dalla sorellastra e a intraprendere la \"sua strada\". Durante una delle escursioni con l'uomo per cercare Claire rapita dagli Altri, Boone trova accidentalmente il portello di una botola. I due tenteranno di perforare il portello, tenendo gli altri sopravvissuti ignari della scoperta. Quando Boone confessa a Locke la sua volont\u00e0 di rivelare a Shannon la scopert\u00e0 della botola, Locke lo legher\u00e0 e lo drogher\u00e0, causandogli un'allucinazione dove vede la sorellastra uccisa dal mostro. Questo esercizio extra-sensoriale \u00e8 servito secondo Locke a risolvere i suoi problemi sentimentali; lo stesso Boone confesser\u00e0 di aver provato sollievo alla visione di Shannon morta.\nLa morte.\nIl quarantunesimo giorno dopo lo schianto, in seguito a delle visioni di Locke, i due trovano un Beechcraft in bilico su un albero; momentaneamente impossibilitato all'uso delle gambe, Locke chiede a Boone di arrampicarsi per scoprire cosa nasconde. Boone si arrampica cos\u00ec per esplorare il contenuto dell'aeroplano, all'interno del quale trover\u00e0 dei cadaveri (uno dei quali si scoprir\u00e0 essere Yemi, il fratello di Mr. Eko), delle statuette della Vergine Maria contenenti eroina ed una radio con cui invier\u00e0 un mayday al quale risponder\u00e0 un uomo che col tempo si scoprir\u00e0 essere Bernard Nadler, uno dei sopravvissuti della sezione di coda dell'aereo. L'aereo per\u00f2 si sbilancia e precipita, schiacciando Boone sotto il suo peso. Portato al campo da Locke, che ha riacquistato l'uso delle gambe, morir\u00e0 durante la notte dopo alcuni estenuanti tentativi da parte di Jack di salvarlo.\nApparizioni successive.\nCirca quattro settimane dopo la morte di Boone, Locke si auto induce uno stato allucinogeno drogandosi. Gli appare in visione Boone, che lo mette su una sedia a rotelle e lo porta in giro per l'aeroporto internazionale di Sydney dicendogli che deve aiutare qualcuno che conosce. Quasi alla fine dell'allucinazione, Locke trova il bastone di Eko e un Boone coperto di sangue gli dice che deve fare chiarezza con se stesso.\nBoone appare inoltre in due flashback: in \"Abbandono\", nei ricordi di Shannon al funerale del padre e in casa di lei, e in \"Expos\u00e9\", in alcuni flash dei protagonisti dell'episodio Nikki e Paulo all'aeroporto e nei primi giorni dopo lo schianto.\nNella realt\u00e0 parallela.\nNella sesta stagione lo scoppio della bomba ha creato una realt\u00e0 alternativa nella quale il volo Oceanic 815 riesce ad atterrare senza problemi a Los Angeles nel 2004, mentre l'isola \u00e8 sprofondata nell'oceano.\nIn questa realt\u00e0 Boone torna da Sydney senza Shannon. Al termine della serie si ritrover\u00e0 con la sorella Shannon e gli altri protagonisti di Lost in quella che si scoprir\u00e0 sul finire non essere una realt\u00e0 parallela, ma una sorta di purgatorio dell'anima."}
{"id": "1138517", "revid": "287204", "url": "https://it.wikipedia.org/wiki?curid=1138517", "title": "Dichato", "text": "Dichato \u00e8 una cittadina di 3.057 abitanti della Provincia di Concepci\u00f3n (Cile).\nTipico borgo marinaro, centro turistico del sud de Cile, \u00e8 noto per il suo porticciolo."}
{"id": "1138522", "revid": "752999", "url": "https://it.wikipedia.org/wiki?curid=1138522", "title": "Aozou", "text": "Aozou, o Aouzou, \u00e8 un centro abitato del Ciad settentrionale che si trova a 1024 m s.l.m. Da esso prende il nome la Striscia di Aozou, a lungo contesa militarmente tra Ciad e Libia per le sue risorse naturali.\nStoria.\nGi\u00e0 parte del Ciad francese, nel 1935 dopo il trattato Mussolini-Laval insieme alla Striscia di Aouzou venne annesso alla Libia italiana ed entr\u00f2 a far parte del Territorio Militare del Sud, nel 1943 fu occupato dai francesi.\nNel 1951 Aouzou entr\u00f2 a far parte della Libia indipendente, ma nel 1955 re Idris I di Libia cedette il villaggio e la sua Striscia al Ciad. Gheddafi rivendic\u00f2 il territorio come parte della Libia e dal 1978 al 1987 ci fu una lunga guerra tra i due Paesi.\nNel 1994 la Striscia di Aouzou venne assegnata dalla Corte internazionale di giustizia al Ciad e s\u00ec stabil\u00ec ad Aozou la missione di peacekeeping UNASOG. Anche se l'esercito libico si \u00e8 ritirato da Aozou e dalla Striscia, tuttora \u00e8 rivendicato dalla Libia."}
{"id": "1138524", "revid": "1573940", "url": "https://it.wikipedia.org/wiki?curid=1138524", "title": "Scotopelia peli", "text": "La civetta pescatrice di Pel (Scotopelia peli ) \u00e8 un uccello della famiglia degli Strigidi, diffuso in Africa.\nDescrizione.\n. Il piumaggio, uguale nei due sessi, \u00e8 marroncino sfumato con giallo, leggermente pi\u00f9 scuro sul dorso, completamente macchiettato e striato di nero che facilita la mimetizzazione tra gli alberi. Le penne timoniere sono molto lunghe; il disco facciale \u00e8 piuttosto piccolo con grandi occhi neri e becco nero e ricurvo. Gli artigli sono lunghi e curvi, adatti alle prede viscide.\nDistribuzione e habitat.\nLa civetta pescatrice di Pel \u00e8 diffusa in tutto il continente africano a sud del Sahara, a partire dal Senegal fino all'Etiopia e gi\u00f9 fino al Sudafrica. Le zone con la maggior concentrazione sono gli stati che si affacciano sul Golfo di Guinea (specialmente Repubblica Democratica del Congo e Guinea Equatoriale), e Tanzania e Mozambico.\nVive lungo laghi, paludi, fiumi, stagni e acquitrini dove le sponde sono riccamente alberate, o entro cinquanta metri da queste. Preferisce comunque i fiumi dal corso lento, in cui non deve competere per le prede con altri rapaci.\nBiologia.\nAlimentazione.\nCome la maggior parte degli Strigiformes, anche la civetta pescatrice di Pel diviene attiva dopo il tramonto. Si alza dal suo posatoio abituale e vola bassa sugli specchi d'acqua. Individuata la preda, la afferra con i grandi artigli e ritorna all'albero per consumare il pasto. Si nutre di pesci, rane, rospi, talvolta di piccoli coccodrilli e di altri animali acquatici di piccola e media taglia.\nRiproduzione.\nIl periodo riproduttivo varia a seconda della zona in cui vive: da febbraio ad aprile nell'Okavango e a sud dell'equatore, tranne in alcune zone della Namibia, dell'Angola e della Tanzania dove pu\u00f2 nidificare da aprile a giugno; a nord dell'equatore solitamente avviene in primavere o all'inizio dell'estate. Il nido \u00e8 una cavit\u00e0 degli alberi; la femmina vi depone una o due uova, ma viene allevato un solo piccolo. Il maschio aiuta la femmina nell'allevamento del piccolo che lascia il nido dopo circa quattro o cinque mesi dalla nascita, ma in alcuni casi pu\u00f2 rimanere con i genitori anche per otto mesi.\nConservazione.\nAnche se non se ne conosce l'esatto numero, le popolazioni della civetta pescatrice di Pel, sebbene sia indicata come specie non in pericolo, negli ultimi anni sono in leggero calo. Questo \u00e8 dovuto a vari fattori tra cui la deforestazione, l'inquinamento dei fiumi, il degrado dei terreni boscosi in riva ai fiumi e la progettazione di centrali idroelettriche."}
{"id": "1138527", "revid": "1938562", "url": "https://it.wikipedia.org/wiki?curid=1138527", "title": "Mao (Ciad)", "text": "Mao \u00e8 una citt\u00e0 e sottoprefettura del Ciad centrale, capoluogo della regione di Kanem e del dipartimento di Kanem. Ha una popolazione di 19.004 abitanti (2008).\nCome in altre zone del Ciad, Mao fu governata contemporaneamente da un sultano locale (tradizionale) e da ufficiali governativi.\nSituata ai limiti meridionali del deserto del Sahara, Mao \u00e8 geograficamente costituita da dune di sabbia, con vegetazione sporadica.\nLa grande maggioranza della popolazione della citt\u00e0 \u00e8 musulmana. Ci\u00f2 nonostante vi sono sue chiese cristiane nella citt\u00e0: una cattolica ed una protestante.\nLa citt\u00e0 ha un piccolo aeroporto (codice aeroportuale IATA AMO), con pista asfaltata."}
{"id": "1138531", "revid": "1645873", "url": "https://it.wikipedia.org/wiki?curid=1138531", "title": "Mongo (Ciad)", "text": "Mongo (in arabo \u0645\u0648\u0646\u0642\u0648, \"M\u016bnq\u016b\") \u00e8 una citt\u00e0 e sottoprefettura del Ciad centrale, capitale della regione di Gu\u00e9ra e capoluogo del dipartimento.. Si trova a 510\u00a0km ad est della capitale N'Djamena. La citt\u00e0 aveva una popolazione di 20.443 abitanti nel 1993.\nL'11 aprile 2006 ribelli del Fronte Unito per il cambiamento democratico (FUCD) hanno attaccato la citt\u00e0.\nLa citt\u00e0 \u00e8 sede del vicariato apostolico di Mongo."}
{"id": "1138532", "revid": "120417452", "url": "https://it.wikipedia.org/wiki?curid=1138532", "title": "Bongor", "text": " \nBongor (in arabo \u0628\u0648\u0646\u0642\u0648\u0631\u200e) \u00e8 una citt\u00e0 e sottoprefettura del Ciad occidentale, capoluogo della regione di Mayo-Kebbi Est e del proprio dipartimento. Aveva una popolazione di 30.518 abitanti nel 2010.\nGeografia fisica.\nLatitudine: 10.280\u00b0N - Longitudine: 15.370\u00b0E\nBongor si trova sulla sponda orientale del fiume Logone. Durante la stagione delle piogge (maggio-settembre) il fiume \u00e8 navigabile da Bongor a N'Djamena, capitale del paese. Dall'altro lato del fiume c'\u00e8 la citt\u00e0 camerunese di Yagoua.\nStoria.\nBongor fu parte del Camerun Tedesco fino al trattato franco-tedesco del 1911. Nel 1904 l'ufficiale coloniale tedesco Herbert Kund stabil\u00ec una stazione militare nel villaggio, momento dal quale inizia la storia moderna del centro abitato.\nBongor \u00e8 stato un importante centro di istruzione secondaria sin dal periodo coloniale. Il Lyc\u00e9e Jacques Modeina \u00e8 stato frequentato da molti dei leader politici che portarono all'indipendenza del paese dall'Africa Equatoriale Francese. I principali gruppi indigeni sono i Massa ed i Peul.\nEconomia.\nLa citt\u00e0 ha una vitale piazza centrale del mercato (il giorno principale del mercato \u00e8 il luned\u00ec), un aeroporto, un ufficio postale, un ospedale e gli uffici dell'amministrazione regionale e distrettuale. Vi si trova anche un hotel, sulle rive del Logone.\nCotone e riso sono i raccolti principali della zona."}
{"id": "1138533", "revid": "1645873", "url": "https://it.wikipedia.org/wiki?curid=1138533", "title": "K\u00e9lo", "text": "K\u00e9lo (in arabo \u0643\u064a\u0644\u0648) \u00e8 una citt\u00e0 e sottoprefettura del Ciad sud-occidentale. Secondo il censimento del 1993 \u00e8 la quinta citt\u00e0 del paese con una popolazione di 31.300 abitanti. \u00c8 il capoluogo del dipartimento.\n\u00c8 capoluogo del dipartimento di Tandjil\u00e9 Occidentale, nella regione di Tandjil\u00e9."}
{"id": "1138534", "revid": "484362", "url": "https://it.wikipedia.org/wiki?curid=1138534", "title": "Doba (Ciad)", "text": "Doba \u00e8 una citt\u00e0 e sottoprefettura del Ciad meridionale, capitale della regione del Logone Orientale e capoluogo del dipartimento. Secondo il censimento del 1993 ha una popolazione di 17.920 abitanti.\nLe recenti scoperte di risorse petrolifere nella zona potrebbero incrementare lo sviluppo della citt\u00e0."}
{"id": "1138537", "revid": "79454", "url": "https://it.wikipedia.org/wiki?curid=1138537", "title": "Roma (Georgia)", "text": ""}
{"id": "1138540", "revid": "486946", "url": "https://it.wikipedia.org/wiki?curid=1138540", "title": "Divise", "text": ""}
{"id": "1138541", "revid": "112806614", "url": "https://it.wikipedia.org/wiki?curid=1138541", "title": "Petrolio greggio", "text": ""}
{"id": "1138547", "revid": "28592", "url": "https://it.wikipedia.org/wiki?curid=1138547", "title": "Donskoy", "text": ""}
{"id": "1138551", "revid": "21880", "url": "https://it.wikipedia.org/wiki?curid=1138551", "title": "Euryarchaeota", "text": "Gli Euryarchaeota costituiscono il gruppo pi\u00f9 grande appartenente al regno degli Archaea. Tra loro troviamo archebatteri che producono metano, organismi estremofili (come, ad esempio, alofili e ipertermofili), e organismi marini.\nMetanogeni.\nGli Euryarchaeota metanogeni, strettamente anaerobi, si trovano in diversi ambienti anossici: sedimenti con scarsa ossigenazione, fonti geotermali ricche di idrogeno e anidride carbonica, ma anche nell'intestino animale. Tra i metanogeni c'\u00e8 una grande variabilit\u00e0 sia morfologica che di temperature ottimali: molti sono mesofili, ma si trovano anche metanogeni termofili e psicrofili. Alcuni sono anche alofili.\nGli archebatteri, diversamente dai batteri, non hanno una parete basata sul peptidoglicano:\nGli archebatteri metanogeni, che nel loro metabolismo sfruttano il carbonio come accettore di elettroni, possono convertire in metano diversi substrati, riconducibili a tre gruppi, :\nIpertermofili.\nAlcuni Euryarchaeota vivono a temperature estremamente alte: Thermococcus vive a 70\u00b0 - 90\u00b0, Pyrococcus a 70\u00b0 - 106\u00b0 (entrambi sono anaerobi obbligati); Methanophyrus, un metanogeno isolato da sedimenti vicino a bocche geotermali oceaniche, addirittura a una temperatura ottimale di 110\u00a0\u00b0C. Altri ipertermofili sono Archaeoglobus (utilizza il solfato al posto dell'ossigeno nella respirazione) e Ferroglobus (ossida il ferro per produrre energia).\nLe proteine di questi archebatteri funzionano a temperature cos\u00ec alte, senza essere denaturate, grazie ad una composizione molto idrofobica (che ostacola la denaturazione), a numerose interazioni che irrigidiscono e stabilizzano la molecola (ponti disolfuro e ponti idrogeno), e alla presenza di stabilizzatori come sali, coenzimi o fosfati ciclici. Inoltre sono presenti, nei termosomi, particolari proteine (le Chaperonine) che si occupano di recuperare altre proteine parzialmente denaturate.\nPer stabilizzare il DNA alle alte temperature agiscono altre molecole:"}
{"id": "1138554", "revid": "78273", "url": "https://it.wikipedia.org/wiki?curid=1138554", "title": "Supplica alla madonna", "text": ""}
{"id": "1138558", "revid": "1013865", "url": "https://it.wikipedia.org/wiki?curid=1138558", "title": "Kvemo Kartli", "text": "Kvemo Kartli (in Georgiano: \u10e5\u10d5\u10d4\u10db\u10dd \u10e5\u10d0\u10e0\u10d7\u10da\u10d8) \u00e8 una provincia storica ed una regione amministrativa a sud est della Georgia. La citt\u00e0 capoluogo \u00e8 Rustavi. La popolazione \u00e8 un misto di Georgiani e Azeri."}
{"id": "1138559", "revid": "79968", "url": "https://it.wikipedia.org/wiki?curid=1138559", "title": "Divisa (disambigua)", "text": ""}
{"id": "1138564", "revid": "1013865", "url": "https://it.wikipedia.org/wiki?curid=1138564", "title": "Rustavi", "text": "Rustavi (in georgiano: \u10e0\u10e3\u10e1\u10d7\u10d0\u10d5\u10d8) \u00e8 una citt\u00e0 della Georgia sud orientale, capoluogo della regione di Kvemo Kartli, a 25\u00a0km a sud est della capitale Tbilisi.\nStoria.\nLa citt\u00e0 fu fondata nel 1948 per la produzione metallurgica. Stalin fece venire operai da diverse parti della Georgia. Il suo nome \u00e8 stato ripreso da una citt\u00e0 distrutta intorno al 1400 dai Mongoli di Tamerlano.\nDopo la caduta del muro di Berlino e la susseguente disgregazione delle Repubbliche Socialiste Sovietiche l'economia di questa citt\u00e0 non ha retto, causando una grave crisi che ha comportato la chiusura di molti stabilimenti e il 65% di disoccupazione.\nSport.\nCalcio.\nLa squadra principale della citt\u00e0 \u00e8 il Sapekhburto K'lubi Rustavi."}
{"id": "1138567", "revid": "767487", "url": "https://it.wikipedia.org/wiki?curid=1138567", "title": "Quartetto Euph\u00f2ria", "text": "Il Quartetto d'archi umoristico femminile Euphoria si \u00e8 costituito nel 1999, tenuto a battesimo dalla Banda Osiris, con la quale hanno in seguito anche inciso e collaborato in diverse occasioni.\nNel gennaio 2002 il Quartetto ha collaborato con la \"Fondazione Fabrizio De Andr\u00e9\" eseguendo alcuni arrangiamenti originali di brani del grande cantautore genovese. Tra le attivit\u00e0 del Gruppo si contano anche diverse colonne sonore: \"Amore con la S maiuscola\" di Paolo Costella, \"Tartarughe sul dorso\" di Stefano Pasetto, \"L'imbalsamatore\" ed \"Estate Romana\" di Matteo Garrone, e \"Primo Amore\"."}
{"id": "1138568", "revid": "111648843", "url": "https://it.wikipedia.org/wiki?curid=1138568", "title": "Jensen Interceptor", "text": "La Interceptor \u00e8 un'autovettura sportiva (coup\u00e9 o cabriolet) prodotta dalla Jensen Motors tra il 1966 ed il 1976.\nLa genesi.\nNel 1964 con l'uscita di produzione ormai prossima (sarebbe cessata nel 1968) dell'Austin-Healey 3000, assemblata dalla Jensen, e la perdita, per problemi di qualit\u00e0, della commessa di costruzione della Volvo P1800, la casa britannica aveva la necessit\u00e0 di un modello da produrre su una scala simile, che ridesse, al contempo, prestigio alla marca sostituendo l'anziana C-V8.\nIl disegno del nuovo modello, su pianale progettato dalla Jensen, venne inizialmente affidato, nel 1964, alla Carrozzeria Touring di Milano che, tuttavia, dovette rinunciare all'incarico a causa dei suoi impegni con l'Alfa Romeo. Nel 1965 il progetto pass\u00f2 alla Vignale di Torino, che svilupp\u00f2 stilisticamente i bozzetti della Touring e realizz\u00f2 anche i prototipi. La Vignale present\u00f2 due varianti: una coup\u00e9 con portellone posteriore e lunotto a \"cupola\" e una cabriolet, derivata dalla coup\u00e9, ma pi\u00f9 classica ed elegante. La scelta dei vertici Jensen cadde sulla prima.\nLa Mk I (1966-1968).\nLa Mk I venne svelata per la prima volta al 51\u00ba Salone di Londra del 1966. Per motorizzare la vettura venne confermata la scelta del V8 Chrysler, gi\u00e0 visto sulla precedente C-V8 e su modelli di altre piccole case inglesi (come la Bristol 411). Il motore americano da 6276 cc aveva testate e basamento in ghisa, 1 solo albero a camme centrale, 1 carburatore quadricorpo Carter AFB ed era capace di 325 CV.\nDal punto di vista tecnico la grossa coup\u00e9 inglese (era lunga 477 cm, larga 175\u00a0cm e dotata di un passo di 267\u00a0cm), era tradizionale e innovativa: trazione posteriore, retrotreno ad assale rigido, con ammortizzatori variabili Armstrong Selectaride, balestre semiellittiche e barra Panhard, trasmissione automatica Chrysler Torqueflite a 3 marce eccettuate 22 auto fornite di cambio meccanico a 4 rapporti, solo su questa serie, differenziale autobloccante Power Lock della Salisbury e sterzo (a cremagliera) privo di servocomando. Raffinato e moderno l'impianto frenante con 4 dischi e servofreno.\nLa pesante (1680 kg) gran turismo inglese, rifinita all'interno con materiali pregiati come pelle e inserti in radica di noce per sedili, pannelli delle portiere e cruscotto, toccava i 214 km/h.\nNel 1968 la Jensen ruppe ogni schema presentando la \"Interceptor FF\", dotata di trazione integrale permanente con differenziale centrale \"Ferguson\" (FF stava, appunto, per \"Ferguson\" \"Formula\"). La coppia era ripartita al 63% al posteriore e al 37% all'anteriore. Il motore era lo stesso della versione a trazione posteriore, ma a causa del maggior peso (1830\u00a0kg) le prestazioni erano inferiori (210\u00a0km/h). Il passo venne incrementato di 76 mm per salvaguardare l'abitabilit\u00e0 interna. Cambiarono anche i freni: I dischi anteriori divennero autoventilati, (mentre dietro rimanevano \"pieni\") e veniva adottato un sistema antibloccaggio Dunlop Maxaret, antesignano dei moderni sistemi ABS.\nNaturalmente al momento del lancio la versione \"FF\" suscit\u00f2 molto scalpore: si trattava della prima autovettura a trazione integrale non fuoristrada prodotta in (sia pur piccola) serie.\nDella Mk1 vennero prodotti in totale 1.024 esemplari.\nLa Mk II (1969-1971).\nNel 1969 la Interceptor venne ristilizzata nel frontale (mascherina e altri particolari minori) e negli interni (con modifiche di dettaglio). Con l'occasione, grazie ad un nuovo carburatore, la potenza crebbe a 330 CV, mentre i freni anteriori vennero dotati di dischi autoventilati (quelli posteriori rimanevano a dischi '\"pieni'). Le stesse modifiche estetiche e al motore vennero apportate anche alla versione a trazione integrale \"FF\".\nDella Mk 2 ne vennero prodotti 1.128 esemplari.\nLa Mk III (1971-1976).\nNel 1971 una serie di miglioramenti interni (nuovi sedili, migliore dotazione di accessori), esterni (nuovi cerchi in lega e altri particolari) e tecnici diedero vita alla \"MK 3\".\nDal punto di vista meccanico si segnalavano l'adozione di dischi posteriori autoventilati e la disponibilit\u00e0 di un motore di cilindrata maggiorata a 7206\u00a0cm\u00b3 (385 CV, 230\u00a0km/h), accanto al solito 6286\u00a0cm\u00b3, la cui potenza scendeva, per\u00f2, a 300 CV (210\u00a0km/h).\nCon la serie \"Mk 3\" non venne pi\u00f9 proposta la raffinata versione FF a 4 ruote motrici.\nLe Interceptor Mk3 uscirono di listino nel 1976, quando la Jensen chiuse i battenti.\nTra il 1971 e il 1973 vennero prodotte 2.477 vetture mentre nei tre anni successivi, in cui era in vendita anche la versione cabriolet, la produzione fu di 1.779 esemplari.\nLa Mk 3 Cabriolet (1974-1976).\nNel 1974 venne ripreso (senza modifiche rilevanti) l'iniziale progetto di cabriolet e proposta, sia in Europa che in USA, la \"Interceptor Mk3 Cabriolet\" (con motore di 6286 o 7206\u00a0cm\u00b3). Nel tentativo di ampliare la gamma senza modifiche sostanziali sulla base della convertibile venne proposta una diversa versione coup\u00e9 della Interceptor che consisteva in una versione con Hardtop fisso della cabriolet. Questa versione coup\u00e9 non raggiunse il successo sperato, solo 54 esemplari, e non venne mai pi\u00f9 replicata. La produzione cess\u00f2 nel 1976.\nLa S4.\nNel 1987 ci fu un breve tentativo di riportare in produzione la Interceptor. Sostanzialamente invariata nella linea la S4 venne proposta nelle versioni coup\u00e9 e cabriolet ed era dotata di un motore V8, sempre di derivazione Chrysler, da 5898\u00a0cm\u00b3 per una potenza nominale di 243 CV ma variabile dai 188 CV della versione a carburatore quadricorpo e con catalizzatore, ai 280 CV del tipo ad iniezione senza catalizzatore.\nLa S.\nNel 2011 la Jensen International Automotive, in collaborazione con la Carphone Warehouse, ha ricominciato la produzione della Interceptor. Tale versione, denominata S, mantiene inalterato il design interno ed esterno delle precedenti versioni, ma aggiorna la componente meccanica con l'introduzione di sospensioni indipendenti posteriori di origine Jaguar, di un impianto frenante AP Racing e di un nuovo motore Chevrolet LS3 da 430 cv di potenza gestito da un cambio automatico che fa accelerare la vettura da 0 a 100\u00a0km/h in 4.5 secondi, con velocit\u00e0 massima di 270\u00a0km/h. Il peso \u00e8 stato ridotto di 400\u00a0kg rispetto ai modelli precedenti.\nDati produttivi e scheda tecnica.\nIn totale sono state prodotte 6408 \"Interceptor\" coup\u00e9 (di cui 263 in versione \"FF\" a trazione integrale) e 508 \"Interceptor Cabriolet\"."}
{"id": "1138570", "revid": "767487", "url": "https://it.wikipedia.org/wiki?curid=1138570", "title": "Ana Flora", "text": "Biografia.\nLa carriera artistica di Ana Flora inizia in Brasile, le doti vocali di Ana vengono sfruttate e migliorate grazie a quella palestra naturale che sono i locali dove si suona samba, bossa e miscellanee musicali che fanno della musica latino-americana uno dei generi pi\u00f9 apprezzati.\nScoperta nel 1996 dal noto dj produttore Altamore Salvatore alias ALTAMORES a milano mentre si esibiva in un locale latino zona navigli, provinata per varie cover per la Dig-It International che si rivela un successo, segue l'uscita del disco ALTAMORES che ebbe un notevole successo Italia e nel mondo.\nLe inclinazioni al jazz completano il quadro. Una tourn\u00e9e all'estero la porta in Italia dove sbarca al Festival dei Due Mondi di Spoleto: la sua esibizione non passa inosservata, e nel 2001 Franco Tanasi dj, musicista e produttore decide di provinarla e produrla.\nPartecipa cos\u00ec al Festivalbar 2002 con il brano \"Paraiso do mundo\". Il brano viene utilizzato per gli spot Wind e per il 50\u00ba anniversario della Rai.\nNel 2004 raggiunge le vette delle classifiche europee con \"Cores\".\nIl 2007 la vede al fianco di Mario Venuti con il singolo \"Fortuna\", che d\u00e0 il titolo al suo primo album.\nNel 2011 Ana Flora ritorna con un nuovo album, \"Poetica\", anticipato dal singolo \"A Rosinha\", cantato da Ana Flora in duetto con Fabio Concato. L'album \u00e8 prodotto da Franco Tanasi (con lo pseudonimo di B-Fonic) e da Mario Puglisi per la FTM Records (Francesco Tanasi Management), etichetta distribuita dalla Family Affair."}
{"id": "1138576", "revid": "117309427", "url": "https://it.wikipedia.org/wiki?curid=1138576", "title": "Euphoria", "text": ""}
{"id": "1138579", "revid": "287204", "url": "https://it.wikipedia.org/wiki?curid=1138579", "title": "Raccolta", "text": "La raccolta dei frutti della natura \u00e8 un'attivit\u00e0 ancestrale dell'uomo per millenni cacciatore-raccoglitore.\nDi conseguenza in agricoltura e in orticoltura, \u00e8 il processo finalizzato a portare la produzione delle colture dal luogo di nascita e maturazione all'immagazzinamento per il loro successivo consumo o utilizzo. Il prodotto di questa operazione viene definita raccolto o raccolta.\nTipologie di raccolta.\nIn particolare, a seconda della tipologia di coltura, si hanno terminologie pi\u00f9 specifiche:"}
{"id": "1138582", "revid": "71433", "url": "https://it.wikipedia.org/wiki?curid=1138582", "title": "Tenj\u014d Tenge", "text": ""}
{"id": "1138584", "revid": "1305772", "url": "https://it.wikipedia.org/wiki?curid=1138584", "title": "Salam casalin", "text": "Il Salam casalin \u00e8 un insaccato considerato prodotto tradizionale dalla regione Lombardia e dal Ministero. Secondo il disciplinare ha come area di produzione la provincia di Mantova e pu\u00f2 essere preparato solo \u00ab...con l'utilizzo di suini allevati in azienda e trasformati direttamente nella stessa nel rispetto della tradizione rurale\u00bb. \nAlla carne di suino si aggiunge grasso, anch'esso di suino \"maturo\" aromatizzato con sale, pepe, aglio fresco (pelato e pestato), vino o grappa, chiodi di garofano, noce moscata, nitrato di potassio come conservante.\nIl salame, insaccato in budello naturale ha un peso tra gli 800 g e i 3 kg e un diametro da 4 a 10 cm, ha forma cilindrica regolare con un rigonfiamento nella parte opposta alla legatura. \nLa stagionatura minima \u00e8 di due mesi per le pezzature piccole, mentre per le pezzature grandi deve essere di 4 mesi.\nHa anche il riconoscimento tra i Presidii di Slow Food con la denominazione \"Salame casalin dei contadini mantovani\"."}
{"id": "1138588", "revid": "1573940", "url": "https://it.wikipedia.org/wiki?curid=1138588", "title": "Aeolidia papillosa", "text": "Aeolidia papillosa () \u00e8 un mollusco nudibranchio della famiglia Aeolidiidae.\nDescrizione.\nIl corpo \u00e8 caratterizzato da circa 200 piccoli cerata grigio scuro, fatta eccezione per la parte centrale anteriore, dietro i rinofori, e quella caudale. Lungo fino a 12 centimetri.\nDistribuzione e habitat.\nCanale della Manica, Mare del Nord, Mar Baltico occidentale. Coste atlantiche europee e nord-americane. Alcuni rinvenimenti sulle coste dell'America meridionale.\nBiologia.\nSi nutre principalmente di attinie e anemoni dei generi \"Actinia\" (\"Actinia crassicornis\", \"Actinia equina\" ecc), \"Aiptasia\", \"Anemonia\" (\"Anemonia sulcata\", \"Anemonia viridis\"), \"Anthea\", \"Anthopleura\" (\"Anthopleura artemisia\", \"Anthopleura elegantissima\" ecc), \"Corynactis\", \"Diadumene\", \"Metridium\" (\"Metridium dianthus\", \"Metridium senile\" ecc), \"Sagartia\" (\"Sagartia elegans\", \"Sagartia troglodytes\" ecc), \"Tealia\", \"Urticina\"."}
{"id": "1138589", "revid": "1573940", "url": "https://it.wikipedia.org/wiki?curid=1138589", "title": "Aeolidia", "text": "Aeolidia \u00e8 un genere di molluschi nudibranchi della famiglia Aeolidiidae.\nTassonomia.\nComprende le seguenti specie:"}
{"id": "1138591", "revid": "1543377", "url": "https://it.wikipedia.org/wiki?curid=1138591", "title": "Peugeot Type 13, 22, 34 e 35", "text": "Type 13, 22, 34 e 35 erano i nomi dei quattro mezzi commerciali prodotti tra il 1895 ed il 1901 dalla Casa automobilistica francese Peugeot.\nProfilo.\nNel 1895 la Peugeot, ancora non registrata ufficialmente come Casa costruttrice, debutt\u00f2 nel mondo dei mezzi commerciali, introducendo il Type 13, una sorta di piccolo, primitivo pick-up. La sua produzione termin\u00f2 nel 1897.\nFu sostituito nel 1898 da un altro piccolo pick-up di neppure 3 m di lunghezza, denominatoType 22, che montava un piccolo bicilindrico in posizione centrale raffreddato ad acqua in grado di spingerlo ad una velocit\u00e0 massimadi 20\u00a0km/h. Questo automezzo fu prodottonel solo 1898 in soli 5 esemplari.\nUscito di produzione il Type 22, vi furono oltre due anni di assenza della Casa francese nel settore dei veicoli commerciali, dopodich\u00e9, nel 1901 furono introdotti i Type 34 e 35, in listino solo per quell'anno e consistenti in due modelli differenti per soddisfare maggiormente anche le esigenze di quella fetta di mercato."}
{"id": "1138592", "revid": "110157", "url": "https://it.wikipedia.org/wiki?curid=1138592", "title": "Distretto governativo di Kassel", "text": "Il distretto governativo di Kassel (in tedesco: \"Regierungsbezirk Kassel\") \u00e8 uno dei tre distretti governativi del \"Land\" dell'Assia in Germania."}
{"id": "1138597", "revid": "1573940", "url": "https://it.wikipedia.org/wiki?curid=1138597", "title": "Aeolidiella", "text": "Aeolidiella \u00e8 un genere di molluschi nudibranchi della famiglia Aeolidiidae.\nTassonomia.\nComprende le seguenti specie:"}
{"id": "1138601", "revid": "1573940", "url": "https://it.wikipedia.org/wiki?curid=1138601", "title": "Baeolidia", "text": "Baeolidia \u00e8 un genere di molluschi nudibranchi della famiglia Aeolidiidae.\nTassonomia.\nComprende le seguenti specie:"}
{"id": "1138603", "revid": "124624461", "url": "https://it.wikipedia.org/wiki?curid=1138603", "title": "Ermeneutica biblica", "text": "Lermeneutica biblica \u00e8 l'ermeneutica applicata alla Bibbia, cio\u00e8 i principi che devono essere applicati per comprendere rettamente la Bibbia.\nSebbene si applichino alla Bibbia gran parte dei principi utilizzati per comprendere un qualsiasi altro testo (religioso o non religioso), i cristiani, credendo nella particolare natura della Bibbia come libro ispirato in modo unico da Dio e regola della loro fede e della loro condotta, elaborano principi ermeneutici che tengono conto di questo presupposto per loro imprescindibile. \u00c8 per questo che essi parlano di ermeneutica biblica. Altri ritengono che la Bibbia debba essere considerata come una qualsiasi altra opera letteraria, da sottoporre all'esame delle metodologie scientifiche ritenute neutrali per garantirne una valutazione oggettiva..\nL'ermeneutica biblica si occupa di stabilire i principi utili per comprendere una qualsiasi parte della Bibbia in modo tale da rendere il suo messaggio chiaro per chi la legge o la ode. Inevitabilmente essa implica l'opera dell'esegesi biblica, il processo, cio\u00e8, che consiste nell'esaminare il testo biblico come ci giunge dalla mano del suo scrittore per scoprire in che modo egli comunichi la rivelazione.\nNella tradizione ebraica, questa esegesi biblica poggia sulle 13 regole del Middot e sui \"4 livelli di interpretazione\" dati nel Pardes. Questa interpretazione tradizionale, ricca di autori e risultati, \u00e8 condivisa anche dalla patristica cristiana: verit\u00e0 letterale e storica di fatti realmente accaduti, e nello stesso tempo di fatti e parole volute da Dio come via di salvezza per tutto il genere umano. Nell'interpretazione del fatto storico, delle parole date direttamente da Dio al popolo, ispirate ai profeti, Re e Sommi Sacerdoti unti del Signore, si mostra l\"Unit\u00e0 del Verbo\", che \u00e8 sia il Verbo rivelatoSi nella Bibbia, sia il Dio Uno e Trino. Perci\u00f2, diviene regola metologica la ricerca di parallelismi e similutidini nelle ripetizioni di parole o simboli, anche fra libri distanti secoli, e scritti in lingue diverse.\nDato poi che non siamo in possesso dei documenti originali, ma solo di antiche copie, \u00e8 pure necessaria l'opera della critica del testo (critica testuale).\nObiettivo nell'applicare i principi dell'ermeneutica biblica \u00e8 quello di \"esporre rettamente la parola della verit\u00e0\" (2 Timoteo 2:15), applicandosi diligentemente a discernere il significato originale del testo e la sua rilevanza.\nApplicare sani principi di ermeneutica significa cercare di rispondere a domande come: chi era lo scrittore? A chi stava scrivendo e perch\u00e9? \u00c8 significativo nel caso in esame l'uso di una particolare parola, costruzione grammaticale, tempo verbale? Qual \u00e8 il contesto culturale e storico in cui si inquadra il testo? Qual \u00e8 il significato inteso originalmente dall'autore? In che modo i suoi contemporanei interpretano il testo?\nMetodi e scuole di ermeneutica biblica attraverso la storia.\nAttraverso i secoli, le chiese cristiane hanno riconosciuto l'importanza di seguire specifici principi per l'interpretazione della Bibbia. Sono cos\u00ec sorte e si sono affermate in epoche diverse diverse scuole di pensiero che hanno elaborato metodologie diverse sulla base di propri presupposti.\nLa scuola letterale - storica - grammaticale (realismo).\nSi accosta al testo sostenendo la necessit\u00e0 che un testo sia considerato nel suo senso chiaro ed esplicito a meno che il testo stesso dia indicazioni che si tratti di linguaggio simbolico; fintanto che, cio\u00e8, in virt\u00f9 della natura del testo in esame questo sia impossibile. Per esempio, modi di dire, parabole e favole, o allegorie, non permettono un'interpretazione letterale. Fa uso della critica testuale per determinare quale possa essere il testo originale. Prende i testi di narrativa pi\u00f9 seriamente del metodo allegorico. Lo spirito dell'interpretazione letterale \u00e8 che il lettore deve essere soddisfatto dell'interpretazione letterale di un testo a meno che possa giungere, per ragioni sostanziali, ad andare oltre al significato letterale.\nQuando gli scrittori del Nuovo Testamento si riferiscono alle scritture dell'Antico Testamento, essi prendono quei brani in modo letterale. Gli scrittori della Patristica pi\u00f9 antica (Ignazio di Antiochia, Ireneo e Giustino) mostrano come essi prendessero letteralmente la Scrittura a meno che il contesto non richiedesse altrimenti. Nei primi secoli del Cristianesimo era prevalente un'interpretazione letterale della Scrittura.\nL'Evangelicalismo moderno si attiene all'ermeneutica letterale, storica e grammaticale (da non confondersi con un crasso letteralismo). Essa ha trovato espressione formale nei principi stilati nella Dichiarazione di Chicago sull'ermeneutica biblica. L'articolo 15 di detta dichiarazione afferma: \"Affermiamo che \u00e8 necessario interpretare la Bibbia secondo il suo senso letterale o naturale. Il senso letterale \u00e8 il senso storico-grammaticale, cio\u00e8 quello espresso dall'autore. L'interpretazione secondo il senso letterale tiene conto di tutte le figure di stile e di tutte le forme letterarie del testo\".\n2. La scuola allegorica/simbolica (idealismo).\nSi accosta al testo cercandovi un significato simbolico pi\u00f9 profondo. Guarda oltre alla narrazione superficiale per scoprirvi un significato spiritualizzato, il \"vero significato\" simbolico e spirituale. \u00c8 stata molto popolare nei primi secoli della chiesa quando era dominante la filosofia platonica. Clemente Alessandrino ed Origene sono i due antichi \"padri della chiesa\" che mettevano in rilievo come la Bibbia, in particolare l'Antico Testamento, non dovesse essere inteso in modo letterale, ma simbolico. La scuola allegorica insegna che sotto ciascun versetto della Scrittura, sotto il suo significato ovvio, si celerebbe il suo \"vero significato\" simbolico e spirituale.\nUn'interpretazione allegorica potrebbe essere, ad esempio, il pane ed il vino portati ad Abramo da Melchisedek in Genesi 14:18, la manna nel deserto (Esodo 16:31), e l'olio nella dieta di Elia (1 Re 17:16) che sarebbero prefigurazioni (\"tipi\") dell'eucaristia.\nQuesto metodo di interpretazione, per\u00f2, \u00e8 respinto dai Riformatori protestanti del XVI secolo perch\u00e9 pregiudicherebbe la forza e l'impatto della Parola presa cos\u00ec come sta. Martin Lutero chiama questo metodo un flagello, Giovanni Calvino lo considera satanico. Questo non vuol dire, per\u00f2, che i riformatori respingano ogni interpretazione allegorica, ma sostengono che un'interpretazione allegorica o simbolica sia legittima solo in determinati contesti, come nel libro dell'Apocalisse.\n3. La scuola critica (naturalismo).\nDal tempo di Friedrich Schleiermacher in poi, si comincia a contestare che la Bibbia debba essere considerata in modo diverso da una qualsiasi altra opera letteraria e che ad essa si debbano applicare le metodologie critiche scientifiche che sole sarebbero la garanzia di una valutazione oggettiva, onesta e realistica del testo. Questo sembra oggi \"scontato\", ma in questo approccio vanno rilevati i presupposti filosofici moderni diversi, ma non necessariamente migliori e \"pi\u00f9 evoluti\" di quelli che stavano dietro la lettura pi\u00f9 tradizionale delle Sacre Scritture. Per esempio, l'approccio di Rudolf Bultmann all'ermeneutica \u00e8 fortemente influenzato dall'esistenzialismo ed in particolare dalla filosofia di Martin Heidegger. Dagli anni 1970 l'ermeneutica filosofica di Hans-Georg Gadamer ha esercitato una grande influenza sull'ermeneutica biblica come \u00e8 stata sviluppata da un ampio raggio di teologi cristiani.\nCi si accosta, quindi, al testo con presupposti naturalistici, particolarmente sul metodo di ispirazione. Definita generalmente una lettura liberale del testo, la Scuola critica \u00e8 quella prevalente oggi. Abbandonando o ridefinendo il presupposto che la Bibbia sia infallibile Parola di Dio e respingendo il concetto di ispirazione verbale della Bibbia (ritenuti in quanto tali concetti \"superati\", \"mitologici\" e \"non scientifici\"), di fatto assumono la scienza moderna e la ragione come autorit\u00e0 ultime per l'interpretazione del testo biblico. L'ispirazione della Bibbia viene ridefinita in quanto essa \u00e8 ritenuta fallibile o espressione solo del tempo in cui \u00e8 stata scritta. Il soprannaturale viene \"ridimensionato\" secondo presupposti naturalistici. Laddove si conserva l'autorit\u00e0 del Cristo si afferma come Egli si sia \"adattato\" alla cultura del tempo e che quindi non intendesse veramente dire quel che diceva (sbaglierebbe quindi il letteralista ad accoglierlo in modo oggettivo ed eternamente valido). Il relativismo ed il soggettivismo, quindi, diventa il risultato inevitabile di questo approccio, la Bibbia non si potrebbe usare per provare alcunch\u00e9 in modo oggettivo. Contestato viene quindi il principio della Bibbia come regola ultima di fede e di condotta (se non in modo ideale o generico) assumendo per queste altri criteri ed autorit\u00e0 (la \"tradizione\" o lo scientismo).\nLe espressioni del metodo critico includono le seguenti:\nA. La critica delle forme.\nLa critica delle forme (in tedesco: \"Formgeschichte\", \"storia delle forme\") cerca di comprendere il contesto originale in cui un determinato testo \u00e8 nato ed \u00e8 stato usato. L'ambiente nel quale il testo \u00e8 cresciuto (\"Sitz im Leben\") sarebbe quindi la chiave per comprendere il testo. \"Forma\" qui \u00e8 traduzione del tedesco \"Gattung\", ma sarebbe meglio tradurlo \"genere letterario\" (\"Genre\"). Questo metodo cerca di isolare le fasi pre-letterarie di un testo biblico ricostruendo la vita sociale e le istituzioni di Israele.\nEsponenti di rilievo di questo metodo sono: Hermann Gunkel seguito da Sigmund Mowinckel. Esso \u00e8 stato soprattutto identificato con Rudolf Bultmann, che, ad esempio, sostiene come i documenti scritti della Bibbia siano basati sulla raccolta di tradizioni orali. Afferma che a governare lo sviluppo di queste tradizioni sia stato l'ambiente culturale in cui sono cresciute. Per esempio, i Salmi sono considerati testi liturgici per un uso pubblico ed ufficiale in modo simile alle composizioni usate nel mondo antico in simili circostanze. I vangeli non riporterebbero accuratamente gli avvenimenti della vita di Ges\u00f9, ma sarebbero piuttosto miti creati dalle prime comunit\u00e0 cristiane, i quali riflettono le correnti sociali, teologiche e culturali dell'epoca. Secondo i presupposti della critica delle forme, queste varie forme di letteratura popolare, leggende, favole, miti e parabole, sarebbero state evocate quando una comunit\u00e0 soffriva di un qualche problema, e persino il processo con cui il problema veniva affrontato, avrebbe prodotto ulteriori modifiche del racconto. Ci\u00f2 che abbiamo oggi nei vangeli o nell'Antico Testamento, quindi, non sarebbe di fatto una testimonianza della vita di Cristo, ma piuttosto credenze e pratiche in evoluzione della Chiesa primitiva.\nB. La critica delle fonti.\nLa critica delle fonti, o (in tedesco) \"Quellengeschichte\", \u00e8 il tentativo di trovare le diverse fonti da cui si suppone che il testo sia stato composto.\n\u00c8 tipica a questo riguardo l'ipotesi documentaria del Julius Wellhausen che inizialmente interpreta Genesi 1 e 2 come se fosse una giustapposizione di testi d'autori diversi (con ciascuno la propria teologia), concetto che poi allarga a tutto l'Antico Testamento: J (Jahwista), E (Elohista), D (Deuteronomista), P (Sacerdotale). La critica delle fonti nel Nuovo Testamento si \u00e8 incentrata sul cosiddetto \"problema sinottico\" e su quali fonti stiano dietro i vangeli (Q, M, L, priorit\u00e0 di Marco).\nC. Critica della redazione.\nLa critica della redazione (in tedesco \"Redaktionsgeschichte\") \u00e8 il tentativo di ricostruire non solo le diverse fonti da cui si suppone che un testo biblico abbia avuto origine, ma anche quali possano essere stati i redattori che hanno compilato ed elaborato quel testo.\nQuesto metodo di esegesi biblica studia i motivi che hanno portato questi autori a pubblicare il loro primo materiale, i cambiamenti che vi hanno introdotto e il messaggio che hanno inteso comunicare ai loro uditori originali. \u00c8 il tentativo di scoprire quale sia la teologia propria che informa ciascun autore. La critica della redazione cerca di chiarire quale sia contributo personale di ogni scrittore biblico e gli orientamenti teologici che hanno guidato il loro lavoro di redazione. Essa consiste nello studiare il punto di vista del redattore (la sua teologia) prendendo in considerazione la scelta che egli fa del materiale delle sue fonti e la disposizione data all'interno della propria composizione.\nIl metodo implica anche la Traditionsgeschichte (\"storia della tradizione\"), cio\u00e8 l'analisi delle diverse tappe redazionali per le quali \u00e8 passato un testo biblico nella tradizione, prima di giungere alla redazione finale.\n\"Critica della redazione\" \u00e8 il nome dato originalmente da Willi Marxsen all'opera dei redattori o scrittori definitivi dei testi biblici, soprattutto a quella degli autori dei Vangeli sinottici.\nD. Strutturalismo.\nLo strutturalismo o semiotica sorge dal senso di frustrazione che spesso nasce nello studioso che applica il metodo storico-critico all'ermeneutica biblica. Lo strutturalismo afferma che sia la cultura a dare significato alle convenzioni letterarie. Il significato non sarebbe altro che una funzione delle strutture del sistema culturale in cui si pone. Per esempio, in un altro campo, una stretta di mano ha significato solo in un particolare contesto culturale.\nQuesta teoria guarda ai meccanismi che danno significato ad un testo. Lo strutturalismo considera il linguaggio come sincronico ed astorico. Vi sarebbero strutture intrinseche in ogni linguaggio che non sono legate al tempo in cui \u00e8 stato scritto un testo. L'esegeta dovrebbe cercare di identificare nel testo queste strutture linguistiche. Il racconto del diluvio universale in Genesi 6-9 risponde ad un modello di racconto ben definito che trova paralleli anche in altri contesti culturali.\nE. Critica della risposta del lettore.\nIn inglese: \"Reader-response criticism\" (o \"Scuola di Costanza\") \u00e8 la disamina sistematica degli aspetti che suscitano, modellano e guidano la risposta del lettore. Secondo questa teoria, il lettore \u00e8 un produttore e non tanto un consumatore dei significati. In questo senso, un lettore \u00e8 un costruttore ipotetico di norme ed aspettative che possono essere derivate, proiettate o estrapolate dall'opera. Si pu\u00f2 pure dire che sia \"inerente\" all'opera. Proprio perch\u00e9 queste aspettative possono essere violate o adempiute, soddisfatte o frustrate, e perch\u00e9 il leggere \u00e8 un processo temporale che implica memoria, percezione ed anticipazione, identificare la risposta del lettore \u00e8 estremamente difficile e soggetto sempre a costruzione e ricostruzione, visione e revisione. La critica della risposta del lettore, per\u00f2, non denota una teoria specifica. Pu\u00f2 variare dalle teorie fenomenologiche di Wolfgang Iser e Roman Ingarden che sostengono che il lettore sia quello a colmare i vuoti del testo, all'analisi relativistica di Stanley Fish che sostiene come sia la strategia interpretativa del lettore a creare il testo, non esistendo alcun testo se non quello che il lettore o interprete immagina.\nF. Decostruzionismo.\nll Decostruzionismo afferma che non si possa mai veramente conoscere ci\u00f2 che un testo significhi oggettivamente e che possa significare, di fatto, molte cose differenti. Posizione pi\u00f9 radicale della precedente, questo metodo relativizza il significato di un testo e si identifica soprattutto con l'opera di Jacques Derrida e Mark Taylor. Il testo non avrebbe un suo significato fisso e precostituito. L'autore \u00e8 considerato \"morto\" e quindi irrilevante per determinare il significato di un testo. Questo significato lo determinerebbe solo il lettore. Ci sarebbero tanti significati quanto vi sono lettori.\n4. La scuola devozionale (Pragmatismo).\nSi accosta al testo non per cercarvi verit\u00e0 eterne ma verit\u00e0 \"che funzionano\" per me. L'enfasi \u00e8 posta sull'applicazione, non sull'intenzione dell'autore o significato oggettivo del testo. Nell'interpretazione delle Scritture, la scuola devozionale (comune nella mistica cristiana) mette in evidenza gli aspetti edificanti del messaggio. Considera la Bibbia come un mezzo per ottenere un'esperienza mistica. Secondo questa scuola la Bibbia serve per la devozione e la preghiera, non avrebbe perci\u00f2 bisogno di essere studiata come fonte di teologia dogmatica.\n5. La scuola esistenzialista.\nSi accosta al testo come ci\u00f2 che sollecita il lettore ad una scelta esistenziale in vista di una \"vita autentica\". Rudolf Bultmann e Paul Tillich cercavano di reinterpretare la Bibbia alla luce delle categorie esistenziali di Martin Heidegger. Gli esistenzialisti semplicemente impongono al testo il proprio significato soggettivo."}
{"id": "1138604", "revid": "1573940", "url": "https://it.wikipedia.org/wiki?curid=1138604", "title": "Berghia", "text": "Berghia \u00e8 un genere di molluschi nudibranchi della famiglia Aeolidiidae.\nIl nome del genere \u00e8 un omaggio al malacoloco danese Rudolph Bergh (1824\u20131909).\nTassonomia.\nComprende le seguenti specie:"}
{"id": "1138606", "revid": "1573940", "url": "https://it.wikipedia.org/wiki?curid=1138606", "title": "Cerberilla", "text": "Cerberilla \u00e8 un genere di molluschi nudibranchi della famiglia Aeolidiidae.\nTassonomia.\nIl genere comprende le seguenti specie:"}
{"id": "1138608", "revid": "1573940", "url": "https://it.wikipedia.org/wiki?curid=1138608", "title": "Spurilla", "text": "Spurilla \u00e8 un genere di molluschi nudibranchi della famiglia Aeolidiidae.\nTassonomia.\nComprende le seguenti specie:"}
{"id": "1138613", "revid": "256896", "url": "https://it.wikipedia.org/wiki?curid=1138613", "title": "Festival di San Sebastiano", "text": ""}
{"id": "1138614", "revid": "53588", "url": "https://it.wikipedia.org/wiki?curid=1138614", "title": "Ermeneutica della Bibbia", "text": ""}
{"id": "1138626", "revid": "81740873", "url": "https://it.wikipedia.org/wiki?curid=1138626", "title": "Autocrino", "text": "Si definisce autocrino il sistema di segnalazione cellulare in cui una sostanza (l'agente autocrino) prodotta da una cellula va a modificare il comportamento della cellula stessa. Si differenzia quindi sia dalla segnalazione paracrina sia da quella dovuta al sistema endocrino.\nEsempi.\nUn esempio di agente autocrino \u00e8 la citochina interleuchina-1 nei monociti. Quando viene prodotta in risposta ad uno stimolo esterno, si pu\u00f2 legare ai recettori sulla superficie cellulare della stessa cellula che li ha prodotti.\nUn altro esempio di segnalazione autocrina avviene nei linfociti T attivati; ad esempio quando una cellula T \u00e8 indotta a maturazione mediante il legame con un complesso peptide:MHC (un peptide prodotto dalla regione MHC) su una particolare cellula presentatrice di antigene e con i segnali co-stimolatori B7:CD28. In seguito all'attivazione, i recettori a \"bassa affinit\u00e0\" dell'IL-2 (\"interleuchina-2\") sono rimpiazzati con recettori ad \"alta affinit\u00e0\" dell'IL-2 che consistono di catene \u03b1, \u03b2, e \u03b3. La cellula rilascia quindi IL-2 che si lega ai propri recettori IL-2 nuovi, causando auto-stimolazione ed in definitiva stimolando una popolazione monoclonale di cellule T. Queste possono proseguire eseguendo funzioni effettrici come attivazione dei macrofagi o dei linfociti B piuttosto che formare linfociti citotossici."}
{"id": "1138627", "revid": "53588", "url": "https://it.wikipedia.org/wiki?curid=1138627", "title": "Ermeneutica della bibbia", "text": ""}
{"id": "1138629", "revid": "121893726", "url": "https://it.wikipedia.org/wiki?curid=1138629", "title": "Maigret e il ladro pigro", "text": "Maigret e il ladro pigro (titolo originale francese \"Maigret et le voleur paresseux\", pubblicato in traduzione italiana anche col titolo Maigret e il ladro indolente) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 17 al 23 gennaio 1961 in Svizzera e pubblicato per la prima volta nel novembre dello stesso anno in Francia, presso l'editore Presses de la Cit\u00e9.\n\u00c8 il cinquantasettesimo romanzo dedicato al celebre commissario.\nTrama.\nMaigret \u00e8 sempre pi\u00f9 vicino alla pensione e si trova a dover sopportare le nuove regole di procedura penale, per le quali le indagini vengono svolte da procuratori e giudici che dirigono la polizia giudiziaria.\nIn questa atmosfera si trova ad indagare su una banda di rapinatori efferati capitanati da Fernand, un ex carcerato appena rilasciato. Oltre a quella assegnata dal procuratore, Maigret \u00e8 interessato a un'altra indagine, sulla morte di un ladro professionista trovato assassinato al Bois de Boulogne, affidata all'ispettore Fumel, un poliziotto della vecchia guardia. La vittima era una vecchia conoscenza del commissario, che ricordandone le imprese solitarie, studiate e metodiche, non nasconde la simpatia personale per il malvivente.\nSono due mondi che si scontrano: le indagini secondo il metodo della procura da una parte, e quelle secondo il \"non-metodo\" Maigret dall'altra. Il commissario grazie anche ai suoi collaboratori, ma soprattutto alla sua testardaggine, riuscir\u00e0 a risolvere entrambi i casi, anche se il rapporto sul caso dell'omicidio del ladro indolente, pur scritto da lui, riporter\u00e0 solo il nome del collega Fumel.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1961.\nIn Italia \u00e8 apparso per la prima volta nel 1966, tradotto da Sergio Morando e pubblicato da Mondadori nella collana \"Le inchieste del commissario Maigret\" (n\u00b0 1). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1993 nella traduzione di Emanuela Fubini). Nel 2007 il romanzo \u00e8 stato pubblicato presso Adelphi, tradotto da Andrea Forti, con il titolo \"Maigret e il ladro indolente\", nella collana dedicata al commissario (parte de \"gli Adelphi\", al n\u00b0 302).\nFilm e televisione.\nQuattro sono stati gli adattamenti per la televisione:"}
{"id": "1138634", "revid": "287204", "url": "https://it.wikipedia.org/wiki?curid=1138634", "title": "Paracrino", "text": "Il paracrino \u00e8 il messaggero chimico prodotto da una cellula che \u00e8 lasciato diffondere al fine di modificare la fisiologia delle cellule che la circondano.\nLa distinzione \u00e8 di solito compiuta tra segnalazione paracrina e autocrina. In entrambi i tipi, il segnale \u00e8 limitato alle altre cellule nell'area locale, ma la segnalazione paracrina influisce su cellule di tipo differente rispetto alla cellula che ha compiuto la secrezione, mentre quella autocrina influisce su cellule dello stesso tipo.\nRagioni della degradazione.\nTalvolta, la ragione per cui gli effetti sono limitati ad un'area locale sono legati al fatto che il messaggero \u00e8 degradato troppo rapidamente per raggiungere altre parti del corpo. \nAlternativamente, il segnale raggiungerebbe le cellule vicine per una delle seguenti ragioni:\nEsempi.\nEsempi di agenti di segnalazione paracrina includono il fattore di crescita e la coagulazione del sangue. Il segnale del fattore di crescita svolge un ruolo importante in molti aspetti dello sviluppo. \nNegli organismi adulti la segnalazione paracrina include risposte agli allergeni, riparazione dei tessuti danneggiati, formazione di tessuto cicatriziale e coagulazione.\nLa sovrapproduzione di alcuni fattori di crescita paracrini \u00e8 legata allo sviluppo di forme tumorali. \nAltri esempi di agenti paracrini sono la somatostatina e l'istamina.\nAzioni autocrine ed endocrine.\nAlcuni agenti paracrini compiono anche azioni autocrine, intracrine o endocrine contemporaneamente. \nPer esempio, il testosterone secreto dai testicoli agisce in maniera endocrina per stimolare eventi periferici (aumento della massa muscolare), ed in modo paracrino per stimolare la spermatogenesi negli adiacenti tubuli seminiferi."}
{"id": "1138649", "revid": "6392", "url": "https://it.wikipedia.org/wiki?curid=1138649", "title": "Minuti Contati", "text": ""}
{"id": "1138660", "revid": "287204", "url": "https://it.wikipedia.org/wiki?curid=1138660", "title": "Vecchia Foresta", "text": "La Vecchia Foresta \u00e8 un luogo di Arda, l'universo immaginario creato dallo scrittore inglese J. R. R. Tolkien. Si tratta di una delle poche foreste primordiali sopravvissute da prima della Seconda Era, quando coprivano gran parte dell'Eriador. In questa lontana epoca, l'enorme bosco di cui la Vecchia Foresta faceva parte si estendeva poi a sud, coprendo le pendici delle Montagne Nebbiose fino a congiungersi alla Foresta di Fangorn.\nNella Terza Era, la foresta era delimitata ad est dalle Tumulilande, e ad ovest da Frattalta, una larga barriera eretta dagli Hobbit della Terra di Buck per difenderesi dagli spiriti malvagi che si nascondevano tra questi alberi fin dai tempi di Morgoth.\nGli Hobbit, infatti, credevano che gli alberi della Vecchia Foresta fossero in qualche modo \"svegli\" ed ostili; ondeggiavano anche quando non c'era vento, sussurravano nella notte, e fuorviavano i viaggiatori che osavano avventurarsi nella foresta, nascondendo loro i sentieri e facendoli perdere. Quando gli alberi crescevano troppo vicini alla Fratta, gli Hobbit tagliavano quelli pi\u00f9 vicini, e ne bruciavano i tronchi in un grande fal\u00f2, ma ogni volta che lo facevanno, gli alberi sembravano farsi pi\u00f9 ostili. All'interno della Vecchia Foresta, molto in profondit\u00e0 tra gli alberi, si trovava la Valle del Sinuosalice, un luogo tetro e malvagio, che costituiva la radice di tutti i terrori e le malvagit\u00e0 della foresta.\nPoco prima della Guerra dell'Anello, gli Hobbit Frodo Baggins, Samvise Gamgee, Meriadoc Brandibuck e Peregrino Tuc la attraversarono, nel tentativo di sfuggire ai Cavalieri Neri, sulle tracce dell'Unico Anello. In quel periodo gli alberi avevano attaccato pi\u00f9 violentemente del solito la Terra di Buck, giungendo anche a superare Frattalta con le loro chiome. In risposta gli Hobbit avevano abbattuto una larga striscia di foresta, oltre la Fratta, ed avevano allestito un enorme fal\u00f2 in un'area definita \"Radura del Fal\u00f2\". Per questo gli alberi si incattivirono ancora di pi\u00f9 contro gli Hobbit.\nVicino al margine sud-orientale della foresta, sulla riva del fiume Sinuosalice, sorgeva la casa di Tom Bombadil, che salv\u00f2 Pipino e Merry quando questi furono presi in trappola da un albero malvagio, che Tom chiamava Vecchio Uomo Salice.\nAdattamenti.\nLa Vecchia Foresta non appare nell'adattamento cinematografico de \"Il Signore degli Anelli\" di Peter Jackson, e nemmeno nella versione animata di Ralph Bakshi; il suo inserimento, infatti, \u00e8 stato considerato in entrambi i casi superfluo, poich\u00e9 significava inserire all'inizio dell'azione (la partenza di Frodo per il suo viaggio) un elemento rallentante. Al contrario \u00e8 presente nel videogioco \"\", dov'\u00e8 per\u00f2 rappresentata diversamente dal libro; qui infatti la Foresta \u00e8 abitata da grandi ragni che si nascondono nei sentieri e sulle rive del Sinuosalice. Lo stratagemma, ripreso dalla descrizione che Tolkien fa del Bosco Atro ne \"Lo Hobbit\", serve a rendere pi\u00f9 movimentato il gioco, ma nella Vecchia Foresta del libro non si fa menzione di queste creature.\nLa Valle del Sinuosalice.\nLa Valle del Sinuosalice \u00e8 un'insenatura scavata dal fiume Sinuosalice tra le colline dei Tumulilande e la prateria, compresa tra la Vecchia Foresta e i colli di Brea, dove sorge la casa di Tom Bombadil. Il fiume che da nome alla valle nasce come ruscello ai margini della Vecchia Foresta. Scorre fino a diventare torrente e, una volta buttatosi da un basso dirupo all'interno della valle, d\u00e0 origine al vero e proprio fiume.\n\u00c8 detto tra gli Hobbit della Terra di Buck che la valle sia l'origine di tutto il male della Foresta, e che quindi avventurarvisi sarebbe cosa peggiore che attraversare quest'ultima.\nEtimologia.\nLa valle prende il nome dal fiume del quale l'etimologia \u00e8 molto semplice: infatti \u00e8 detto ne \"Il Signore degli Anelli\", La Vecchia Foresta, p.\u00a046, \"scorreva pigro e sinuoso\" e il fiume \u00e8 circondato da alti salici, di cui il pi\u00f9 autoritario \u00e8 il Vecchio Uomo Salice. Cos\u00ec, unendo i due termini, si ottiene la frase \"sinuoso tra i salici\", da cui Sinuosalice."}
{"id": "1138671", "revid": "1543377", "url": "https://it.wikipedia.org/wiki?curid=1138671", "title": "Peugeot Type 14, 15 e 25", "text": "Le Peugeot Type 14, 15 e 25 sono tre modelli di autovettura prodotte tra il 1896 ed il 1901 dalla casa automobilistica francese Peugeot.\nProfilo.\nErano tre modelli di quella che allora era considerata la fascia media di quel genere di lusso che allora era l'automobile. Erano caratterizzate da finiture migliori di quelle dei modelli di fascia bassa e in alcuni casi anche da miglior abitabilit\u00e0.\nLa prima tra queste vetture ad entrare in produzione \u00e8 stata la Type 14 del 1896, che fu tra l'altro la prima vettura prodotta dalla Peugeot ufficialmente registrata come Casa automobilistica. Oltre a ci\u00f2, fu anche la prima Peugeot a montare un motore prodotto in proprio e non pi\u00f9, come avvenuto fino a quel momento, un motore di origine Daimler. La Type 14, con i suoi 2.3 m di lunghezza, era la pi\u00f9 piccola tra le prime Peugeot di fascia media (fascia media sempre intesa secondo i parametri di allora) e montava una carrozzeria aperta. Fu prodotta fino al 1898 in 18 esemplari.\nMa gi\u00e0 dal 1897 fu introdotta la Type 15, che dapprima affianc\u00f2 e successivamente sostitu\u00ec la Type 14. Questa vettura era equipaggiata da un bicilindrico della cilindrata di 2423 cm\u00b3 che poteva spingere la vettura ad una velocit\u00e0 massima di 35\u00a0km/h. Tale motore fu uno dei primi ad essere prodotto dalla Peugeot stessa. La Type 15 fu venduta in 87 esemplari fino al 1901. Tra i clienti che acquistarono una Type 15 vi furono anche i futuri fondatori della prestigiosa Rolls-Royce.\nDurante la produzione della Type 15, e precisamente nel 1898, fu introdotto un altro modello, la Type 25, prodotta solo in quell'anno in appena due esemplari. Delle tre vetture era la pi\u00f9 grossa, con i suoi 2.8 metri di lunghezza, ed anche la pi\u00f9 spaziosa, grazie al suo passo di 1.9 metri. Era equipaggiata anch'essa da un bicilindrico e, rispetto alle altre due vetture, era caratterizzata da una carrozzeria di tipo coup\u00e9 de ville e dal fatto di essere a tre posti, uno anteriore per il conducente e due posteriori per gli altri occupanti."}
{"id": "1138677", "revid": "138457", "url": "https://it.wikipedia.org/wiki?curid=1138677", "title": "Rievocatore storico", "text": ""}
{"id": "1138688", "revid": "119869957", "url": "https://it.wikipedia.org/wiki?curid=1138688", "title": "Jak X", "text": "Jak X (\"Jak X: Combat Racing\") \u00e8 il primo spin-off della serie \"Jak and Daxter\", lanciato dalla Naughty Dog nel 2005.\nPer la prima volta nella saga di \"Jak and Daxter\" \u00e8 disponibile la modalit\u00e0 multigiocatore, sia locale per 2 giocatori sia online fino a 6 partecipanti. Inoltre \u00e8 possibile collegare la PSP alla PlayStation 2, mediante cavo USB, usando il gioco \"Daxter\" per sbloccare personaggi e contenuti extra. Usando un salvataggio di \"\" sulla memory card si pu\u00f2 appunto sbloccare l'eroico Lombax, Ratchet.\nIl 6 dicembre 2017 viene pubblicata sul PlayStation Store della PlayStation 4 una versione in 1080p e supporto completo per i trofei PSN di Jak X.\nIn Jak X per PS4, per sbloccare i personaggi di Daxter (Taryn, Kaeden, Ximon e Osmo) e la Daxtermobile basta avere un salvataggio di Uncharted: The Nathan Drake Collection, mentre per ottenere Ratchet (di ) basta avere un salvataggio di Ratchet &amp; Clank.\nInoltre, con un salvataggio su PS4 di \u00e8 possibile ottenere Jak con la skin del primo capitolo, con un salvataggio di Jak con la skin del secondo e con un salvataggio di Jak 3 Jak con la skin del terzo come personaggi aggiuntivi.\nTrama.\nJak e i suoi amici, dopo gli avvenimenti di \"Jak 3\", vengono invitati a Kras city, nota citt\u00e0 del crimine, per la lettura del testamento di Krew, morto in \"\".\nDopo il loro arrivo, scoprono di essere stati invitati dalla figlia di Krew, Rayn, che propone a tutti i presenti di fare un brindisi. Dopo aver bevuto procedono a vedere in ologramma il testamento di Krew. Qui quest'ultimo fa un discorso in cui dice che anche da morto vuole mettere insieme una squadra di corridori per vincere la coppa di Kras city. La proposta viene accolta da un gran numero di rifiuti, ma Krew spiega che, brindando alla sua memoria, hanno bevuto un veleno potentissimo, di cui solo lui e i suoi soci conoscono l'antidoto.\nL'intera squadra \u00e8 dunque costretta a gareggiare per la vita, incontrando vari personaggi che proveranno a ostacolarli, come Razor, o vecchie conoscenze, come Sig.\nUna volta avuto l'antidoto, G.T Blitz, il presentatore delle corse assassine, definito pi\u00f9 volte da Daxter una \"faccia di bronzo\", si rivela essere Mizo, un misterioso e potentissimo boss della mafia che ruba l'antidoto. Dopo un inseguimento viene ucciso da Jak, che cos\u00ec recupera l'antidoto.\nSi scopre anche che Rayn, divenuta oramai la boss del crimine di Kras City, non aveva bevuto il veleno. La donna lascia fortunatamente andare Jak e i suoi amici.\nVeicoli.\nMolti veicoli sono sbloccabili o acquistabili nel corso dell'avventura, alcuni sono invece segreti e sbloccabili solo dopo aver raggiunto particolari obbiettivi.\nVeicoli classe A:\nVeicoli classe B:\nVeicoli classe C:\nVeicoli speciali:\nPower up.\nNel corso di una gara Jak, o il pilota selezionato, pu\u00f2 fare uso di vari power up, che ricever\u00e0 casualmente passando sopra la dose di eco lungo il percorso.\nAccoglienza.\nLa rivista \"Play Generation\" classific\u00f2 Jak come il quinto pilota pi\u00f9 improbabile tra i titoli disponibili su PlayStation 2."}
{"id": "1138690", "revid": "76652", "url": "https://it.wikipedia.org/wiki?curid=1138690", "title": "Eskipazar", "text": "Eskipazar \u00e8 una citt\u00e0 della Turchia, centro dell'omonimo distretto della provincia di Karab\u00fck.\nLe rovine della citt\u00e0 di \"Adrianopolis\", antica capitale della Paflagonia, si trovano a 5\u00a0km da Eskipazar."}
{"id": "1138699", "revid": "124359646", "url": "https://it.wikipedia.org/wiki?curid=1138699", "title": "Memorie intime", "text": "Memorie intime (titolo originale: \"M\u00e9moires intimes\") \u00e8 l'autobiografia dello scrittore belga Georges Simenon. Rimarr\u00e0 il suo ultimo libro.\nIl volume \u00e8 stato scritto a Losanna, nel cantone di Vaud in Svizzera tra il febbraio e il novembre del 1980, rivisto tra febbraio e marzo e uscito a stampa nell'ottobre dell'anno successivo presso la casa editrice Presses de la Cit\u00e9. A differenza delle ultime opere di Simenon che risultano dettate e registrate su nastri per poi essere riversate da segretarie in dattiloscritto, questo romanzo \u00e8 stato scritto a mano dall'autore: il manoscritto su quaderni di scuola \u00e8 ora parte di una collezione privata, mentre una copia dello stesso \u00e8 conservata presso i \"Fonds Simenon\" dell'Universit\u00e0 di Liegi.\nNarra la vita dell'autore e della sua famiglia a partire dal suo trasferimento da Liegi a Parigi, intorno agli anni venti del XX secolo, sino al suicidio della figlia di Simenon, Marie-Jo, avvenuto il 19 maggio 1978.\nSimenon scrive questo libro per commemorare la figlia, ma \u00e8 un pretesto, per niente nascosto dallo stesso autore: lo fa principalmente per placare il dolore e i sensi di colpa e in questo modo d\u00e0 vita a una sorta di grande affresco autobiografico. In appendice all'autobiografia, Simenon ha voluto pubblicare tutti gli scritti della figlia suicida, come omaggio alla giovane.\nAll'uscita della prima edizione l'avvocato di Denyse Ouimet, ex-moglie di Simenon e madre di Marie-Jo, ottiene che vengano soppresse tredici righe alle pp.\u00a0495\u201396 e sette righe a p.\u00a0753, ma per non ritirare il libro dalla distribuzione gi\u00e0 avvenuta Simenon subisce la condanna a dover apporre sulle righe incriminate una striscia di carta bianca.\nSinossi.\nLa narrazione inizia dagli anni venti del XX secolo, quando l'autore si trasferisce da Liegi a Parigi e inizia a scrivere i suoi primi racconti che vengono pubblicati a nome dei diversi pseudonimi dell'autore. La prima parte si svolge quindi in Francia e l'autore conosce la prima moglie, R\u00e9gine Renchon, chiamata confidenzialmente \"Tigy\". Con lei intraprende diversi viaggi in Africa, Asia ed Europa e soprattutto un viaggio in chiatta, la \"Ginette\", quindi sul cutter \"Ostrogoth\", lungo i canali navigabili che consentono alle imbarcazioni di attraversare l'intera Francia, dal canale della Manica al Mar Mediterraneo. A bordo dell\"'Ostrogoth\" \"nasce\" il Commissario Maigret, che contribuisce alla fama e alla ricchezza di Simenon.\nDurante la guerra, Simenon e Tigy si trasferiscono in Charente Marittima e poi in Vandea, e nel 1939 nasce il primo figlio di Simenon, Marc. Dopo la guerra i rapporti tra Simenon e Tigy sono ormai ridotti alla pacifica convivenza, ma rimangono uniti per amore del figlio. Si trasferiscono in America, prima in Canada, poi nei dintorni di New York, dove Simenon, cercando una nuova segretaria, conosce Denyse Ouimet, che diverr\u00e0 la sua seconda moglie e la madre di tre figli dell'autore; nel libro, Simenon parla della seconda moglie senza mai pronunciare il suo vero nome: al suo posto utilizza l'iniziale \"D\". Da New York, Simenon intraprende un viaggio che lo conduce prima in Florida e poi definitivamente in Texas. Poi di nuovo brevemente in California e infine si stabilisce nel Connecticut. Durante queste diverse tappe nascono i figli di Simenon e D., John e Marie-Jo.\nAll'inizio degli anni cinquanta, torna in Europa (dove nascer\u00e0 l'ultimo figlio Pierre), prima in Costa azzurra e poi definitivamente in Svizzera. La malattia psichiatrica di D. si paleser\u00e0 in tutto il suo dramma, e la vita di Simenon e dei suoi figli verr\u00e0 segnata indelebilmente da tali eventi. Negli anni sessanta conosce infine Teresa Sburelin, un'infermiera di origini friulane che rimarr\u00e0 accanto a Simenon sino alla morte."}
{"id": "1138701", "revid": "28026", "url": "https://it.wikipedia.org/wiki?curid=1138701", "title": "M\u00e9moires intimes", "text": ""}
{"id": "1138703", "revid": "1610933", "url": "https://it.wikipedia.org/wiki?curid=1138703", "title": "Aquila serpentaria del Madagascar", "text": ""}
{"id": "1138704", "revid": "287204", "url": "https://it.wikipedia.org/wiki?curid=1138704", "title": "800 (disambigua)", "text": "800 pu\u00f2 essere usato in diversi contesti."}
{"id": "1138705", "revid": "1610933", "url": "https://it.wikipedia.org/wiki?curid=1138705", "title": "Serpentario del Madagascar", "text": ""}
{"id": "1138706", "revid": "767487", "url": "https://it.wikipedia.org/wiki?curid=1138706", "title": "Atrophy", "text": "Gli Atrophy sono una band thrash metal statunitense proveniente dallo stato dell'Arizona, attiva verso la fine degli anni ottanta.\nStoria.\nGli Atrophy nascono a Tucson in Arizona nel 1986 con una formazione a cinque composta dal cantante Brian Zimmermann, la coppia di chitarristi Chris Lykins e Rick Skowron, il bassista James Gulotta e il batterista Tim Kelly.\nNel 1988 esordiscono su Roadrunner Records con l'album \"Socialized Hate\" di duro thrash metal.\nI testi della band sono in linea con quelli di band come Sacred Reich e Nuclear Assault quindi si basano su temi di attualit\u00e0 come pacifismo, nucleare, inquinamento.\nLa copertina del disco raffigura un giullare (poi diventato mascotte della band) che manipola con un ghigno beffardo gli arsenali atomici americani e sovietici.\nNel 1990 la band pubblica il secondo album \"Violent by Nature\", sostanzialmente simile al precedente ma pi\u00f9 maturo e curato.\nL'anno successivo la band si scioglie. Dopo otto anni di inattivit\u00e0 la band decide di riformarsi temporaneamente con il nome di \"Head Circus\" per suonare alcuni concerti in Arizona. Conclusi per\u00f2 questi concerti la band si scioglie definitivamente."}
{"id": "1138708", "revid": "287204", "url": "https://it.wikipedia.org/wiki?curid=1138708", "title": "801 (disambigua)", "text": ""}
{"id": "1138709", "revid": "3732", "url": "https://it.wikipedia.org/wiki?curid=1138709", "title": "Agostino Codazzi", "text": "Biografia.\nFrequent\u00f2 la Scuola di Artiglieria di Modena, uscendo con il grado di sottotenente nel 1813. Successivamente si arruol\u00f2 nelle armate napoleoniche e combatt\u00e9 nelle ultime battaglie del generale corso. Conobbe Costante Ferrari, romagnolo come lui, di cui divenne amico. Poi pass\u00f2 all'esercito inglese. Allo scadere dell'anno d'ingaggio, messa da parte una piccola fortuna, decise, insieme al fidato amico Ferrari, di tentare la fortuna nel commercio. Partirono, cos\u00ec, alla volta di Costantinopoli, ma la nave che li trasportava naufrag\u00f2. Rimasti quasi senza soldi, ripiegarono nuovamente sulla vita militare. Non trovando nessun ingaggio in Turchia, partirono per l'America settentrionale. Da Baltimora scesero fino alla Florida. Certi che la loro competenza militare sarebbe stata apprezzata, combatterono per l'indipendenza del Messico, quindi passarono nel Sud America e si arruolarono nell'esercito di Sim\u00f3n Bol\u00edvar. Codazzi e Ferrari parteciparono alla nascita della Grande Colombia. Dopo la fine della guerra (1819) decisero di ritornare in Italia. Acquistarono e rimisero in produzione una tenuta agricola nella campagna di Massa Lombarda. Per sette anni lavorarono come proprietari terrieri, poi Codazzi si stanc\u00f2 di quella vita poco avventurosa, cedette tutto all'amico e ripart\u00ec per le Americhe.\nNel 1826 era di nuovo in Colombia. Sim\u00f3n Bol\u00edvar governava da anni un Paese ormai pacificato. Codazzi decise allora di dedicarsi a una passione che coltivava da tempo: lo studio della geografia di quei luoghi, all'epoca pressoch\u00e9 semisconosciuti. Oltre alla geografia, si interess\u00f2 anche alla geologia. Ottenne l'incarico di eseguire le misure topografiche della zona di Maracaibo. Nel 1830 la Grande Colombia si divise in pi\u00f9 stati. Il territorio dove viveva Codazzi entr\u00f2 a far parte del Venezuela. Un giorno le sue mappe furono presentate al presidente della Repubblica venezuelana Jos\u00e9 Antonio P\u00e1ez. Il suo lavoro venne talmente apprezzato che il presidente lo incaric\u00f2 di redigere l'intera cartografia dello Stato, compreso il delicatissimo compito di tracciare le linee di confine tra Venezuela (del quale aveva da poco preso la nazionalit\u00e0), Colombia ed Ecuador.\nNel 1834 Codazzi si spos\u00f2 con Araceli Fernandez de la Hoz, che gli diede ben otto figli. Nello stesso anno comp\u00ec l'esplorazione del fiume Orinoco, che attraversa da ovest a est tutto il Venezuela e poi sfocia nell'Oceano Atlantico attraverso il delta dell'Amacuro. Nominato colonnello dell'esercito, Codazzi concluse l'imponente lavoro affidatogli nel 1838 consegnando al governo due opere fondamentali: \"Resumen de la Geografia de Venezuela\" e \"Mapa fisico y politico de la Republica de Venezuela\". Per i meriti acquisiti fu poi nominato capo di Stato Maggiore e gli venne affidato l'incarico di redigere l'atlante delle undici province del giovane stato venezuelano. L'opera, denominata \"Atlas F\u00edsico y Pol\u00edtico de Venezuela\", fu completata nonostante le numerose sospensioni dei lavori: Codazzi infatti dovette imbracciare le armi contro le numerose rivolte dei caudillos. Recatosi in Europa per la stampa dei volumi, le sue opere furono esaminate da una commissione di esperti che le giudic\u00f2 eccellenti. Codazzi fu cos\u00ec insignito di una medaglia d'onore della Societ\u00e0 geografica francese e della Legion d'Onore. Inoltre, le sue opere furono inserite tra le \u00abMemorie dei sapienti stranieri\u00bb.\nTornato in Sudamerica, ricevette altri incarichi dal governo venezuelano: fu governatore dello stato di Barinas, carica che dovette abbandonare per uno dei tanti colpi di stato. Grazie alla sua profondissima conoscenza del territorio, il governo affid\u00f2 a Codazzi il compito di scegliere luoghi disabitati adatti ad ospitare colonie di immigrati europei. Come funzionario per l'immigrazione del governo venezuelano, nel 1843 fond\u00f2 la colonia Tovar con contadini tedeschi provenienti dal Baden-W\u00fcrttemberg.\nDopo altri impegni militari con l'esercito venezuelano, nel 1852 Codazzi effettu\u00f2 un lavoro come cartografo per il governo inglese: fu incaricato di eseguire l'ispezione dell'istmo di Panama allo scopo di individuare il punto pi\u00f9 adatto per l'escavazione di un canale transoceanico Nel 1854, nonostante nessuna menzione ufficiale, il tracciato del Canale di Panama segu\u00ec tutte le indicazioni prospettate dal romagnolo. A seguito di ulteriori sommosse, dalla cartografia civile ritorn\u00f2 in ambito militare, con il grado di generale, salvo tornare alla sua attivit\u00e0 di geografo appena i disordini ebbero termine. Dal 1857 in poi si occup\u00f2 solo di geografia, in particolare dell'esplorazione completa dei territori amazzonici e andini della Colombia e dell'Ecuador, su cui pubblic\u00f2 un'opera di 600 pagine.\nNelle insalubri foreste della cordigliera andina, Codazzi contrasse la malaria e mor\u00ec a Esp\u00edritu Santo nelle montagne della Colombia il 7 febbraio 1859. Oggi questo luogo si chiama Agust\u00edn Codazzi. La sua salma fu successivamente traslata nel Pantheon Nazionale di Caracas.\nNel 2001 la citt\u00e0 di Colonia Tovar (Venezuela, Stato di Aragua) ha eretto un monumento a \"El Hombre de las Tres Patrias\".\nTestimonianze.\nDi Agostino Codazzi rimangono nella natia Lugo: \nInoltre \u00e8 tutt'oggi visibile l'originale complesso architettonico di Villa Serraglio, frazione di Massa Lombarda vicino al torrente Sillaro, da lui progettato all'inizio degli anni venti dell'Ottocento."}
{"id": "1138710", "revid": "287204", "url": "https://it.wikipedia.org/wiki?curid=1138710", "title": "802 (disambigua)", "text": ""}
{"id": "1138711", "revid": "80339", "url": "https://it.wikipedia.org/wiki?curid=1138711", "title": "Gorodets", "text": ""}
{"id": "1138714", "revid": "287204", "url": "https://it.wikipedia.org/wiki?curid=1138714", "title": "803 (disambigua)", "text": ""}
{"id": "1138718", "revid": "635893", "url": "https://it.wikipedia.org/wiki?curid=1138718", "title": "Shkhara", "text": "Shkhara \u00e8 la montagna pi\u00f9 alta della Georgia con 5200 metri e fa parte della catena del Caucaso. \nGeografia.\nLa montagna si trova nella regione Svaneti lungo il confine russo. La seconda citt\u00e0 della Georgia, Kutaisi si trova a 88 km a sud."}
{"id": "1138720", "revid": "1305772", "url": "https://it.wikipedia.org/wiki?curid=1138720", "title": "804 (disambigua)", "text": ""}
{"id": "1138721", "revid": "74801", "url": "https://it.wikipedia.org/wiki?curid=1138721", "title": "Gorodec", "text": "Gorodec (anche traslitterata come \"Gorodets\" o \"Gorodetz\") \u00e8 una cittadina della Russia europea centro-orientale, situata nell'oblast' di Ni\u017enij Novgorod, a nordovest del capoluogo sulla sponda sinistra del fiume Volga di fronte a Zavol\u017e'e, nonch\u00e9 capoluogo del Gorodecskij rajon.\nStoria.\nLa cittadina ha origine antiche, risalendo al XII secolo, ad opera del principe Jurij Dol'gorukij, fondatore di Mosca; a Gorodec, inoltre, mor\u00ec un altro importante personaggio russo, vale a dire Aleksandr Nevskij."}
{"id": "1138724", "revid": "1652635", "url": "https://it.wikipedia.org/wiki?curid=1138724", "title": "William Orbit", "text": "Noto per aver prodotto l'album \"Ray of Light\" (1998) di Madonna. Ha prodotto l'album \"13\" (1999) dei Blur ed ha remixato alcune canzoni presenti nell'album. Dopo il successo ottenuto con Madonna ha lavorato con Melanie C delle Spice Girls per il suo primo album solista \"Northern Star\". Noto per aver lavorato anche con il gruppo All Saints (\"Pure Shores\", \"Black Coffee\"), Sugababes e Pink (cantante). Notizie non ufficiali lo davano coinvolto nella realizzazione del lavoro solista del batterista dei Queen, Roger Taylor, uscito nel novembre del 2013. Infine, sempre nello stesso periodo, ha lavorato proprio con Roger Taylor e Brian May alla produzione di alcune canzoni registrate nel 1983 da Freddie Mercury e Michael Jackson in California, la cui pubblicazione ha avuto luogo nel 2014. Nello stesso anno, da questo progetto, ha avuto luogo la canzone \"There must be more to life than this\", registrata come duetto tra Freddie Mercury e Michael Jackson e uscita come singolo nello stesso anno."}
{"id": "1138726", "revid": "287204", "url": "https://it.wikipedia.org/wiki?curid=1138726", "title": "805 (disambigua)", "text": ""}
{"id": "1138727", "revid": "110157", "url": "https://it.wikipedia.org/wiki?curid=1138727", "title": "Ust'-Ilimsk", "text": "Ust'-Ilimsk (anche come \"Ust-Ilimsk\") \u00e8 una citt\u00e0 industriale della Russia asiatica, situata nella Siberia centro-orientale nell'oblast' di Irkutsk (700 chilometri a nord del capoluogo), lungo il fiume Angara nei pressi della confluenza in esso dell'affluente \"Ilim\".\nLa sua fondazione ufficiale risale al 1966, contestualmente alla costruzione di una centrale idroelettrica sull'Angara che ha successivamente dato origine ad un bacino artificiale che dalla citt\u00e0 ha preso il nome. La citt\u00e0 \u00e8 servita da un aeroporto ed \u00e8 capoluogo dell'Ust'-Ilimskij rajon.\nPopolazione.\n\"Fonte: mojgorod.ru\""}
{"id": "1138730", "revid": "6923", "url": "https://it.wikipedia.org/wiki?curid=1138730", "title": "Concorso di magliette bagnate", "text": "Il concorso di magliette bagnate \u00e8 una competizione di bellezza/erotismo femminile le cui partecipanti indossano generalmente una T-shirt (bianca o con colori chiari) senza reggiseno. \nSvolgimento.\nSulle concorrenti viene versata acqua per generare una semi-trasparenza negli indumenti e mostrare sensualmente le forme. L'acqua utilizzata \u00e8 a bassa temperatura, cos\u00ec da causare l'indurimento dei capezzoli e rendere il concorso pi\u00f9 attraente per gli spettatori. Talvolta, le concorrenti si spogliano del gi\u00e0 ridotto vestiario, mostrandosi in topless o completamente nude.\nIl concorso di magliette bagnate \u00e8 una forma di striptease o di danza erotica. Lo scopo principale delle esibizioni \u00e8 attrarre pubblico giocando sull'eccitazione sessuale. In alcune occasioni le concorrenti si denudano o si producono in movenze di ispirazione lesbica.\nAnalogamente, esiste la controparte maschile di tale competizione, in cui per\u00f2 al posto delle magliette si bagnano i boxer.\nOrigine del termine.\nL'origine dei concorsi di magliette bagnate viene fatta risalire al film del 1977 \"The Deep\" (in italiano \"Abissi\"), in cui la protagonista, interpretata da Jacqueline Bisset, appare inizialmente con una T-shirt bianca bagnata, dopo aver nuotato in mare ed esser salita su una barca."}
{"id": "1138732", "revid": "287204", "url": "https://it.wikipedia.org/wiki?curid=1138732", "title": "806 (disambigua)", "text": ""}
{"id": "1138734", "revid": "287204", "url": "https://it.wikipedia.org/wiki?curid=1138734", "title": "807 (disambigua)", "text": ""}
{"id": "1138736", "revid": "287204", "url": "https://it.wikipedia.org/wiki?curid=1138736", "title": "808 (disambigua)", "text": ""}
{"id": "1138740", "revid": "287204", "url": "https://it.wikipedia.org/wiki?curid=1138740", "title": "809 (disambigua)", "text": ""}
{"id": "1138744", "revid": "287204", "url": "https://it.wikipedia.org/wiki?curid=1138744", "title": "810 (disambigua)", "text": ""}
{"id": "1138745", "revid": "33689", "url": "https://it.wikipedia.org/wiki?curid=1138745", "title": "Giovanni Crescenzio", "text": ""}
{"id": "1138747", "revid": "834", "url": "https://it.wikipedia.org/wiki?curid=1138747", "title": "H\u00e1j", "text": ""}
{"id": "1138749", "revid": "123098769", "url": "https://it.wikipedia.org/wiki?curid=1138749", "title": "811 (disambigua)", "text": ""}
{"id": "1138752", "revid": "287204", "url": "https://it.wikipedia.org/wiki?curid=1138752", "title": "812 (disambigua)", "text": ""}
{"id": "1138755", "revid": "287204", "url": "https://it.wikipedia.org/wiki?curid=1138755", "title": "813 (disambigua)", "text": ""}
{"id": "1138758", "revid": "79227", "url": "https://it.wikipedia.org/wiki?curid=1138758", "title": "Magical Mystery Tour (film)", "text": "Magical Mystery Tour \u00e8 un film per la televisione girato nel 1967 dai Beatles.\nIdeazione e sviluppo.\nIl film, privo di una trama vera e propria, racconta una serie di episodi, tra l'assurdo e il grottesco, che capitano a un gruppo di personaggi (tra cui gli stessi Ringo, John, Paul e George) nel corso di un viaggio in autobus nell'Inghilterra meridionale, il cui itinerario \u00e8 sconosciuto ai passeggeri.\nSi tratta del primo e unico tentativo fatto dai Beatles di girare un film in completa autonomia. I Beatles stessi figurano infatti come soggettisti, produttori e registi, oltre che ovviamente come compositori della colonna sonora.\nL'obiettivo si rivel\u00f2 superiore alle loro forze: nato senza una vera sceneggiatura (la mancanza di una guida da parte dello storico manager Brian Epstein, morto di overdose poche settimane prima, si faceva gi\u00e0 sentire), il lavoro si basava su un'idea di Paul, alla quale ciascuno degli altri port\u00f2 il proprio contributo sotto forma di sketch, situazioni comiche, sequenze visionarie, invenzioni psichedeliche, che nel film si alternano agli interventi musicali del gruppo.\nIl legame risult\u00f2 troppo esile per il film, che infatti risulta alla fine un affastellarsi di scene oniriche, videoclip, immagini e sketch slegati tra di loro.\nEra in fondo la stessa idea del fortunato album \"Sgt. Pepper's Lonely Hearts Club Band\", una raccolta di momenti diversi con un contenitore comune, ma quello che funzionava per un disco si rivel\u00f2 insufficiente per un film.\nProduzione.\nProdotto dalla Apple Films, una controllata della Apple Corps, il film cost\u00f2 circa 100.000 dollari dell'epoca. Le riprese ebbero inizio l'11 settembre 1967 e si protrassero per sei settimane. Le prime due settimane furono dedicate alle riprese del viaggio in autobus, le successive alla realizzazione delle scene aggiuntive. Tra queste, la sequenza di \"Blue Jay Way\" fu realizzata nella tenuta di Ringo a Weybridge, quella di \"The Fool on the Hill\" fu girata da Paul a Nizza, dove tra l'altro l'artista dovette affrontare una serie di inconvenienti finanziari e legali. In quell'occasione infatti, Paul si accorse di aver dimenticato il passaporto e fu trattenuto dalle autorit\u00e0 francesi fino a che il documento non gli fu fatto pervenire; nello stesso tempo, privo di contanti e di carte di credito, fu costretto a firmare un assegno in cambio di contanti, ma l'assegno gli venne rifiutato dall'albergo in cui alloggiava.\nIl film fu proiettato in anteprima a Londra il 17 dicembre 1967 durante un party al Royal Lancaster Hotel, al quale intervennero gli stessi Beatles con le rispettive partner. Assieme a Paul McCartney era presente Jane Asher ma, ancora sconosciuta a lui, era presente anche Linda Eastman, sua futura moglie, in qualit\u00e0 di fotografa.\nAccoglienza.\nInghilterra.\nData la sua breve durata \u2013 55 minuti \u2013, il film non fu destinato alla proiezione nelle sale, ma venne trasmesso direttamente in televisione. La prima volta venne messo in onda in bianco e nero dal primo canale della BBC il 26 dicembre 1967 e fu subito bocciato sia dal pubblico che dalla critica, la quale unanimemente si espresse in termini negativi. Dopo il disastroso risultato, la BBC decise di mandarne in onda una replica sul secondo canale il 5 gennaio 1968, questa volta a colori, ma il risultato fu uguale. Nella prima messa in onda, la scena sulla spiaggia che coinvolgeva Jessie Robins e Ivor Cutler , della durata di quasi due minuti, fu tagliata per ragioni sconosciute.\nPer la prima volta i Beatles furono costretti a scusarsi pubblicamente per un loro lavoro. Paul McCartney, principale ideatore di \"Magical Mystery Tour\", parlando alla stampa, dovette ammettere: \u00ab\"Certo non \u00e8 stato un successo. Faremo meglio la prossima volta\"\u00bb.\nStati Uniti.\nNegli Stati Uniti, le reazioni negative inglesi fecero s\u00ec che il film non venisse acquistato dalle grandi reti televisive per la messa in onda, prima fra tutte la ABC TV, che aveva in programma di trasmetterlo durante il fine settimana di Pasqua del 1968. Nel maggio del 1968 il film fu proiettato in pochi, selezionati cinema statunitensi (nelle proiezioni di mezzanotte) e nei film universitari, destando gli entusiasmi di una critica non sempre condiscendente verso i prodotti esteri e che si stup\u00ec per le reazioni negative ricevute dalla pellicola in Gran Bretagna. Il rilievo inglese secondo cui il film mancava di una trama fu addebitato al fatto che in Europa non fossero ancora diffusi gli sperimentalismi del cinema underground. Solo nel 1976 fu portato in alcune sale americane da una piccola casa di distribuzione cinematografica, e nel 1980 venne finalmente trasmesso. Negli anni '90 Disney Channel ha trasmesso il film, con la scena dello strip club modificata.\nItalia.\nIn Italia \u00e8 stato raramente trasmesso in TV, se non sotto forma di brevi videoclip musicali. Venne trasmesso integralmente per la prima volta su Raitre il 26 luglio 1986. Il 26 settembre 2012 la pellicola, dopo un restauro e una resa ad alta definizione, \u00e8 stata proiettata in una trentina di sale cinematografiche italiane.\nImpatto culturale.\nA seguito del clamoroso fiasco, nessuno all'epoca ritenne opportuno archiviare il negativo della pellicola, pertanto le successive uscite in VHS e in DVD sono state ricavate da controtipi di copie di scadente qualit\u00e0.\nSuccessivamente, in seguito a una rivisitazione della pellicola da parte della critica, Paul ha cambiato opinione su questo film. \"Magical Mystery Tour\" \u00e8 diventato un \"cult movie\" e una testimonianza dell'epoca (vestiti, macchine, umorismo). \nNell'ottobre del 2012 \u00e8 stata pubblicata su Dvd e Blu Ray una versione restaurata del film che contiene anche il commento di Paul McCartney.\nColonna sonora.\nIl film comprende i seguenti brani musicali, eseguiti dai Beatles e inclusi nell'omonimo album, :\nNella colonna sonora del film, ma non nell'album, sono compresi inoltre:"}
{"id": "1138759", "revid": "287204", "url": "https://it.wikipedia.org/wiki?curid=1138759", "title": "814 (disambigua)", "text": ""}
{"id": "1138760", "revid": "287204", "url": "https://it.wikipedia.org/wiki?curid=1138760", "title": "815 (disambigua)", "text": ""}
{"id": "1138761", "revid": "1610933", "url": "https://it.wikipedia.org/wiki?curid=1138761", "title": "Civetta pescatrice di Pel", "text": ""}
{"id": "1138762", "revid": "44638", "url": "https://it.wikipedia.org/wiki?curid=1138762", "title": "Nihil obstat quominus imprimatur", "text": ""}
{"id": "1138768", "revid": "740722", "url": "https://it.wikipedia.org/wiki?curid=1138768", "title": "Universit\u00e0 Gabriele d'Annunzio", "text": ""}
{"id": "1138770", "revid": "339392", "url": "https://it.wikipedia.org/wiki?curid=1138770", "title": "Ho\u00e8", "text": ""}
{"id": "1138771", "revid": "1305772", "url": "https://it.wikipedia.org/wiki?curid=1138771", "title": "Caso Marchese", "text": "Il caso Puleo - Marchese \u00e8 un caso di pedofilia che per i suoi risvolti anomali ha ricevuto una rilevante eco mediatica alla fine del 2006 in Italia; il caso vide accusato Bruno Puleo, sacerdote dell'arcidiocesi di Agrigento, di aver compiuto abusi sessuali su un suo ex-seminarista, Marco Marchese, allora minorenne.\nIl sacerdote fu condannato ma ha suscitato notevole scalpore il fatto che la curia locale abbia richiesto un indennizzo di 200 000 euro all'abusato, quale risarcimento per il \"danno\" arrecato dalle accuse all'immagine dalla Chiesa di Agrigento; richiesta in seguito ritirata, anche grazie all'intervento della trasmissione televisiva \"Mi manda Raitre\".\nLe accuse.\nIl prete fu accusato da uno dei suoi seminaristi, all'epoca dei fatti dodicenne, di aver abusato di lui per circa tre anni, fino a quando non ha abbandonato il seminario per frequentare un liceo pubblico. Secondo Marchese, il prelato in quegli anni lo ha plagiato, rassicurandolo sulla bont\u00e0 di quanto stavano facendo ed invitandolo a non fare parola dei loro incontri con altri, poich\u00e9 ci\u00f2 avrebbe potuto scatenare delle gelosie fra i seminaristi.\nLe prime denunce.\nPuleo \u00e8 stato denunciato dapprima al parroco don Giuseppe Veneziano (il vice-rettore), poi al preside del seminario don Gaetano Montana ed in seguito anche all'Arcivescovo metropolita di Agrigento S.E. Mons. Carmelo Ferraro, tutti citati poi nel processo come persone informate sui fatti.\nProvvedimenti.\nL'unico provvedimento preso nei confronti dell'abusatore, da parte del vescovo, fu quello di trasferirlo da Palma di Montechiaro a Sant'Anna, un paesino sempre in provincia di Agrigento.\nProcesso e sentenza.\nIl processo si concluse con un patteggiamento a due anni e sei mesi per i reati commessi contro Marco Marchese. Durante il procedimento emersero i nomi di altri sei ragazzi ma in assenza delle denunce di questi, il processo di don Puleo ha riguardato solo il singolo caso verificato. Secondo il settimanale \"L'Espresso\", articolo del 20 novembre 2006 a firma Giorgio Sturlese Tosi, al sacerdote furono concesse le attenuanti perch\u00e9 \"la complessa vicenda che ha visto protagonista il religioso va inscritta in quel particolare clima che caratterizza le comunit\u00e0 chiuse come il carcere, i collegi, le navi durante lunghe navigazioni, dove spesso si instaurano, tra soggetti deboli ed esposti, dinamiche a sfondo omosessuale\".\nConclusione.\nDon Puleo continua a ricoprire la sua carica religiosa, sebbene anche l'Adc (Associazione docenti cattolici) ne chieda la dimissione dallo stato clericale. Anche gli altri protagonisti della vicenda continuano le loro professioni precedenti la denuncia. Marco Marchese ha pensato di intentare causa civile contro prete, vice-rettore, rettore e vescovo, mentre quest'ultimo ha chiesto al ragazzo un risarcimento di 200 000 euro per i danni che la denuncia dell'abusato avrebbe arrecato all'\"immagine\" e al \"prestigio\" della Chiesa di Agrigento. La vicenda si \u00e8 conclusa, anche grazie all'intervento della trasmissione \"Mi manda Raitre\", con una totale ammissione di responsabilit\u00e0 di don Puleo e con un risarcimento, al ragazzo, di una somma superiore a 50 000 euro, devoluta interamente all'Associazione per la Mobilitazione sociale."}
{"id": "1138772", "revid": "84604", "url": "https://it.wikipedia.org/wiki?curid=1138772", "title": "Nicola Gallucci", "text": ""}
{"id": "1138776", "revid": "1543377", "url": "https://it.wikipedia.org/wiki?curid=1138776", "title": "Bertrand Russell", "text": "Fu un autorevole esponente del movimento pacifista nonch\u00e9 divulgatore della filosofia, avvicinato alle correnti filosofiche del razionalismo, dell'antiteismo e del neopositivismo\nBiografia.\nFamiglia.\nBertrand Russell nacque da una delle pi\u00f9 prestigiose e potenti famiglie dell'aristocrazia britannica, i Russell di Bedford, conti e duchi, le cui origini risalgono al XII secolo. Tra coloro che portarono il titolo connesso a questa famiglia vi fu Giovanni di Lancaster, I Duca di Bedford, reggente di Francia e Inghilterra ai tempi di Enrico VI. I suoi nonni paterni erano John Russell, I conte di Russell (ex Primo ministro del Regno britannico, che ricevette come cadetto il titolo di \"Earl\", cio\u00e8 conte del Regno Unito) nonch\u00e9 figlio terzogenito di John Russell, VI duca di Bedford e della scozzese Lady Frances Anna-Maria Elliot-Murray-Kynynmound (che ebbe molta influenza su di lui), figlia di Gilbert Elliot-Murray-Kynynmound, II conte di Minto e zia di Gilbert Elliot-Murray-Kynynmound, IV conte di Minto, gi\u00e0 Governatore Generale del Canada e poi Vicer\u00e9 d'India.\nLa madre era Katherine Louisa Stanley, figlia di Edward Stanley, II Barone di Alderley, ex ministro del Commercio; sorelle di sua madre erano Rosalind Frances Stanley, che spos\u00f2 George Howard, IX conte di Carlisle e Henrietta Blanche Stanley, consorte di David Ogilvy, X Conte di Airlie e nonna di Clementine Ogilvy Hozier, la moglie di Winston Churchill. Altre parentele comprendevano il socialista inglese Esmond Romilly e suo fratello Giles (entrambi figli di una sorella di Clementine, Nellie Hozier), le celebri sorelle Mitford, tra le quali spiccano Deborah, Duchessa di Devonshire, la socialista Jessica (moglie dello stesso Esmond Romilly), la scrittrice Nancy e le filo-fasciste Diana e Unity, la prima, moglie del politico fascista Sir Oswald Mosley, e la seconda, amica di Adolf Hitler.\nTra la folla di illustri congiunti spiccano infine Sir Angus Ogilvy, marito della Principessa Alexandra di Kent, cugina della Regina Elisabetta II e, per parte di madre, i monarchi Carlo II e suo fratello Giacomo II, attraverso sua nonna Henrietta Dillon, di antica famiglia irlandese giacobita. Per parte di padre manteneva poi legami parentali con il IX Duca di Marlborough e suo cugino Winston Churchill, il VII Duca di Buccleuch, il V marchese di Lansdowne e il IX Duca di Devonshire. Dopo aver perduto la madre all'et\u00e0 di due anni e il padre a quattro, fu cresciuto dal nonno John e dalla nonna Frances. Il padrino di battesimo di Russell fu John Stuart Mill, il grande filosofo utilitarista e liberale del XIX secolo. Grazie alle origini familiari, Russell occup\u00f2 un seggio alla Camera dei Lords, dal quale pot\u00e9 difendere le sue posizioni.\nEducazione.\nL'infanzia e l'adolescenza di Russell, anche a causa di un'oppressiva educazione puritana, non furono felici. L'unica gioia si rivel\u00f2 per lui, in quegli anni, lo studio della matematica, come egli stesso racconta:\nA quindici anni cominci\u00f2 ad appassionarsi anche di filosofia, emancipandosi via via da quella religiosit\u00e0 a cui era molto legato ma dalla quale si sentiva soffocare. Dal 1890 studi\u00f2 filosofia e logica presso l'Universit\u00e0 di Cambridge. A 17 anni incontr\u00f2 Alys Pearsall Smith, quacchera statunitense. I due si sposarono nel dicembre del 1894, ma si separarono nel 1911. Russell non fu fedele; ebbe relazioni, tra le altre, con Lady Ottoline Morrell e Constance Malleson. Nel 1908 divenne assistente al Trinity College dell'Universit\u00e0 di Cambridge, sotto la direzione di John Ellis McTaggart.\nL'attivismo e l'insegnamento.\nAllo scoppio della prima guerra mondiale, le sue idee pacifiste lo assorbirono completamente, per la pubblicazione, nel 1916, dei \"Principi di riforma sociale\" \u2013 l'allontanamento dall'insegnamento e la rottura del contratto con il Trinity College; fu inoltre a causa di un articolo pacifista che, nel 1918, scont\u00f2 sei mesi di carcere, durante i convintosi che non vi fosse pi\u00f9 alcuna azione pacifista che egli potesse portare avanti scrisse l\"Introduzione alla filosofia matematica\". Nel 1920 fece un viaggio in quella che diventer\u00e0 l'Unione Sovietica e successivamente fu invitato per un anno a Pechino. Nel 1921 divorzi\u00f2 da Alys e spos\u00f2 Dora Black, attivista femminista e scrittrice, che dopo il matrimonio firm\u00f2 i propri lavori col cognome del marito. Da Dora ebbe il figlio John e la figlia Kathrine. In quegli anni si mantenne scrivendo testi divulgativi su fisica, etica e pedagogia. Insieme con la moglie scrisse vari testi e nel 1927 fond\u00f2 la scuola sperimentale per bambini e bambine di Beacon Hill.\nDopo avere divorziato anche da Dora, nel 1936 si spos\u00f2 con una studentessa di Oxford, Patricia (\"Peter\") Spence. Nel 1939 si trasfer\u00ec negli Stati Uniti per un incarico presso l'UCLA di Los Angeles. Nel 1944 fece ritorno in Inghilterra presso il Trinity College. Nel 1948, a 76 anni, riusc\u00ec a salvarsi a nuoto da un incidente aereo. Nel 1952 divorzi\u00f2 anche da Patricia e spos\u00f2 Edith, che conosceva dal 1925.\nNegli anni sessanta Russell scrisse la sua autobiografia in tre volumi che port\u00f2 a termine prima di morire a causa di una bronchite acuta all'et\u00e0 di quasi 98 anni. Come da sua volont\u00e0, non fu celebrato alcun funerale e le sue ceneri furono disperse sulle colline del Galles.\nAl sopraggiungere della morte, Russell era anche una voce autorevole nel campo della morale e dell'etica, conseguentemente alla sua presa di posizione contro le armi nucleari e contro la guerra degli USA in Vietnam.\nNel 1950, Russell fu insignito del Premio Nobel per la letteratura \"quale riconoscimento ai suoi vari e significativi scritti nei quali egli si leva in alto a campione degli ideali umanitari e della libert\u00e0 di pensiero\".\nRussell scrisse il suo stesso elogio funebre nel 1936 in cui, tra l'altro, supponeva sarebbe morto intorno al 1962; nella sua ultima intervista scherza intorno a questa sua previsione dicendosi sempre pi\u00f9 preoccupato dall'avvicinarsi della data che poi per\u00f2 superer\u00e0 di 8 anni, morendo appunto nel 1970.\nL'opera logica e filosofica di Russell.\nLa logica.\nNella logica matematica Russell fiss\u00f2 il paradosso che successivamente prese da lui il nome di paradosso di Russell. Il paradosso minava irrimediabilmente il progetto di Gottlob Frege di ridurre la matematica alla logica. Nondimeno, Russell difese la teoria del logicismo e tent\u00f2 in prima persona di realizzare la riduzione logicista assieme a Alfred North Whitehead, nei \"Principia Mathematica\", un sistema assiomatico con cui tutte le affermazioni della matematica potevano essere costruite, ma che restarono incompleti. Nemmeno i \"Principia Mathematica\", che pure si sottraevano alle aporie contro le quali si era infranto il sogno di Frege, poterono resistere ai teoremi di incompletezza di Kurt G\u00f6del che provavano che nessun sistema logico finito poteva risolvere dentro di s\u00e9 tutte le verit\u00e0 della matematica.\nSuccessivamente Russell svilupp\u00f2, anche a seguito del dialogo filosofico con l'allievo Ludwig Wittgenstein, la visione filosofica dell'atomismo logico, secondo la quale il mondo \u00e8 costituito da elementi minimi indivisibili di natura logica, i \"fatti atomici\".\nLa filosofia del linguaggio.\nIl principale contributo di Russell alla filosofia del linguaggio \u00e8 la teoria delle descrizioni. Essa \u00e8 normalmente illustrata con l'argomento de \"l'attuale re di Francia\", usata per esempio nell'enunciato \"L'attuale re di Francia \u00e8 calvo\". A chi si riferisce questo enunciato dal momento che attualmente non esiste alcun re di Francia? Alexius Meinong aveva suggerito che noi dovessimo presupporre un mondo delle \"entit\u00e0 non esistenti\" a cui poterci riferire quando ricorriamo a enunciati simili; ma si tratta di una teoria quanto meno curiosa. Frege pensava invece che potessimo rifiutare come \"non sensi\" tutti gli enunciati le cui parole si riferiscono apparentemente a oggetti che non esistono. D'altra parte una frase come \"se l'attuale re di Francia \u00e8 calvo, allora l'attuale re di Francia non ha capelli sulla testa\" non solo non sembra priva di senso ma sembra indubbiamente vera. Infine lo stesso problema si porrebbe se ci fossero due re di Francia: a quale dei due l'espressione \"l'attuale re di Francia\" si riferisce?\nIl problema \u00e8 posto dalle \"descrizioni definite\". Esse comprendono tutte le espressioni che cominciano con \"il\" e alle volte anche i nomi, come \"Walter Scott\". Qual \u00e8 la forma logica delle descrizioni definite? Come, in termini fregeani, possiamo parafrasarle cos\u00ec da mostrare che la verit\u00e0 dell'intero dipende dalla verit\u00e0 delle singole parti? Le descrizioni definite sono simili a nomi che per natura denotano esattamente un oggetto, n\u00e9 pi\u00f9 n\u00e9 meno.\nLa soluzione di Russell \u00e8 di analizzare non le singole parti ma l'intero enunciato che contiene una descrizione definita. \"L'attuale re di Francia \u00e8 calvo\", pu\u00f2 essere tradotto in: \"Esiste un unico X tale che X \u00e8 l'attuale re di Francia ed \u00e8 calvo\".\nRussell ritiene che ogni \"descrizione definita\" contenga un'affermazione di esistenza e un'affermazione di unicit\u00e0, ma esse possono essere distinte e trattate separatamente dal predicato che \u00e8 contenuto nell'enunciato in cui compaiono. L'enunciato contiene tre dichiarazioni circa un oggetto: la descrizione definita ne contiene due, il resto dell'enunciato contiene la terza. Se l'oggetto non esiste, o se non \u00e8 unico, allora l'enunciato \u00e8 falso, ma non privo di significato.\nUna delle maggiori critiche mosse alla teoria di Russell \u00e8 stata formulata da Peter Frederick Strawson: le descrizioni definite non affermano che il loro oggetto esiste, esse semplicemente presuppongono che esso esista.\nL'epistemologia.\nLa riflessione epistemologica di Russell \u00e8 passata attraverso diverse fasi. Russell pensa che l'uomo possa conoscere solo i dati sensoriali, percezioni momentanee e soggettive di colori e suoni, e che ogni altra cosa, compresi gli stessi oggetti fisici cui vengono riferite le nostre percezioni sensoriali, non possono essere conosciute direttamente.\nL'influenza di Russell.\nRussell \u00e8 generalmente considerato uno dei fondatori della filosofia analitica. Assieme a George Edward Moore \u00e8 stato protagonista della \"rivoluzione contro l'idealismo\" della filosofia anglosassone d'inizio Novecento (che fu echeggiata trent'anni dopo a Vienna, dalla \"rivoluzione contro la metafisica\" del positivismo logico). Russell e Moore hanno lottato per eliminare quello che essi ritenevano una filosofia incoerente e priva di significato e per raggiungere la chiarezza e la precisione del ragionamento. Gli scritti logici redatti assieme a Whitehead hanno continuato questo progetto.\nRussell fu maestro di Ludwig Wittgenstein tra il 1911 e il 1914, e lo aiut\u00f2 a trovare un editore per la pubblicazione del \"Tractatus logico-philosophicus\" oltre che garantirgli un incarico all'Universit\u00e0 di Cambridge. Tuttavia, Russell disapprov\u00f2 l'approccio ai problemi filosofici dell'ultimo Wittgenstein, che a sua volta accus\u00f2 il suo antico maestro di essere \"superficiale e falso\". L'opera e il pensiero di Russell hanno influenzato i lavori di Willard Van Orman Quine, Karl Popper e molti altri.\nL'attivismo di Russell.\nPolitica.\nBertrand Russell fu un convinto pacifista. Riteneva che il miglior governo fosse una federazione mondiale tra stati liberi. Si oppose alla partecipazione del Regno Unito alla prima guerra mondiale. Per la sua posizione fu prima allontanato e poi perse la cattedra al Trinity College dell'Universit\u00e0 di Cambridge; infine, nel 1918, fu incarcerato per sei mesi nella prigione di Brixton, poich\u00e9 aveva protestato contro l'intervento degli Stati Uniti nel conflitto.\nIl pacifismo relativo.\nNegli anni immediatamente precedenti la seconda guerra mondiale, Russell fu fautore di una politica di pacificazione, tendente anche al dialogo con i nazisti per impedire un nuovo conflitto. Arriv\u00f2 perfino a scrivere una lettera pubblica in cui auspicava il dialogo con Hitler \"invitandolo a cena e servendogli il miglior vino\" per portarlo, malgrado le leggi antiebraiche ed il riarmo, su posizioni ragionevoli e pacifiche. Nel 1940 per\u00f2 riconobbe l'impossibilit\u00e0 di trattare con Hitler e che questi doveva essere solo combattuto. Russell chiam\u00f2 la sua posizione \"pacifismo relativo\": egli riteneva che la guerra fosse un male, ma anche che, in circostanze estreme (ad esempio, quando Hitler minacciava di occupare l'Europa intera), la guerra stessa potesse essere il male minore. Una posizione analoga avr\u00e0 nei confronti di Stalin.\nSocialismo democratico.\nPoliticamente sostenitore del socialismo democratico e riformista, per un certo periodo aperto sostenitore del Partito Laburista, ma avvicinatosi dopo la guerra al socialismo liberale e al liberalismo sociale, Russell critic\u00f2 duramente il totalitarismo di Stalin, tanto che fino alla morte del dittatore (1953) mantenne un atteggiamento di netto contrasto al blocco sovietico, ritenendo il comunismo un \"sistema dogmatico\" e nemico della libert\u00e0. \nFu anche amico di John Maynard Keynes, di cui condivise alcune impostazioni economiche socio-liberali e per un certo periodo seguace della Societ\u00e0 Fabiana, ma l'abbandon\u00f2 dopo che i fabiani cominciarono a sostenere un sistema di intese militari internazionali in funzione antitedesca, che secondo lui avrebbero portato alla guerra aperta, che all'epoca Russell cercava assolutamente di prevenire.\nControversia sull'Unione Sovietica.\nRussell sostenne in una conferenza pubblica del 1948 la possibilit\u00e0 che ci fosse la necessit\u00e0 di un attacco nucleare preventivo, su obiettivi militari e non civili, contro l'Unione Sovietica, al fine di eliminare il comunismo e impedire che ottenesse la bomba atomica. Russell aveva visitato l'Unione Sovietica negli anni venti, osservandone l'involuzione dittatoriale e temeva un espandersi del comunismo in Occidente.\nA partire dagli anni cinquanta divenne per\u00f2 assieme ad Albert Einstein, una volta compresi i danni collaterali delle radiazioni atomiche, un sostenitore autorevole del disarmo nucleare. Secondo alcuni, come Nicholas Griffin della McMaster University, il discorso di Russell, di cui si procur\u00f2 il testo esatto, non implicava l'uso effettivo della bomba (alla cui realizzazione si era opposto, a differenza di Einstein che l'aveva supportata, pur pentendosene) ma semplicemente il suo utilizzo come minaccia o deterrente, in modo da esercitare una massiccia pressione diplomatica sulle azioni dei sovietici.\nL'interpretazione di Griffin \u00e8 stata contestata da Nigel Lawson, ex cancelliere dello Scacchiere durante il governo conservatore di Margaret Thatcher e che era presente al discorso come studente (all'epoca era sedicenne), che ha sostenuto che fu abbastanza chiaro che Russell stava appoggiando un vero e proprio attacco a sorpresa.\nQualunque fosse l'interpretazione corretta, Russell abbandon\u00f2 quasi subito questa linea, sostenendo il disarmo reciproco da parte delle potenze nucleari.\nAppello alla BBC \"Man's Peril\".\nA seguito di uno degli esperimenti nucleari sull'Atollo di Bikini la BBC invit\u00f2 Russell ad un programma sulla bomba H: il 23 dicembre 1954 alle ore 21 dopo il telegiornale lesse il suo appello sul pericolo per la specie umana che ebbe una vastissima eco.\nL'opposizione alle guerre.\nNel 1961 Russell fu processato e condannato a due mesi di carcere, di cui scont\u00f2 una settimana in prigione sempre a Bixton, in seguito al suo arresto in una manifestazione a Londra contro il proliferare delle armi nucleari. Il giudice gli concesse, data l'et\u00e0 avanzata (89 anni), di avere la libert\u00e0 condizionale se avesse garantito sull'onore il suo \"buon comportamento\" futuro, ma Russell rispose di no; rinunci\u00f2 inoltre al suo privilegio, come Pari d'Inghilterra, di essere esentato dall'arresto senza autorizzazione della Camera dei Lords.\nLa guerra in Vietnam fu l'ultimo obiettivo polemico del pacifismo di Russell, che insieme con il filosofo comunista esistenzialista Jean-Paul Sartre fond\u00f2 il tribunale che prese il suo nome per processare gli Stati Uniti d'America per crimini di guerra.\nCritica delle \"filosofie totalitarie\".\nIl filosofo sostenne inoltre che il totalitarismo, in special modo quello di Hitler ma anche di Stalin, era derivato dall'idea della volont\u00e0 generale di Rousseau, poi accolta con diversi nomi in altre filosofie, come quella di Hegel e Marx. Russell riconosceva invece la democrazia moderna come figlia del pensiero illuminista classico, in particolare di John Locke e Voltaire.\nAltre prese di posizione.\nRussell critic\u00f2 anche la ricostruzione dell'assassinio di John Fitzgerald Kennedy; lo scritto \"16 Questions on the Assassination\" pubblicato nel 1964 \u00e8 ancora considerato un buon riassunto delle lacune presenti nella versione ufficiale del caso fornita dalla Commissione Warren, versione che sosteneva la colpevolezza del solo Lee Harvey Oswald (pista del \"cecchino solitario\", ritenuta da molti come inverosimile).\nUna delle sue ultime battaglie, fu quella per la depenalizzazione dell'omosessualit\u00e0 nel Regno Unito, che avrebbe visto realizzata nel 1967.\nMorale.\nRussell critic\u00f2 la nozione vittoriana di moralit\u00e0. Nei suoi scritti giovanili espresse l'opinione che l'amore tra un uomo e una donna che non sono sposati non \u00e8 necessariamente immorale se essi si amano veramente. Ci\u00f2 fu sufficiente a sollevare vigorose proteste e denunce in occasione della sua prima visita negli USA (la vita privata di Russell fu pi\u00f9 edonistica di quanto i suoi scritti non rivelassero ma al tempo non era ancora sufficientemente conosciuta). Nei suoi saggi sulla morale diede avvio a una serie di concezioni morali che divennero popolarissime. Va ricordato, in particolare, il dibattito che si innesc\u00f2 a partire dal suo saggio \"Matrimonio e Morale\", pubblicato nel 1929.\nL'esempio del \"tacchino induttivista\".\nIl \"tacchino induttivista\" \u00e8 una celebre metafora ideata da Bertrand Russell e ripresa da Karl Popper, mirata a confutare le pretese di validit\u00e0 dell'inferenza induttiva per enumerazione, cardine dell'empirismo tradizionale di filosofi come Francesco Bacone, John Stuart Mill e delle disquisizioni del \"Wiener Kreis\", il Circolo di Vienna dei filosofi positivisti logici tenutosi nella prima met\u00e0 del Novecento (composto da pensatori come Otto Neurath e Rudolf Carnap).\nReligione.\nIn materia di religione, Russell si dichiarava filosoficamente agnostico e ateo nella vita pratica. Il suo atteggiamento verso il Dio cristiano era identico a quello verso gli dei dell'antica Grecia: persuaso della mancanza di prove dell'esistenza di entrambi, con il celebre paragone della teiera celestiale egli mostra come si possa inculcare nella mente delle persone qualcosa che si voglia far passare per \"verit\u00e0\". Sostiene inoltre che affermare l'esistenza di qualcosa che non \u00e8 dimostrabile \u00e8 normalmente vista come un'affermazione probabilmente falsa (dice: \u00absi penserebbe giustamente che sto dicendo fesserie\u00bb). Diversamente invece avviene quando \u00abla teiera viene affermata nei libri antichi, insegnata ogni domenica come la sacra verit\u00e0, instillata nelle menti dei bambini a scuola, l'esitazione nel credere alla sua esistenza diverrebbe un segno di eccentricit\u00e0 e porterebbe il dubbioso all'attenzione dello psichiatra in un'et\u00e0 illuminata o dell'Inquisitore in un tempo antecedente\u00bb. La sua posizione \u00e8 spiegata nei saggi \"Io sono un ateo o un agnostico?\" e \"Perch\u00e9 non sono cristiano\".\nLe posizioni di Russell, da alcuni definite antireligiose, furono oggetto di forti critiche e di pesanti ostracismi. Famoso, ad esempio, \u00e8 il caso dell'incarico al \"City College\" di New York nel 1940 che dest\u00f2 l'avversione dei clericali del tempo e che diede inizio ad alcune ripercussioni.\nScienza e religione.\nNel 1935 Russell pubblica il saggio \"Scienza e religione\" (titolo originale: \"Religion and Science\"). L'autore delinea il rapporto tra questi due aspetti sociali della vita dell'uomo, facendo particolare riferimento a come la scienza \u00e8 andata progressivamente emancipandosi dalla religione, liberandosi del peso della superstizione e acquistando un metodo suo proprio. Attraverso l'esposizione delle pi\u00f9 classiche tematiche di scontro tra scienza e religione, Russell mostra quali siano i legittimi terreni di indagine delle due: la religione non pu\u00f2 essere toccata dalla scienza \"solo\" laddove si occupa di un \"modo di sentire\" e non del vero e del falso, cosa che invece pertiene alla scienza. Alla scienza, inoltre, non si pu\u00f2 chiedere (com'\u00e8 stato fatto invece in alcuni celebri casi nella storia) di soggiacere con fede a dogmi, evinti da qualche testo sacro: la metodologia e l'approccio della scienza sono \"essenzialmente\" diversi. Viene infine riconosciuta alla religione pi\u00f9 antica (l'autore si riferisce in realt\u00e0 quasi sempre al cristianesimo) l'essere stata in grado di purificarsi dalla superstizione e di essere divenuta benefica, in grado cio\u00e8 di non limitare il progresso della scienza, cosa che non vale per le \"nuove religioni\" politiche (nazismo e comunismo), che nascevano e prendevano il sopravvento mentre scriveva.\nCritiche.\nRussell venne attaccato e diffamato dagli ambienti religiosi cristiani, descritto come \u00abpropagandista antireligioso e antimorale e che, in particolar modo, difende l'adulterio\u00bb e l'omosessualit\u00e0.\nOltre a questi attacchi, Russell \u00e8 stato criticato anche da altre aree. Il filosofo idealista liberale Benedetto Croce, anti-positivista, a proposito dello sviluppo novecentesco della logica matematica e dell'introduzione dei formalismi simbolici, da parte di matematici e filosofi come Gottlob Frege, Giuseppe Peano e appunto Bertrand Russell, dichiarer\u00e0:\nIl reazionario tradizionalista Julius Evola scrisse invece: \nPer il suo atteggiamento ondivago verso l'URSS, la Germania nazista e le armi nucleari, \u00e8 stato pesantemente criticato anche dall'attivista e teorico del complotto Lyndon LaRouche.\nInfluenza.\nIl pensiero politico e filosofico di Russell ha ispirato la corrente del nuovo ateismo, in particolare Richard Dawkins e Piergiorgio Odifreddi, influenzato anche dalla logica russelliana. Ha ispirato anche Noam Chomsky, specialmente per il pacifismo e la filosofia del linguaggio, e molti altri.\nRiferimenti.\nUn tratteggio di Russell \u00e8 contenuto nel poema di Mario Luzi dal titolo \"Su Fondamenti Invisibili.\"\nOpere.\nPrincipali lavori di Russell in ordine cronologico.\nNota: nei lavori su riportati non sono compresi pamphlet, introduzioni, articoli e lettere che possono essere trovati nelle antologie o nelle raccolte. Tra tutte segnaliamo per importanza \"[[The Collected Papers of Bertrand Russell]]\", che la [[McMaster University]] cominci\u00f2 a pubblicare nel [[1983]]. Questa raccolta di lavori pi\u00f9 brevi o non pubblicati fino a oggi consta di 18 volumi, e diversi altri si aggiungeranno. Inoltre solo per la sua bibliografia sono stati necessari 3 volumi. Gli archivi di Russell presso la McMaster University contengono pi\u00f9 di 30.000 lettere.\nCollegamenti esterni.\n[[Categoria:Nati nel Monmouthshire]]\n[[Categoria:Autori fantasy]]\n[[Categoria:Studenti del Trinity College (Cambridge)]]\n[[Categoria:Vincitori del premio Nobel per la letteratura]]\n[[Categoria:Pacifisti]]\n[[Categoria:Filosofi atei]]\n[[Categoria:Scienziati e saggisti atei]]\n[[Categoria:Socialisti]]\n[[Categoria:Bertrand Russell| ]]\n[[Categoria:Medaglia De Morgan]]\n[[Categoria:Medaglia Sylvester]]\n[[Categoria:Scrittori di fantascienza britannici]]\n[[Categoria:Uomini universali]]\n[[Categoria:Russell]]\n[[Categoria:Filosofi della religione]]\n[[Categoria:Nobili britannici]]"}
{"id": "1138785", "revid": "958185", "url": "https://it.wikipedia.org/wiki?curid=1138785", "title": "Adamiti", "text": "Gli adamiti erano gli aderenti di una setta cristiana che era diffusa in Nord Europa intorno al IV secolo. Essi si rifanno ai tempi di Adamo prima che conoscesse il peccato e viveva nudo. In realt\u00e0 diverse sette cristiane possono essere annoverate in questo raggruppamento, come gli \"adamiani\", una piccola setta gnostica sviluppatasi tra il II ed il III secolo di cui ci parlano sia sant'Agostino che sant'Epifanio, o i turlupini nella Francia medioevale del 1370; in ogni caso tutti furono considerati eretici e antinomisti dalla Chiesa cattolica.\nEssi proclamavano che si doveva ritrovare l'originaria innocenza di Adamo che, fino a quando non conobbe il peccato, visse completamente nudo. Affermavano che il corpo era l'opera di Dio e che pertanto non doveva essere coperto e la sua nudit\u00e0 non era peccato. Le varie sette che vennero definite adamite mettevano in comune ogni cosa, compresi i partner, e vivevano in un contesto di assoluta libert\u00e0 sessuale.\nEretici con idee simili risorsero nel corso del Medioevo. Nel Duecento le Fiandre furono scosse dagli insegnamenti di un certo Tanchelmo. Un secolo dopo, in Francia, nacque il movimento del Libero Spirito. Tra il Quattrocento e il Cinquecento nuove tendenze adamitiche attecchirono in Boemia e Germania fra i taboriti e gli anabattisti. Bench\u00e9 venissero duramente repressi, gli eretici fecero nuovamente capolino in Savoia e nei Paesi Bassi tra il Sei-Settecento. L'ultima testimonianza risale al 1848 nell'impero austro-ungarico."}
{"id": "1138786", "revid": "404449", "url": "https://it.wikipedia.org/wiki?curid=1138786", "title": "Parco archeologico Citt\u00e0 del Tufo", "text": "Il parco archeologico Citt\u00e0 del Tufo comprende un insieme di aree di notevole interesse archeologico situate all'interno del comune di Sorano (GR).\nStoria.\nNato nel 1998 con lo scopo di riunire sotto un'unica competenza le principali risorse turistiche archeologiche del territorio comunale di Sorano, comprende le necropoli sovanesi di Poggio Felceto, Poggio Prisca, Poggio Stanziale e Sopraripa, le Vie Cave di Sovana, gli insediamenti rupestri di San Rocco e di Vitozza. Le porte d'accesso al parco sono situate presso il centro di documentazione del polo museale di Sovana, presso il centro d'accoglienza dell'area archeologica e presso il museo del Medioevo e del Rinascimento della fortezza Orsini a Sorano. Dal 2004 fa parte del sistema museale provinciale \"Musei di Maremma\".\nPercorsi.\nNecropoli di Sovana.\nLa necropoli di Sovana \u00e8 divisa in numerosi settori sparsi intorno al centro abitato. I due settori che sono inseriti nel parco archeologico sono quelli ad ovest del borgo: il primo comprende la via cava del Cavone, Poggio Felceto, Poggio Prisca e Poggio Stanziale, a nord del fosso Calesine e lungo il torrente Picciolana; il secondo comprende la via cava di San Sebastiano, la necropoli di Sopraripa e la monumentale tomba della Sirena, a sud del fosso Calesine e lungo il torrente Folonia.\nPrimo settore.\nIl primo settore della necropoli sovanese \u00e8 attraversato dalla via cava del Cavone, percorso scavato nel tufo risalente al periodo etrusco, cos\u00ec chiamato per la sua monumentalit\u00e0 e le sue dimensioni ciclopiche. Lungo il percorso \u00e8 possibile vedere una nicchia medievale un tempo contenente lo scacciadiavoli, immagine sacra per proteggere i viandanti, ed un'iscrizione sul tufo con il gentilizio etrusco \u00abVERTNA\u00bb. Poco distante, si pu\u00f2 osservare un'incisione a forma di svastica, rappresentazione stilizzata del sole. All'ingresso del Cavone, nel 1912, fu rinvenuta da Francesco Merlini una stipe votiva costituita da numerose statuette in terracotta, teste umane ed animali, parti anatomiche, oggi conservati all'interno del museo di San Mamiliano a Sovana.\nIniziando il percorso dal parcheggio situato lungo la strada provinciale che conduce a San Martino sul Fiora, dove \u00e8 situato anche il centro di accoglienza con la biglietteria, il visitatore pu\u00f2 percorrere per prima cosa il sentiero sulla sinistra, verso ovest, che conduce all'altura di Poggio Prisca, dove sono situate due monumentali tombe etrusche. La Tomba Pola, situata accanto ad un grande antro con resti di antiche strutture rupestri, risale al III secolo a.C. ed era una sepoltura del tipo a tempio un tempo caratterizzata da otto colonne poste su un podio, delle quali oggi ne rimane una soltanto; sotto al tempio \u00e8 situato il \"dromos\", lungo quindici metri, che conduce all'interno della camera sepolcrale a pianta cruciforme. La Tomba dei Demoni alati \u00e8 situata poco distante ed \u00e8 stata scoperta nel 2004 dopo un'indagine effettuata dalla Soprintendenza ai beni archeologici della Toscana in collaborazione con l'Universit\u00e0 Ca' Foscari di Venezia: si tratta di una tomba a edicola ricavata nel tufo al cui interno \u00e8 stato realizzato un profondo vano centrale in cui \u00e8 scolpita la statua policroma di un defunto sdraiato che reca in mano una coppa; ai due lati erano invece scolpiti due demoni alati femminili \u2013 ne rimane oggi visibile solo quello di sinistra, che porta una fiaccola ed \u00e8 identificabile con Vanth \u2013 mentre sul frontone un demone marino alato e sulla facciata due sculture di animali \u2013 rimane oggi quella di sinistra, che raffigura un leone.\nDopo essere tornati indietro, si percorre il sentiero che porta al Poggio Felceto, dove \u00e8 situata la celebre e monumentale tomba Ildebranda. Scavata e riportata alla luce nel 1924, per opera di Gino Rosi, fu cos\u00ec battezzata in onore del papa sovanese Ildebrando, conosciuto come Gregorio VII. Si presenta come un imponente tempio colonnato, di tipo etrusco-italico, risalente al III secolo a.C., con alto podio modanato raggiungibile tramite due scale laterali; la camera funeraria, accessibile mediante un lungo \"dromos\", \u00e8 a pianta cruciforme con soffitto displuviato, mentre una seconda camera con soffitto a cassettoni \u00e8 accessibile mediante un altro corridoio.\nConclude la visita al primo settore dell'area archeologica di Sovana la Tomba del Tifone, situata sull'altura di Poggio Stanziale. Risalente al IV secolo a.C., si presenta come una tomba a edicola con timpano decorato: la figura rappresentata sul timpano fu identificata da George Dennis \u2013 forse erroneamente \u2013 con il mostro marino Tifone, da cui il nome.\nSecondo settore.\nA sud del fosso Calesine \u00e8 situata un'altra area archeologica, sempre riferibile alla necropoli di Sovana, a circa duecento metri dal primo settore. Si raggiunge la chiesa di San Sebastiano, di origini medievali, e da qui ci si immette nella via cava di San Sebastiano, antica via etrusca scavata nel tufo che conduceva verso altre necropoli situate nelle localit\u00e0 di Tollena, Piancostanzi e Poggio San Pietro. Sulla roccia sono incisi vari segni apotropaici per allontanare gli spiriti maligni. Prendendo un altro sentiero, lungo il corso del torrente Folonia, dalla chiesa si arriva alla necropoli di Sopraripa, caratterizzata da numerose tombe a semidado e falsodado della seconda met\u00e0 del III secolo a.C., ricavate dalla parete tufacea, oltre che da tombe a camera risalenti a periodi precedenti.\nIl monumento tuttavia pi\u00f9 interessante della necropoli \u00e8 la monumentale tomba della Sirena, detta anche della Fontana, tomba a edicola risalente al III secolo a.C., caratterizzata dalla presenza di una nicchia arcuata dove \u00e8 ospitato il letto conviviale (\"kline\"), mentre sulla trabeazione \u00e8 raffigurata Scilla, il mostro marino, che avvolge due amorini (\"eroti\"). La camera funeraria, molto piccola, \u00e8 stata probabilmente sepolcro di una sola persona, quel \u00abVel figlio di Vel\u00bb che si legge sulla facciata (\u00abVel nulina Vel\u00bb).\nSan Rocco.\nL'insediamento rupestre di San Rocco \u00e8 situato nei pressi di Sorano, su di una terrazza panoramica che domina la valle del Lente, lungo la strada provinciale 22 Sorano-Sovana. All'ingresso \u00e8 visibile la chiesa di San Rocco, interessante per la presenza di due dipinti seicenteschi: la \"Madonna col Bambino tra i santi Stefano, Lorenzo e Giovanni Battista\" e l\"'Eterno Padre\". Poco oltre la chiesa, un sentiero conduce alla via cava di San Rocco, di probabile origine etrusca e scavata nel tufo: interessanti le nicchie che contengono gli scacciadiavoli, immagini sacre apotropaiche che avevano la funzione di allontanare gli spiriti maligni e proteggere i viandanti, e gli antichi sistemi di canalizzazione delle acque piovane. L'area \u00e8 inoltre costellata da varie tombe etrusche, che attestano l'utilizzo di San Rocco come necropoli, mentre resti di altre strutture ne documentano la frequentazione medievale come centro a funzione abitativa.\nVitozza.\nL'insediamento rupestre di Vitozza \u00e8 situato a nord della frazione di San Quirico, a circa due chilometri dal centro del paese, ed \u00e8 uno dei principali insediamenti rupestri d'Italia per estensione. Documentato a partire dall'XI secolo, Vitozza nacque come castello facente parte di un ampio feudo insieme a Sorano, Pitigliano e altri centri del viterbese. Dopo essere entrato a far parte della Contea degli Orsini, si verific\u00f2 un progressivo abbandono del nucleo castellano e delle sue strutture difensive per cause ancora ignote, che in seguito caus\u00f2 un lunghissimo ed inesorabile declino: gli abitanti iniziarono a migrare in localit\u00e0 vicine, dando inoltre vita all'adiacente borgo di San Quirico nel corso del XVI secolo. Nel 1783 i Lorena ne censirono la popolazione residente; all'entrata di alcune grotte \u00e8 presente un pannello descrittivo che indica anche i nomi delle persone o delle famiglie che vi abitavano all'epoca del suddetto censimento. Il definitivo abbandono di Vitozza avvenne alla fine del XVIII secolo.\nL'insediamento medievale doveva essere di particolare importanza, poich\u00e9 sono qui ritrovati i resti di numerose fortificazioni, chiese, abitazioni, stalle ed annessi, oltre che pi\u00f9 di duecento grotte scavate nel tufo che testimoniano la frequentazione del territorio gi\u00e0 in epoca antica. Gli studiosi hanno diviso le grotte in tre tipologie, in base al loro utilizzo: grotte ad uso abitativo, caratterizzate per la presenza di pozzi per la raccolta d'acqua, resti di canne fumarie, ziri per il grano; stalle, caratterizzate dalla presenza di mangiatoie e recinti; grotte ad uso promiscuo, sia abitativo che come stalla."}
{"id": "1138787", "revid": "120865659", "url": "https://it.wikipedia.org/wiki?curid=1138787", "title": "Mercato (Napoli)", "text": "Mercato \u00e8 un quartiere che, insieme ai quartieri Pendino, Avvocata, Montecalvario, Porto e San Giuseppe, forma la seconda municipalit\u00e0 del comune di Napoli.\nCome estensione, \u00e8 il penultimo quartiere della citt\u00e0. Confina a nord ed est con la Zona industriale (Piazza Garibaldi, Corso Arnaldo Lucci, Piazza Duca degli Abbruzzi) e ad ovest con il quartiere Pendino (Corso Giuseppe Garibaldi, Piazza Nolana, Piazza Guglielmo Pepe).\nIl quartiere fu soprannominato dai napoletani \"Case Nuove\", poich\u00e9 furono realizzate attorno al 1890 delle palazzine di edilizia popolare nell'area compresa tra il Borgo Loreto, corso Garibaldi e via Stella Polare (chiamata dal 1946 corso Arnaldo Lucci).\nDescrizione.\nIl quartiere rappresenta una zona di passaggio fra il centro storico della citt\u00e0 di Napoli e la Zona industriale anche se ancora non ne ha le caratteristiche principali, essendo formato comunque da palazzi privati e alcuni alberghi che affacciano sull'antistante piazza Garibaldi.\nIn realt\u00e0 il quartiere \u00e8 circondato da forti presenze storiche, come piazza del Mercato, la Basilica di Santa Maria del Carmine Maggiore che paradossalmente non fanno giuridicamente parte del quartiere.\nFino alla seconda guerra mondiale insisteva a sud il borgo Loreto, di cui oggi riporta testimonianza il fatiscente ospedale \"Santa Maria di Loreto Nuovo\" che ricorda col nome la cinquecentesca chiesa di Santa Maria di Loreto. Cancellato dalle bombe alleate, sull'area del borgo \u00e8 sorta via Vespucci e in futuro il parco della Marinella.\nGli unici monumenti storici all'interno del quartiere sono la Chiesa dei Santi Cosma e Damiano a Porta Nolana, la Caserma di Cavalleria Borbonica di Luigi Vanvitelli e i ruderi della stazione Bayard, capolinea occidentale della prima ferrovia della penisola, la Napoli-Portici, sul corso Garibaldi. Accanto ad essa sorge la stazione di Napoli Porta Nolana.\nViabilit\u00e0 e trasporti.\nAssi viari principali sono via Amerigo Vespucci e corso Arnaldo Lucci.\nIl quartiere \u00e8 servito dalla vicina stazione centrale di Napoli sita in piazza Garibaldi, fondamentale nodo autofilotranviario della citt\u00e0, dalla stazione Garibaldi della linea 2 e dalla stazione di Napoli Porta Nolana della Circumvesuviana. Dal dicembre 2013 \u00e8 in funzione anche la Stazione Garibaldi della Linea 1 della Metropolitana (inizialmente chiamata collinare, poich\u00e9 collega la Stazione Garibaldi con il Vomero attraversando il centro storico), che raggiunge Piscinola."}
{"id": "1138795", "revid": "1950403", "url": "https://it.wikipedia.org/wiki?curid=1138795", "title": "Vie Cave", "text": "Le Vie Cave, denominate anche Cavoni, costituiscono una suggestiva rete viaria di epoca etrusca che collega vari insediamenti e necropoli nell'area compresa tra Sovana, Sorano e Pitigliano, sviluppandosi prevalentemente in trincea tra ripide pareti rocciose di tufo, a tratti alte oltre i venti metri: queste caratteristiche costituivano anche un efficace sistema di difesa contro possibili invasori.\nIn epoca romana, le Vie Cave entrarono a far parte di un sistema viario che si connetteva al tronco principale della via Clodia, antica strada di collegamento tra Roma e Saturnia, attraverso la citt\u00e0 di Tuscania, che si diramava dalla via Cassia in territorio laziale.\nLe Vie Cave costituiscono oggi un habitat ideale per varie specie di felci, come lo \"Scolopendrium Vulgare\" e l\"'Adiantum Capillus Veneris\", meglio noto come Capelvenere.\nVie Cave di Sovana.\nAttorno a Sovana, le Vie Cave si snodano all'interno e attorno all'area archeologica, ricongiungendosi successivamente a quelle provenienti da Sorano e Pitigliano. Le principali sono Il Cavone, la Via Cava di San Sebastiano e la Via Cava di Poggio Prisca \nVie Cave di Sorano.\nIntorno a Sorano le Vie Cave hanno inizio uscendo dalla Porta dei Merli e scendendo nel fondovalle del torrente Lente.\nLa via Cava di San Rocco risale il versante opposto del paese costeggiando i ruderi della chiesa di San Rocco, edificio religioso in stile romanico che si presenta sotto forma di ruderi che conservano tratti delle originarie strutture murarie. Dietro i ruderi della chiesa si estende una vasta necropoli etrusca con tombe scavate nel tufo.\nNei dintorni di Poggio San Rocco e di Poggio Croce si trovano anche numerose tombe etrusche a colombario, che si presentano come celle scavate nella roccia disposte in pi\u00f9 file l'una sopra l'altra: dall'Alto Medioevo in poi queste antiche tombe vennero usate come ricovero per i colombi.\nVie Cave di Pitigliano.\nIntorno a Pitigliano, si sviluppano varie Vie Cave, tra cui quella diretta verso l'area archeologica di Sovana.\nTra le altre, sono da ricordare:"}
{"id": "1138804", "revid": "92723", "url": "https://it.wikipedia.org/wiki?curid=1138804", "title": "Chiesa cattolica in Corea", "text": "La Corea \u00e8 considerata dalla Chiesa cattolica come un unico paese, per questo vi \u00e8 una sola conferenza episcopale coreana. Di fatto esiste una gerarchia ecclesiastica soltanto nella Corea del Sud mentre nel Nord non \u00e8 riconosciuta la libert\u00e0 di culto per i cattolici se non tramite l'Associazione dei cattolici nordcoreani costituita dal governo sull'esempio dell'Associazione patriottica cattolica cinese e, come questa, non riconosciuta dalla Chiesa cattolica.\nStoria.\nLa storia della Chiesa cattolica in Corea \u00e8 relativamente recente e ha un inizio singolare: alla fine del XVIII secolo, alcuni eruditi entrarono in contatto con i testi biblici in cinese portati nel loro paese da alcuni missionari occidentali ed iniziarono a studiare autonomamente la dottrina cattolica.\nNel 1784 uno di loro, Lee Seung Hun, fu inviato a Pechino per essere battezzato dai missionari cattolici; tornato in patria battezz\u00f2 gli altri membri del suo gruppo, dando vita cos\u00ec alla Chiesa coreana senza alcun apporto esterno.\nNell'Ottocento la neonata Chiesa fu colpita dalle persecuzioni.\nNel 1866 i cristiani coreani subirono il martirio pi\u00f9 doloroso della loro storia: pi\u00f9 di diecimila fedeli furono massacrati, la met\u00e0 di tutti quelli esistenti nel Paese.\nLa libert\u00e0 di professare il cattolicesimo fu raggiunta nel 1886, a seguito di un trattato tra Corea e Francia.\nLe persecuzioni per\u00f2 non terminarono: nel maggio del 1901 venne compiuto un altro massacro di 700 cristiani.\nNel 1910 l'invasione giapponese port\u00f2 nuove limitazioni alla professione della fede cristiana.\nAlla fine della Seconda guerra mondiale il paese fu diviso in due stati dalle due superpotenze. Le entit\u00e0 statali scesero in guerra tra loro.\nAl Nord.\nAlla met\u00e0 del secolo il 30% degli abitanti della capitale Pyongyang professava la fede cattolica, contro l'1% del resto del Paese.\nDurante la Guerra di Corea (1950-1953) le truppe comuniste diedero la caccia a missionari, religiosi stranieri e cristiani coreani, inseguendoli persino nel Sud. Lo scopo del regime nordcoreano era distruggere ogni presenza cristiana. Al nord vennero distrutti tutti i monasteri e le chiese; i monaci e i sacerdoti furono arrestati e condannati a morte.\nAll'inizio della guerra fu arrestato anche il primo delegato apostolico in Corea, il vescovo Patrick James Byrne: pur essendo cittadino statunitense, fu condannato a morte, ma la sentenza non venne eseguita. Fu deportato in un campo di concentramento, dove mor\u00ec qualche mese dopo tra stenti e privazioni.\nDi cosa successe ai cristiani negli anni seguenti non si hanno pi\u00f9 notizie perch\u00e9 il regime coreano \u00e8 tra i pi\u00f9 chiusi verso l'esterno. Ancora non si conosce la sorte dei 166 sacerdoti e religiosi residenti nel Nord alla fine della guerra.\nOggi la Chiesa del nord rimane senza clero e senza culto.\nSecondo i dati ufficiali, i cattolici nordcoreani sono circa 4.000, oltre a circa 12.000 protestanti. I dati per\u00f2 si riferiscono agli iscritti all'\u00abAssociazione dei cattolici nordcoreani\u00bb, organizzazione creata dal governo, quindi controllata dal regime. Le chiese autorizzate sono solamente tre in tutto il Paese, concentrate nella capitale Pyongyang: due sono protestanti (le chiese di Bongsu e di Chilgol) e una cattolica (la chiesa di Changchung, per molti una \"vetrina\" a uso del regime). Fino al 2013 l'annuario pontificio continuava ad indicare come vescovo di Pyongyang, monsignor Francis Hong Yong-ho, che avrebbe superato il secolo di vita, ma del quale non si hanno pi\u00f9 notizie dal 1949.\nLa societ\u00e0 nordcoreana \u00e8 stata suddivisa in tre classi, ciascuna delle quali \u00e8 composta da 17 categorie. Alla prima classe appartengono i privilegiati (essi possono ambire ai posti di governo o al grado di ufficiale dell'esercito); alla seconda la classe media (che pu\u00f2 arrivare, nella vita civile, al grado di funzionario mentre nella vita militare si ferma al grado di soldato); fanno parte della terza classe tutti coloro che sono sospettati di ribellione e di opposizione allo Stato. I legami di sangue sono fondamentali per l'appartenenza ad una classe. Di conseguenza non \u00e8 previsto che un individuo salga da una classe all'altra.\nIl legame di sangue ha un'altra conseguenza importante: in Corea del Nord \u00e8 legale che una persona sia messa in carcere per il suo legame di sangue con un condannato. Quindi se il membro di una famiglia \u00e8 condannato, finiscono in carcere anche i suoi parenti stretti.\nI cristiani appartengono alla terza classe. Delle 51 categorie di cui si compone la societ\u00e0 nordcoreana, essi appartengono alla 37\u00aa; se cattolici alla 39\u00aa. La comunit\u00e0 cristiana \u00e8 sottoposta ad una dura repressione da parte delle autorit\u00e0. Un cattolico fedele al papa \u00e8 doppiamente malvisto: accusato di slealt\u00e0 verso il regime (solo l'\u00abAssociazione dei cattolici nordcoreani\u00bb \u00e8 riconosciuta) e sospettato di rapporti con la Cina. In Corea del Nord la repressione della libert\u00e0 religiosa \u00e8 totale. Anche praticare la fede in privato, a livello personale, \u00e8 reato. Le pene vanno dalla detenzione in un campo di lavoro, per un periodo di tempo o a vita, alla morte tramite pubblica esecuzione. Nel Paese comunista, essere \"scoperti\" mentre si partecipa ad una messa in un luogo non autorizzato pu\u00f2 comportare pene detentive e, nei casi peggiori, la tortura e anche la pena capitale. Il solo fatto di possedere una Bibbia \u00e8 considerato un reato che pu\u00f2 portare alla condanna a morte. Il 16 giugno 2009 una cristiana di 33 anni, Ri Hyon-ok, \u00e8 stata condannata a morte e giustiziata per aver \"messo in circolazione delle Bibbie\".\nAnche i familiari di un condannato possono essere arrestati a loro volta. Infatti, oltre ai campi di lavoro, esistono in Corea del Nord i campi di \"rieducazione\", appositamente costruiti per rinchiudere i familiari dei condannati.\nSecondo il rapporto 2014 dell'organizzazione non governativa \u00abOpen Doors International\u00bb (\"Porte Aperte\"), sono attualmente rinchiusi nei sei campi di lavoro esistenti nel Paese da 50.000 a 70.000 cristiani. Dal 2003 la Corea del Nord compare sempre al primo posto nel rapporto annuale dell'ONG sulle persecuzioni verso i cristiani.\nLe condizioni di degrado materiale e morale cui sono sottoposti i condannati rinchiusi nei campi di lavoro sono state descritte da Shin Dong-hyuk, l'unica persona riuscita a fuggire ed a mettersi in salvo fuori dal Paese. Shin ha raccontato la sua esperienza nel libro \"Fuga dal campo 14\" (2014).\nAl Sud.\nNel Sud la Chiesa gode di libert\u00e0 religiosa ed \u00e8 governata da vescovi locali. Dal 1962, infatti, i vescovi europei hanno lasciato il posto a vescovi coreani. Alcune statistiche rivelano che nel 2012 85.000 coreani si sono convertiti al cattolicesimo.\nAttualmente la Corea del Sud \u00e8 il terzo paese asiatico per numero di cattolici, superato solo da Filippine e Vietnam.\nLa Chiesa coreana ha ricevuto le visite pastorali di papa Giovanni Paolo II nel 1984 e nel 1989 e quella di papa Francesco nel 2014.\nOrganizzazione ecclesiastica.\nLa Chiesa cattolica in Corea \u00e8 divisa in 17 diocesi (suddivise in 3 province ecclesiastiche), un'abbazia territoriale e un'ordinariato militare.\nNunziatura apostolica.\nLa delegazione apostolica per la Corea \u00e8 istituita il 7 aprile 1949 con il breve \"A Missionibus longissime\" di papa Pio XII.\nLa nunziatura apostolica di Corea \u00e8 stata istituita il 5 settembre 1966 con il breve \"Haud multum\" di papa Paolo VI.\nConferenza episcopale.\nElenco dei presidenti della Conferenza dei vescovi cattolici di Corea:\nElenco dei vicepresidenti della Conferenza dei vescovi cattolici di Corea:\nElenco dei segretari generali della Conferenza dei vescovi cattolici di Corea:"}
{"id": "1138806", "revid": "1543377", "url": "https://it.wikipedia.org/wiki?curid=1138806", "title": "Tarantella calabrese", "text": "La tarantella calabrese o tirantella (pi\u00f9 raramente taranteja, anticamente chiamata u sonu) \u00e8 un termine generico che racchiude le diverse espressioni coreutico-musicali diffuse nella penisola calabrese, con tratti che la rendono distinguibile dalle altre del Sud Italia, specie nel ritmo. In essa sono assenti i riferimenti agli esorcismi del tarantismo, ma assume pi\u00f9 un ruolo di danza per le occasioni festive o religioso-processionali.\nTipologie di Tarantella.\nNonostante vi sia una certa omogeneit\u00e0 nella Tarantella ballata e suonata in tutta la Calabria, vi sono comunque delle caratterizzazioni geografiche: dalla \"libera\" del catanzarese al \"sonu a ballu\" aspromontano e dallo \"zumparieddu\" della Sila alla \"viddanedda\" reggina e caratterizzazioni di stile: \"fimminina, masculina, libera\".\nNel vibonese, la danza pubblica era, fino ad alcuni decenni fa, riservata agli uomini. Il suo ritmo (in 6/8) \u00e8 riconoscibile anche nelle basi musicali dei tamburi che accompagnano i tradizionali \"Giganti\" (coppia di enormi fantocci con la testa di cartapesta fatti ballare da due uomini al loro interno).\nBallo.\nIl ballo \u00e8 in coppia uomo-donna, ma pu\u00f2 essere anche uomo-uomo o donna-donna, e avviene dentro ad uno spazio circolare di persone definito \"rota\".\n\"U mastru i ballu\" (maestro di ballo) si pone al servizio dei danzatori e dei suonatori e decide l'ordine con cui i componenti della rota possono ballare gestendone i turni. I suonatori fanno parte della rota e seguono l'andamento del ballo con il ritmo. La rota \u00e8 sempre una sola, l\u00e0 dove c'\u00e8 il suono, e non si balla al di fuori di essa ma si partecipa alla festa insieme: c'\u00e8 tempo perch\u00e9 tutti ballino e tutti i suonatori si avvicendino.\nU mastru i ballu \u00e8 nelle feste private il padrone di casa e nelle occasioni pubbliche (ballo di piazza) una persona che conosce le dinamiche della comunit\u00e0, sapr\u00e0 quindi far ballare in coppia persone che anche durante le attivit\u00e0 quotidiane sono amiche, evitandole persone che fra di loro hanno dissapori.\nLe occasioni pubbliche di ballo, a detta degli ultimi suonatori tradizionali viventi, rappresentavano una delle poche occasioni di contatto diretto tra persone di sesso differente non appartenenti alla stessa cerchia familiare.\nPassi della danza.\nI passi fondamentali, che si basano su delle terzine, possono essere fatti anche sul posto, ma generalmente vi \u00e8 un giro, un ruotare antiorario dei ballerini all'interno della \"rota\".\nLe braccia assumono diverse posizioni a seconda se uomo o donna: l'uomo tender\u00e0 a sollevarle e muoverle maggiormente, fino -nella danza uomo-uomo ad assumere l'atteggiamento di una sfida-lotta con il coltello, mentre la donna generalmente non le solleva mai oltre la spalla muovendole leggermente, o le tiene poggiate sui fianchi con i palmi rivolti verso l'esterno simboleggiando un'anfora greca che mette in risalto i fianchi ed i seni.\nGeneralmente all'inizio del ballo i due ballerini sono a distanza, man mano l'uomo si avvicina fino ad arrivare a \"chiedere le mani\" alla donna, porgendogliele con il palmo verso l'alto, per il ballo intrecciato. In molte zone della Calabria si balla senza mai prendersi per mano o ballando spalla a spalla, cosa che comunque restava riservata alle coppie di coniugi o tra parenti stretti. Nel ballo uomo-uomo o donna-donna ci si poteva prendere dalle braccia. Una volta allacciata la coppia comincia a girare in senso antiorario eseguendo dei cerchi in cui la donna cerca di mantenere comunque il centro della rota.\nI passi sono spesso doppi e ondeggiati. il movimento del corpo dalla cintura in gi\u00f9 e dalla cintura in su sono indipendenti, il tronco \u00e8 statico mentre le gambe sono freneticamente in movimento.\nUn passo particolare \u00e8 il soprappasso o \"intricciata\" dove appunto i passi vengono intrecciati battendo un piede all'esterno dell'altro in maniera alternativa.\nUn altro passo \u00e8 il passo \"illi adornu\" che si esegue quando si \u00e8 al bordo del cerchio mimando il volo di un uccello che cerca di incantare la preda per poi ghermirla e dirigendo a spirale con l'intento di portare l'altro ballerino verso il centro della \"rota\".\nSe l'avversario cede andr\u00e0 verso il centro e verr\u00e0 sostituito dal Mastro di ballo, in caso contrario potrebbe eseguire il passo: \"tagghjapassu\" (tagliapasso) cercando di interrompere il percorso a spirale. Il tagghjapassu \u00e8 usato dalla donna per sfuggire al corteggiamento dell'astante.\nQuest'ultimo passo pu\u00f2 portare alla \"schermijata\" ovvero il mimo con l'indice ed il medio della mano di un coltello che viene puntato prima contro l'astante e poi verso il cielo e da quel momento si mimano fendenti e affondi.\nLa donna pu\u00f2 usare un foulard da agitare davanti all'avversario come sfida, mentre l'uomo per mostrare le sue capacit\u00e0 con i suoi passi per conquistarla e riuscire come simbolo di successo a scompigliarle i capelli (scapigghjarla), a toccarle il viso (nzigarla) o a prenderle il foulard (n'nnopiarla).\nSimbolismo.\nIl simbolismo rappresentato dalla rota sta a significare il territorio di appartenenza: il paese o il rione; con la danza si va a conquistare tale spazio.\nIl simbolismo che si cela dietro i passi della danza \u00e8 diverso a seconda se all'interno della \"rota\" si trovano astanti dello stesso sesso o di sesso diverso.\nNel primo caso viene a simboleggiare un vero e proprio duello per il predominio dello spazio delimitato dalla rota, nel secondo caso si mima il rituale del corteggiamento in cui la donna in maniera contenuta e pudica mostra civetteria che ricorda gli atteggiamenti della danza greca classica.\nStrumenti musicali.\nGli strumenti caratteristici della tradizione calabrese sono: La zampogna, sostituita in seguito dall'organetto, accompagnata da un tamburello, in alcune zone si usavano la pipita o i fischiotta, mentre nella zona della locride e del monte Poro si usava la lira calabrese.\nIl ritmo \u00e8 basato su terzine con un tempo in 12/8 e talvolta in 6/8.\nTipi di zampogne:\nOrigine ed evoluzione della tarantella calabrese.\nLa tarantella danzata in singole coppie come la tarantella calabrese avrebbe origine nella danza greca, differenziandosi dalla napoletana che \u00e8 di origine settecentesche e deriva dalle danze latine medievali e si discosta anche dal fenomeno del tarantismo in quanto espressione di rituali simbolici dall'alto contenuto culturale anzich\u00e9 mimare le convulsioni generate dal morso di una tarantola.\nLa tarantella corale dei gruppi folcloristici nati gi\u00e0 in periodo fascista invece si dovrebbe rifare ai canoni della tarantella napoletana sia dal punto di vista musicale che coreografico.\nLa danza greca \u00e8 \"danza di terra\", possiede movimenti ispirati a esigenze mimici e portati ad una libert\u00e0 gestuale. Il baricentro \u00e8 all'altezza della cintura ed il corpo \u00e8 sempre in posizione eretta. Non sono accettati movimenti ben codificati in maniera simile al ballu sardu ed al sirtaki anch'essi di origine greca.\nGli strumenti usati oggi hanno invece sostituito l'antico aulos/diaulos (flauto/ doppio flauto) degli italioti ed il tympanon.\nIn Calabria il ballo tradizionale inizia a perdere la sua funzionalit\u00e0 sociale gi\u00e0 nel '900, persistendo solo in alcune aree, per esempio, per quanto riguarda l'Aspromonte nella Valle di Sant'Agata, intorno a Cardeto, in altre zone in provincia di Reggio soprattutto sul versante jonico, dove la danza in pubblico resiste in occasione di festivit\u00e0 religiose, o in diversi centri del Pollino,\ndove spesso si \u00e8 mantenuto il significato e la funzione che la danza aveva in passato in seno ad una comunit\u00e0. \nLo svolgersi, soprattutto all'inizio del XXI secolo, di festival ed eventi musicali, soprattutto estivi, e di stage e corsi di ballo, rappresenta invece una evoluzione differente legata alla modernit\u00e0 e globalizzazione. Il rischio \u00e8 ovviamente quello di perdere il linguaggio coreutico originario della danza (e spesso della funzione stessa della \"rota\")."}
{"id": "1138809", "revid": "63756", "url": "https://it.wikipedia.org/wiki?curid=1138809", "title": "Mediatore della Repubblica (Francia)", "text": "In Francia, il mediatore della Repubblica \u00e8, ai sensi della legge istitutiva del 3 gennaio 1973, una \"autorit\u00e0 indipendente\" preposta a migliorare, attraverso la sua azione, i rapporti fra i cittadini e la pubblica amministrazione.\nIl mediatore interviene nelle liti tra questi ultimi, tentando di proporre, agli uni e all'altra, delle soluzioni eque, in grado di soddisfare entrambe le parti.\nIl mediatore attuale \u00e8 Jean-Paul Delevoye. Il suo mandato, iniziato nel 2004, terminer\u00e0 nel 2010.\nL'elenco dei mediatori.\nDal 1973, anno d'istituzione dell'organo, si sono alternati sette mediatori.\nA ciascuno di essi, la stampa e la dottrina giuridico-politologica hanno attribuito un epiteto, in grado di sintetizzare la \"stagione\" da esso incarnata:\nOrigini e caratteristiche.\nGaranzie d'indipendenza.\nIspirato\u00a0\u2013 come del resto anche il mediatore europeo ed il difensore civico italiano \u2013 all'\"Ombudsman\" scandinavo ed al commissario parlamentare britannico, la sua funzione \u00e8, essenzialmente, quella di far emergere le carenze dell'amministrazione.\n\u00c8 nominato dal Consiglio dei ministri per un mandato di 6 anni non rinnovabile.\nLa caratteristica della non rinnovabilit\u00e0, unita alla durata del mandato superiore a quella dell'Assemblea nazionale e, dal 2002, anche a quella del presidente della Repubblica, \u00e8 una condizione essenziale per l'effettiva indipendenza della figura del mediatore, rafforzata dalla sottrazione dello stesso da ogni dipendenza gerarchica.\nNon pu\u00f2 ricevere ordini n\u00e9 essere rimosso prima della scadenza del mandato se non a seguito di una formale messa in stato d'accusa, promossa secondo precise procedure e garanzie.\nLe modalit\u00e0 di presentazione dei ricorsi.\nIl Mediatore non pu\u00f2 essere adito direttamente dai singoli ma solo attraverso l'\"intermediazione\" di un parlamentare (deputato o senatore, a scelta del ricorrente). Nei fatti, accade che il Mediatore riceva direttamente dei ricorsi: in tali casi, lo stesso trasmette la pratica ad un membro del Parlamento perch\u00e9 provveda a promuovere il ricorso nelle forme volute dalla legge.\nPu\u00f2 essere, tuttavia, adito direttamente in casi d'urgenza o d'importanza particolare: quando ci\u00f2 si verifica, il ricorso \u00e8 regolarizzato \"a posteriori\".\nI poteri e il quadro normativo.\nLa sua competenza \u00e8 particolarmente estesa e comprende l'attivit\u00e0 dell'amministrazione dello Stato, delle collettivit\u00e0 locali, degli apparati pubblici e degli organismi incaricati di una missione di servizio pubblico.\nSulla base della legge istitutiva del 1973, altri 5 atti normativi hanno esteso e precisato le competenze del Mediatore:\nI delegati.\nI delegati del Mediatore della Repubblica (attualmente circa 300) sono nominati per un mandato d'un anno, rinnovabile.\nEssi effettuano delle ispezioni presso le prefetture, i municipi, i palazzi di giustizia, le agenzie di servizio pubblico o di assistenza sociale.\nDevono dedicare almeno mezza giornata la settimana alla \"missione\" loro affidata in ragione delle loro competenze professionali: giuridiche, amministrative, di pubbliche relazioni, di conoscenza di tutte le possibilit\u00e0 offerte dalla mediazione.\nAl contrario del Mediatore, il delegato \u00e8 un interlocutore diretto. In caso di fallimento del suo intervento, egli orienta il cittadino verso un parlamentare che promuover\u00e0 il suo reclamo davanti al Mediatore.\nAnalisi dei poteri del Mediatore.\nIl punto di forza della figura del Mediatore \u00e8 la sua libert\u00e0 da impacci procedurali nell'attivit\u00e0 di denuncia dell'illegalit\u00e0 o dell'inefficienza dell'amministrazione.\nNon ha potere di sanzione: pu\u00f2 soltanto raccomandare una soluzione al caso concreto.\nDispone di poteri istruttori e pu\u00f2, altres\u00ec, bench\u00e9 non si sia mai avvalso di tale facolt\u00e0, investire del caso la magistratura requirente.\nInoltre, sulla base delle informazioni raccolte, pu\u00f2 proporre delle riforme globali.\nNon ha il potere di agire sui tribunali, n\u00e9 per intervenire in un caso in corso n\u00e9 per contestare la fondatezza di una decisione assunta da un tribunale.\nQuando non perviene ad una soluzione soddisfacente con l'amministrazione, dispone di poteri particolari quali:\nLa qualificazione giuridica degli atti del Mediatore.\nPrima che il Consiglio di Stato scrivesse la parola \"fine\", un dibattito dottrinale sulla natura reale del Mediatore e sulla qualificazione giuridica dei suoi atti ha opposto Braibant e Gaudemet.\nPer Braibant, il Mediatore \u00e8 fondamentalmente assimilabile al potere esecutivo poich\u00e9 non \u00e8 n\u00e9 un organo legislativo n\u00e9 un organo giudiziario ed \u00e8 quindi un'autorit\u00e0 amministrativa indipendente. Per Gaudemet, il Mediatore non pu\u00f2 essere inserito nella \"tripartizione\" classica della \"separazione dei poteri\" e non tanto per la sua origine straniera, quanto soprattutto per essere stato creato per controllare l'amministrazione: il qualificarlo come autorit\u00e0 amministrativa lo renderebbe soggetto al diritto amministrativo, rendendo vana la sua azione.\nIl Consiglio di Stato, con il \"caso Retail\", ha definitivamente chiarito la situazione. Il Mediatore \u00e8 classificabile come un'autorit\u00e0 amministrativa indipendente: i suoi atti inerenti all'ufficio di Mediatore non sono suscettibili di ricorso davanti al tribunale amministrativo, contrariamente agli atti inerenti alla sua autonomia organizzativa come la nomina dei mediatori dipartimentali."}
{"id": "1138810", "revid": "125676753", "url": "https://it.wikipedia.org/wiki?curid=1138810", "title": "Episodi di Buffy l'ammazzavampiri (seconda stagione)", "text": "La seconda stagione di \"Buffy l'ammazzavampiri\" \u00e8 andata originariamente in onda dal 15 settembre 1997 al 19 maggio 1998. Ai membri regolari del cast della precedente stagione viene aggiunto David Boreanaz nella parte di Angel.\nGli antagonisti principali sono Spike, Drusilla e Angelus.\nIn Italia venne trasmesso per la prima volta su Italia 1 dal 23 luglio 2000 al 9 marzo 2001.\nL'ombra del Maestro.\nTrama.\nDopo aver trascorso l'intera estate a Los Angeles con suo padre Hank, per la sedicenne cacciatrice di vampiri Buffy Summers sembra finalmente arrivato il momento di tornare nella cara vecchia Sunnydale. Giles e Buffy scoprono che una banda di vampiri fedelmente devoti al Maestro (un vampiro molto potente che Buffy uccise proprio prima dell'estate) hanno intenzione di resuscitare il loro capo con un oscuro rituale che vede lo sgozzamento di Willow, Cordelia, Giles e la sua fidanzata Jenny.\nPezzi di ricambio.\nTrama.\nMentre Giles trova il coraggio di chiedere a Jenny di uscire insieme, Angel rivela a Buffy di essere fortemente geloso nei confronti di Xander. Intanto si scopre che in citt\u00e0 c'\u00e8 uno squinternato che si diletta nel trafugare cadaveri dalle proprie tombe.\nUn avversario pericoloso.\nTrama.\nBuffy e Sheila, le ragazze pi\u00f9 indisciplinate della scuola, sono costrette dal preside Snyder ad organizzare l'incontro serale scuola-famiglia. Nel frattempo arriva in citt\u00e0 una coppia di vampiri, Spike e Drusilla. Spike, che si vanta di aver ucciso due cacciatrici in passato, riceve dal Consacrato il compito di fare fuori quella attuale la notte di San Vigio, notte in cui la forza dei vampiri raggiunge il massimo livello. Giles, leggendo su di lui, scopre che pur avendo poco pi\u00f9 di un secolo, Spike ha effettivamente gi\u00e0 ucciso due cacciatrici. Per Buffy quindi, gi\u00e0 oppressa dalla vita di studentessa, dagli obblighi di cacciatrice e dal lavoro extra impostole da Snyder, le cose si mettono davvero male; soprattutto quando Spike, impaziente di battersi con la cacciatrice, decide di anticipare di un giorno l'assalto e irrompere a scuola nel bel mezzo dell'incontro scuola-famiglia. Angel, che conosce Spike, si finge ancora cattivo per ingannare il nuovo nemico e aiutare Buffy, ma Spike non si fa ingannare e gli ricorda che Angel stesso \u00e8 stato suo mentore da vampiro. Lo scontro volge a favore di Spike, ma Buffy viene salvata da sua madre, che colpisce Spike con un'ascia, intontendolo. Spike, parlando con Drusilla, si sorprende di aver trovato una cacciatrice con amici e famiglia e rinnova la sua intenzione di uccidere la sua terza cacciatrice. Il Consacrato rimprovera Spike per il suo fallimento, ma il vampiro, mettendosi a ridere, risponde che farebbe la stessa cosa se potesse, per poi chiudere il Consacrato in una gabbia ed esporlo alla luce del sole, uccidendolo e prendendo il controllo del posto con Drusilla. \nLa prescelta.\nTrama.\nIl liceo di Sunnydale ha organizzato uno scambio culturale tra ragazzi. Mentre Cordelia ospita a casa sua uno svedese, Buffy deve andare a prendere alla stazione dei bus un ragazzo sudamericano di nome Ampata Gutierrez.\nNel frattempo la mummia di una principessa Inca, prescelta per essere sacrificata molti anni prima, viene liberata dal museo di storia naturale da uno studente e si nutre prima dell'essenza vitale dello studente e subito dopo di quella del vero Ampata, sostituendosi a lui.\nLa nuova Ampata, una bellissima ragazza, fa subito breccia nel cuore di Xander. La gang scopre qualcosa sulla mummia e cerca di catturarla senza sapere di averla accanto. Ampata per restare in vita deve succhiare la vita da altri umani e questa volta, sembra la volta del suo amato Xander. Ma Ampata si ferma in tempo perch\u00e9 si \u00e8 innamorata di lui. \nIntanto Buffy e Giles hanno scoperto la verit\u00e0 e mentre la prima va a cercare Xander, Giles va al museo per ricostruire il sigillo che teneva imprigionata la mummia. Ampata sente quello che sta accadendo e raggiunge il museo. \nPoco dopo arrivano anche Buffy, Xander e Willow; quest'ultima viene presa da Ampata che tenta di baciarla ma Xander si mette di mezzo impedendole di fare del male alla sua amica.\nFesta macabra.\nTrama.\nDurante una ronda notturna Buffy trova un braccialetto sporco di sangue; il sangue non si vede ma Angel dice di sentirne l'odore. Buffy si mette nei guai quando acconsente ad accompagnare Cordelia a una festa della confraternita Delta Zeta Kappa. \nXander sospettoso decide di seguire le ragazze e si imbuca alla festa ma finisce per essere scoperto e costretto dai ragazzi della confraternita ad indossare parrucca e seno finto perch\u00e9 vogliono umiliarlo. Mentre Tom fa gli occhi dolci a Buffy, si scopre che ha drogato la sua bevanda.\nIntanto Willow e Giles fanno ricerche sul braccialetto e scoprono che \u00e8 di una ragazza scomparsa, cos\u00ec chiamano Angel. A questo punto Willow si trova costretta a dire che Buffy \u00e8 ad una festa e si arrabbia con Giles perch\u00e9 non le fa avere una vita un po' pi\u00f9 normale, e con Angel perch\u00e9 la trascura e non ha tempo di prendere con lei neppure un caff\u00e8. \nAlla casa della confraternita Buffy e Cordelia vengono portate nello scantinato, incatenate al muro e pronte per essere sacrificate con una terza ragazza a un demone. Tom offre le tre ragazze come sacrificio a Machida - mezzo uomo e mezzo serpente, in cambio di successo e denaro. Per fortuna Angel e la gang arrivano in tempo, Buffy riesce a liberarsi e uccide il Demone.\nHalloween.\nTrama.\nBuffy e gli altri vengono incaricati e obbligati dal preside Snyder di condurre i bambini la sera di Halloween in giro per le case. \nVampiri, mostri e demoni non vanno in giro la notte di Halloween, questo \u00e8 risaputo, quindi tutti si aspettano una serata tranquilla tra amici. Buffy si veste da dama dell'Ottocento per farsi bella agli occhi di Angel, Willow da fantasma anche se sotto il manto bianco \u00e8 vestita da prostituta, Xander da soldato e Cordy da leopardo. Ma quando il gioco dolcetto o scherzetto ha inizio, ragazzi e bambini si trasformano in quello da cui si sono mascherati. Buffy diventa un'innocente e paurosa dama, Willow un vero e proprio fantasma e Xander un esperto soldato; solo Cordelia che ha preso il vestito in un altro negozio resta la stessa. Gli amici si rifugiano inizialmente a casa di Buffy. Willow prende il comando. Intanto arriva anche Angel e durante un combattimento con un demone si mostra come vampiro; Buffy, essendo una dama ottocentesca, non ricorda la natura del vampiro quindi fugge spaventata. La situazione sembra peggiorare con l'entrata in scena di Spike sempre intenzionato ad uccidere Buffy.\nWillow intanto va da Giles per informarlo di ci\u00f2 che sta accadendo e capiscono che la trasformazione dipende da dove \u00e8 stato acquistato il vestito. Cos\u00ec vanno insieme al negozio e scoprono che dietro a tutto questo c'\u00e8 Ethan Rayne, un vecchio amico-nemico di Giles e adoratore del Caos. Giles manda Willow via dal negozio, cos\u00ec lei raggiunge gli altri. Giles obbliga Ethan a svelargli che rompendo la statua della testa della divinit\u00e0 Giano l'incantesimo svanisce. La statua viene rotta da Giles proprio mentre Spike sta per mordere Buffy che improvvisamente torna in s\u00e9 come tutti gli altri, compresi i bambini radunati da Spike per attaccare la cacciatrice. Trovandosi solo e malmenato da Buffy, Spike fugge. \nIl giorno seguente Giles torna al negozio ma lo trova deserto. Ethan \u00e8 fuggito lasciando il messaggio \"Ci rivedremo...\"\nLa verit\u00e0 fa male.\nTrama.\nBuffy vede Angel parlare con Drusilla e pensa subito che sia interessato a lei, ma Angel le spiega ben presto quali sono i suoi rapporti con lei e le parla dell'ossessione che aveva per Drusilla molti anni prima, quando ancora non aveva un'anima. Nel frattempo arriva in citt\u00e0 un vecchio amico di Buffy, Billy Fordham, detto Ford. Ben presto si scopre che Ford \u00e8 a capo di una setta di umani che vogliono diventare vampiri. Ford fa un patto con Spike: se gli porter\u00e0 Buffy, lui render\u00e0 vampiro Ford e tutta la setta. Quando Buffy scopre l'inganno, se la prende con Ford, ma scopre anche il terribile motivo che lo induce a fare una cosa del genere: \u00e8 un malato terminale.\nBuffy prova a salvare il gruppo di ragazzi riuscendo a farli fuggire solo minacciando Drusilla ma Ford \u00e8 rimasto all'interno. Sar\u00e0 trasformato in vampiro ma appena resuscitato dalla tomba la cacciatrice porr\u00e0 fine alla sua esistenza.\nOscurit\u00e0.\nTrama.\nUn uomo in cerca di Giles viene ucciso da un demone proprio davanti alla porta di casa sua. Subito dopo il demone si scioglie. Nella stessa notte Giles ha degli incubi legati a quello stesso demone. Ad identificare il corpo all'obitorio viene chiamato Giles che lo riconosce: era un suo vecchio amico, Philip Henry. Da questo momento Giles inizia ad avere uno strano comportamento che, conoscendolo, tutti cercano invano di spiegarsi. \nFa qualche ricerca e scopre che tutte le persone che in giovent\u00f9 facevano parte con lui di un gruppo sono morte in circostanze misteriose. Gli unici ancora vivi sono lui ed Ethan. \nIntanto il corpo di Philip all'obitorio si alza posseduto dal demone che lo aveva ucciso e si reca in biblioteca dove Buffy ha sorpreso Ethan. C'\u00e8 uno scontro e Buffy con l'aiuto dei suoi amici, che intanto sono arrivati, chiude il posseduto nella gabbia della biblioteca.\nMa questo si libera colpendo Jenny che cade svenuta, ma subito il corpo posseduto si scioglie. Giles porta via Jenny. E gli altri iniziano le ricerche; poco dopo capiscono che con la liquefazione il demone si \u00e8 impossessato di Jenny. Cos\u00ec Buffy si reca immediatamente da Giles. Il demone si \u00e8 rivelato ma Buffy riesce a metterlo in fuga. \nBen presto si scopre che Giles e i suoi amici tempo addietro crearono un demone che li marchi\u00f2 per poterli ritrovare ovunque. Quel demone \u00e8 tornato. \nMentre i ragazzi continuano le ricerche per trovare un metodo per fermare il demone evitando la morte di Jenny, Buffy va da Ethan. Questo la colpisce e la immobilizza per tatuare su di lei il \"marchio di Eyghon\", poi cancella il suo con dell'acido. Giles legato al tatuaggio da un potere soprannaturale ha una visione dell'avvenimento e corre in soccorso della ragazza. \nWillow continuando le ricerche ha trovato una soluzione: far combattere Eyghon con Angel, che \u00e8 morto ma che \u00e8 gi\u00e0 posseduto da un demone; essendo un vampiro, la situazione viene risolta e il demone ucciso.\nL'unione fa la forza (1\u00aa parte).\nTrama.\nMentre Buffy e i suoi amici sono intenti a fare un test sulle loro future carriere, Spike con l'aiuto di Dalton, sta cercando di decifrare un antico testo che contiene la cura per restituire la salute a Drusilla. Spike decide di chiamare quelli dell'Ordine di Taraka, un trio di demoni assassini per uccidere Buffy e impedirle di interferire nel suo piano. Il primo ad attaccare Buffy \u00e8 un uomo molto forte, che appare mentre lei sta pattinando con Angel. Il secondo a farsi vivo \u00e8 un demone-uomo fatto di vermi che si presenta a casa di Buffy mentre lei non c'\u00e8; a farlo entrare ci sono Xander e Cordelia che sono l\u00ec in cerca di Buffy.\nIntanto una misteriosa ragazza arriva clandestinamente a Sunnydale con un aereo. Inizia a spiare Buffy mentre sta pattinando, ma sembra pi\u00f9 interessata ad Angel e lo lascia a morire in una gabbia alla luce del sole, prima di presentarsi come Kendra la cacciatrice.\nL'unione fa la forza (2\u00aa parte).\nTrama.\nQuando Buffy \u00e8 morta per qualche minuto, perch\u00e9 affogata dal Maestro, si \u00e8 attivata una nuova cacciatrice, Kendra. \nMentre le due cacciatrici parlano, Buffy viene a sapere di Angel e corre a salvarlo, ma per fortuna Willy su ordine di Spike lo ha portato da lui, per il rituale che servir\u00e0 a restituire la salute a Drusilla.\nNel frattempo Buffy scopre che il terzo componente dell'ordine di Taraka \u00e8 una donna che, fingendosi poliziotta, l'attacca a scuola, mentre Xander e Cordelia rinchiusi nello scantinato di casa Summers per sfuggire dal demone Verme, si baciano.\nSpike ha bisogno di Angel per restituire la salute a Drusilla, poich\u00e9 egli \u00e8 il suo sire. Il rituale ha inizio, ma Buffy e Kendra con la gang riescono a fermarlo, portando via Angel. Spike e Drusilla sembrano morti, ma si apprende nella sequenza finale che Drusilla \u00e8 guarita mentre \u00e8 Spike ad essere rimasto gravemente ferito.\nIl fidanzato di mamma.\nTrama.\nTutti pensano che il nuovo fidanzato della madre di Buffy sia l'uomo perfetto: dolce, gentile, venditore di successo di computer e sa anche cucinare. L'unica a non trovarlo simpatico \u00e8 Buffy. Ted Buchanan, il fidanzato di mamma, si scopre essere molto severo e perfido nei confronti di Buffy e durante una lite lui picchia Buffy e lei difendendosi lo spinge involontariamente gi\u00e0 dalle scale uccidendolo.\nDivorata dai sensi di colpa dice subito la verit\u00e0 e viene portata alla polizia, ma Ted si sveglia e torna da Joyce dicendole che era rimasto senza vita solo per pochi minuti. Fortunatamente la gang si mette a fare ricerche, Willow scopre che nei suoi biscotti Ted metteva un tranquillante, mentre Cordelia trova i suoi certificati di matrimonio. Intanto Ted tenta di strangolare Buffy e lei lo ferisce ad un braccio e scopre che si tratta di un robot.\nGli altri intanto trovano la casa di Ted e scoprono che il robot era stato costruito dal vero Ted molti anni prima a sua immagine e somiglianza.\nUova cattive.\nTrama.\nGrazie ad un nuovo progetto scolastico mirato a far capire quanto sia impegnativo avere dei figli, ogni studente porta a casa un uovo a cui dovr\u00e0 badare come se fosse un figlio, ma durante la notte succede qualcosa di strano: una specie di tentacoli escono dalle uova, si attaccano alle persone e assorbono la loro energia.\nL'uovo di Buffy si schiude e lei scopre che dentro queste uova vi sono degli esseri che si attaccano agli umani come ospiti e li conducono nella sala caldaie dove si trova la loro mamma, un enorme demone primitivo di nome Bezoar che continua a fare uova. \nSolo Buffy e Xander, che ha bollito il suo uovo per paura di romperlo, sono salvi e cercano di eliminare il demone. \nNel frattempo anche due vampiri fratelli, i Gorch, decidono di dare del filo da torcere a Buffy, tentando di ucciderla.\nBuffy viene trascinata dal demone sotto le macerie e lo uccide. Tutti, inclusa la madre di Buffy, vengono convinti che si sia trattato di una semplice fuga di gas.\nSorpresa.\nTrama.\n\u00c8 il diciassettesimo compleanno di Buffy e i suoi amici si danno da fare per organizzarle una festa a sorpresa. Buffy sogna Drusilla mentre uccide Angel e teme quindi che la vampira non sia morta. Inoltre teme che come altre volte il suo incubo possa avverarsi. In effetti Drusilla e Spike stanno tramando di ricomporre il Giudice, un potente demone in grado di distruggere ogni essere con un po' di umanit\u00e0 senza neppure toccarlo. Un demone immortale che non pu\u00f2 essere ucciso da nessun'arma forgiata e che ha lo scopo di portare la fine del mondo.\nJenny Calendar in realt\u00e0 \u00e8 una zingara mandata per controllare Angel; Buffy intercetta una delle casse contenenti i pezzi del Giudice. Oz, che \u00e8 stato invitato da Willow alla festa di Buffy, scopre quindi che i vampiri esistono e che Buffy \u00e8 la cacciatrice.\nSu consiglio di Jenny, Angel decide di partire per l'estero per allontanare la cassa intercettata da Sunnydale. \nBuffy disperata lo accompagna al porto per dirgli addio, lui le confessa il suo amore e le regala un anello, ma vengono attaccati dai vampiri di Spike che riescono a riprendersi la cassa. \nBuffy ha un altro incubo e scopre dove si nascondono Spike e Drusilla e che Jenny Calendar \u00e8 implicata in qualche modo nella vicenda. Quindi Buffy e Angel si recano alla vecchia fabbrica per controllare a che punto sono i vampiri con la ricostruzione del Giudice ed eventualmente impedirla. Vengono scoperti ma riescono a scappare e si rifugiano nell'appartamento di Angel, dove fanno l'amore per la prima volta. Mentre dormono, Angel spalanca gli occhi e, sentendosi male, esce fuori, cadendo a terra in mezzo alla pioggia.\nUn attimo di felicit\u00e0.\nTrama.\nDopo aver fatto l'amore con Buffy, Angel ha provato un attimo di felicit\u00e0. E la maledizione imposta dagli zingari su di lui impone che, nel momento in cui avesse provato pura gioia umana, avrebbe perduto nuovamente l'anima. Ora Angel \u00e8 tornato ad essere il malvagio e spietato Angelus, e insieme a Spike e Drusilla si appresta a fare una strage al centro commerciale insieme all'ormai ricomposto Giudice.\nBuffy \u00e8 devastata dal dolore per l'accaduto e non capisce perch\u00e9 il suo amore si comporti cos\u00ec, trattandola male e addirittura facendola sentire disprezzata, fino a quando Jenny le spiega che Angel era stato maledetto dalla sua gente dopo aver ucciso la figlia pi\u00f9 bella della loro trib\u00f9 e che se solo avesse vissuto un solo attimo di felicit\u00e0, l'anima gli sarebbe stata tolta.\nBuffy furibonda con Jenny per non averle detto nulla, le chiede di maledirlo di nuovo, ma lei non ne \u00e8 in grado, l'unico a poterli aiutare \u00e8 suo zio ma arrivano tardi. Angel ha ucciso l'unico in grado di restituirgli l'anima. \nLa cacciatrice cerca di farsi forza e si occupa di distruggere il Giudice con l'aiuto di Xander che ha un'idea geniale, utilizzare un lanciarazzi in modo da ridurlo a pezzetti. L'arma funziona. Lotta anche con Angel, ma non \u00e8 ancora pronta ad ucciderlo, sebbene dimostri di essere capace di fargli molto male.\nNotte di luna piena.\nTrama.\nUn lupo mannaro terrorizza la citt\u00e0 e anche Cordelia e Xander vengono attaccati mentre si sbaciucchiano in auto nel bosco. I sospetti cadono su Larry, graffiato da un cane randagio nei giorni precedenti.\nMa la verit\u00e0 \u00e8 un'altra e il vero lupo mannaro \u00e8 Oz, morso dal suo cuginetto, anch'esso un lupo mannaro. Oz rendendosi conto del pericolo, decide di incatenarsi per non uccidere altre persone, ma proprio in quel momento Willow lo va a trovare e si trova di fronte alla sua trasformazione.\nNel frattempo un cacciatore di lupi mannari mette i bastoni tra le ruote a Buffy e Giles durante le loro ricerche. Riescono comunque a salvare Oz sparandogli del sonnifero. \nIl giorno seguente Willow e Oz si chiariscono e si scambiano il loro primo bacio.\nCaccia all'uomo.\nTrama.\n\u00c8 il giorno di San Valentino e Xander regala una collanina a Cordelia, che invece decide di lasciarlo solo perch\u00e9 le sue amiche la evitano da quando sta con lui.\nXander, arrabbiato si rende conto che Amy \u00e8 una strega e le chiede di fare un incantesimo d'amore per far innamorare pazzamente Cordelia di lui, in modo da poterla umiliare come lei ha fatto con lui.\nL'incantesimo per\u00f2 non ha l'effetto desiderato visto che solo Cordelia ne rimane immune, mentre tutte le donne di Sunnydale, tra cui Buffy, Jenny, Willow, la stessa Amy, Joyce e perfino Drusilla si innamorano pazzamente di Xander.\nLa situazione degenera quando tutte le donne aggrediscono Cordelia per come ha trattato Xander obbligandoli a rifugiarsi a casa di Buffy, nello scantinato. Solo grazie a Giles la situazione ritorna alla normalit\u00e0.\nPassioni.\nTrama.\nL'ossessione di Angelus nei confronti di Buffy si fa sempre pi\u00f9 forte quando entra nella sua stanza durante la notte e le lascia un disegno di lei che dorme, uccide i pesci rossi di Willow e blocca la madre di Buffy davanti a casa dicendole che lui e la figlia hanno fatto l'amore.\nQuando poi Angelus scopre che Jenny \u00e8 a un passo dal tradurre il rituale per restituirgli l'anima, la uccide, posando il suo corpo nel letto di Giles, proprio nella sera in cui i due avrebbero dovuto incontrarsi per una serata romantica. Quando Giles trova la stanza con luci soffuse, champagne e rose sul pavimento, sale di sopra felice, ma quando vede Jenny morta sul suo letto, impazzisce. Willow e Buffy ricevono la telefonata che fa sapere loro della morte della professoressa e iniziano a piangere mentre Angelus, che le spia dalla finestra, si diverte nel vedere il dolore delle ragazze. Giles, furente, si reca da Angelus per ucciderlo, ma a rischiare la vita \u00e8 lui, salvato in extremis da Buffy.\nNel frattempo Willow prende il posto di Jenny come insegnante di informatica, e accidentalmente lascia cadere di fianco alla scrivania il floppy su cui Jenny aveva salvato la traduzione del rituale, poco prima che Angelus la sorprendesse.\nIl mostro.\nTrama.\nBuffy viene colta da un'influenza talmente forte da condurla in ospedale. Qui durante il delirio dovuto alla febbre vede un mostro aggirarsi per i corridoi dell'ospedale. Decisa ad indagare, chiede informazioni ad alcuni bambini ricoverati che hanno visto quello strano essere. Buffy sospetta che il medico che ha in cura i bambini sia coinvolto, ma quando viene ucciso capisce che cercava solo di aiutarli. \nDai racconti dei bambini che descrivono questo essere come la morte, ricorda la morte in un altro ospedale della sua cuginetta molti anni prima. \nNel frattempo Angelus fa visita a Buffy in ospedale, ma Xander gli tiene testa impedendogli di entrare. \nPer vedere il mostro Buffy deve avere la febbre cos\u00ec si inietta il virus per poterlo vedere e affrontare. Riesce cos\u00ec a salvare tutti i bambini e ad uccidere l'orribile mostro.\nPer sempre.\nTrama.\nQuando a scuola iniziano a manifestarsi strani avvenimenti, come un braccio che esce da un armadietto e tenta di tirare dentro Xander o un uomo e una donna che litigano, e l'uccisione di lei e, a causa di alcune visioni di Buffy del 1955, la gang capisce che hanno a che fare con un fenomeno di Poltergeist.\nIndagano e scoprono che nel 1955 un ragazzo uccise la professoressa con cui aveva una relazione poich\u00e9 lei lo lasci\u00f2. Successivamente, il ragazzo si tolse la vita. Ora, il fantasma del ragazzo si impossessa di un ragazzo e una ragazza che rivivono la stessa scena, che per\u00f2 finisce sempre nello stesso modo, con la morte della donna. \nSolo quando Buffy ed Angelus vengono posseduti dal fantasma, il finale cambia e il fantasma pu\u00f2 riposare in pace ed avere il perdono della donna amata e uccisa. \nBuffy per\u00f2 ha la parte del ragazzo che era stato lasciato ed Angel nella parte della donna. Buffy ed Angelus si trovano a sorpresa l'uno nelle braccia dell'altro e ne restano scioccati.\nIl DNA del campione.\nTrama.\nPer la prima volta nella storia del liceo di Sunnydale la squadra di nuoto ha la possibilit\u00e0 di vincere i campionati studenteschi. Ma la situazione si mette male quando vengono ritrovati i cadaveri di alcuni ragazzi della squadra. Credendo che vi sia una creatura attirata da qualche sostanza poco pulita, Xander entra nella squadra.\nIn realt\u00e0 non esiste alcun mostro, ma sono i ragazzi stessi a trasformarsi in mostri marini, che escono dalla loro pelle e si dirigono verso il mare. Tutto questo a causa delle droghe che vengono somministrate loro dall'allenatore attraverso il vapore della sauna. Buffy e Xander cercano di salvarli. Per tre di loro non c'\u00e8 pi\u00f9 nulla da fare.\nL'inizio della storia (1\u00aa parte).\nTrama.\nSi vedono numerose scene del passato di Angel: da quando \u00e8 stato vampirizzato da Darla in Irlanda nel 1753, a quando in Inghilterra ha torturato mentalmente la povera Drusilla prima di renderla vampira, fino alla maledizione dei gitani in Romania e al periodo di decadimento a Manhattan.\nNel presente Angelus con l'aiuto di Spike e Drusilla, vuole riportare in vita il demone pietrificato Acathla, in grado di scaraventare il mondo all'inferno. Proprio in quel momento Buffy e Willow trovano il dischetto su cui la Calendar aveva salvato la traduzione del rituale per restituire l'anima ad Angel. Willow promette a Buffy che far\u00e0 di tutto per effettuare il rituale, mentre Buffy si reca da Angelus per impedirgli di risvegliare il demone Achatla. Si tratta di una trappola e durante la sua assenza Drusilla uccide Kendra giunta in aiuto, Giles viene rapito, Xander e Willow feriti e Buffy poco dopo viene trovata dalla polizia sul cadavere di Kendra.\nL'inizio della storia (2\u00aa parte).\nTrama.\nMentre Angelus tortura Giles per farsi rivelare quale sia la chiave del risveglio di Acathla, Drusilla si mostra agli occhi di Giles nei panni di Jenny e in questo modo riesce a farsi rivelare tutto.\nSpike, che non desidera che il mondo finisca e che odia Angelus per le troppe attenzioni verso la sua Drusilla, si allea con Buffy. Poco dopo Buffy polverizza un vampiro davanti a sua madre ed \u00e8 quindi costretta a rivelarle tutto sulla sua vocazione di cacciatrice. Joyce proibisce a Buffy di uscire di casa, ma lei deve andare e la madre le dice che se uscir\u00e0 da quella porta, non dovr\u00e0 pi\u00f9 tornare.\nBuffy si reca da Angelus, pronta ad affrontarlo. Spike si alza dalla sedia a rotelle, stordisce Drusilla e la porta via da Sunnydale con s\u00e9, mentre Angelus e Buffy iniziano la lotta.\nAngelus riesce ad aprire il portale e Buffy sta per trafiggerlo quando si rende conto che qualcosa in lui sta cambiando: Willow \u00e8 riuscita a fare l'incantesimo e a restituirgli l'anima. Ormai \u00e8 per\u00f2 troppo tardi, il portale \u00e8 aperto e l'unico modo per chiuderlo \u00e8 uccidere Angel. Buffy gli dice che lo ama e lo prega di chiudere gli occhi, poi lo trapassa con la spada, uccidendolo e scaraventandolo all'inferno.\nUna Buffy devastata dal dolore se ne va da Sunnydale."}
{"id": "1138815", "revid": "73843", "url": "https://it.wikipedia.org/wiki?curid=1138815", "title": "Risoluzione video", "text": ""}
{"id": "1138816", "revid": "380709", "url": "https://it.wikipedia.org/wiki?curid=1138816", "title": "Inulina", "text": "L'inulina \u00e8 un polimero glucidico con peso molecolare minore dell'amido (circa 5000 Da), poco solubile in acqua e totalmente accumulato nei vacuoli. \u00c8 il polimero del \u03b2-D-fruttosio, in cui i monomeri sono uniti con legami \u03b2-2,1-glicosidici. \nPer azione dell'enzima inulasi l'idrolisi risultante produce fruttosio. \nL'inulina \u00e8 presente soprattutto nei tuberi di topinambur, nella cicoria e nelle radici di scorzonera. Non \u00e8 digeribile dall'uomo; dal punto di vista alimentare rappresenta una fibra solubile. In ambito medico l'escrezione urinaria di inulina precedentemente somministrata \u00e8 uno dei metodi utilizzati per determinare la velocit\u00e0 di filtrazione glomerulare (VFG)."}
{"id": "1138822", "revid": "228587", "url": "https://it.wikipedia.org/wiki?curid=1138822", "title": "Episodi di Buffy l'ammazzavampiri (terza stagione)", "text": "La terza stagione della serie televisiva Buffy l'ammazzavampiri \u00e8 andata in onda negli Stati Uniti dal 29 settembre 1998 al 13 luglio 1999. In Italia \u00e8 stata trasmessa su Italia 1 nel mese di marzo 2001.\nGli antagonisti principali sono il Sindaco e Faith.\nIdentit\u00e0 segreta.\nTrama.\nMentre il gruppo di Buffy si d\u00e0 da fare per tenere sotto controllo alcuni vampiri, Giles \u00e8 alla disperata ricerca della sua cacciatrice e Joyce \u00e8 terribilmente preoccupata. Nel frattempo Buffy si \u00e8 trasferita a Los Angeles per superare il dolore della sparizione di Angel e qui lavora in una tavola calda facendosi chiamare Anne (che \u00e8 il suo autentico secondo nome), sopravvivendo alla giornata.\nDurante le ore di lavoro \"Anne\" incontra una coppia di giovani senzatetto. La ragazza Lily, che prima si faceva chiamare Chanterelle tra i seguaci dei vampiri, la riconosce e cerca di fare amicizia con lei; cos\u00ec quando il suo ragazzo Rickie scompare le chiede di ritrovarlo. Ben presto Buffy accetta di aiutarla, ma trova lui cadavere con l'aspetto di un vecchio.\nSospettosa Buffy decide di indagare su un centro di trasfusioni e su un certo Ken che promette una casa e assistenza ai senzatetto, per poi scoprire che si tratta di un demone che sfrutta i figli di nessuno per portare avanti la sua fabbrica sotterranea in un mondo infernale.\nAnche Buffy viene trascinata come schiava in questo luogo, dove combattendo con coraggio usando una specie di falce e un martello con l'aiuto di Lily, che si ribella agli sfruttatori, riuscir\u00e0 a mettere molti in salvo.\nA quel punto resasi conto che il suo destino \u00e8 quello di salvare il mondo dalle forze del male, Buffy decider\u00e0 di tornare a Sunnydale e lascer\u00e0 il suo appartamento, il suo lavoro e persino il suo secondo nome a Lily per permetterle di ricominciare da zero.\nLa festa dei morti viventi.\nTrama.\nQuando Buffy decide di tornare a casa, nessuno sa come agire con lei: Joyce teme che possa scappare di nuovo, mentre Willow e Xander si sentono feriti per il modo in cui li ha trattati allontanandosi senza dire niente; inoltre il preside Snyder \u00e8 contrario a riammetterla nella scuola.\nDurante la festa per dare il bentornato a Buffy, lei si sente messa in disparte e ascoltando la madre parlare con l'amica Pat, fa le valigie in un momento di sconforto per andarsene di nuovo. Willow la scopre e finalmente i suoi cari iniziano ad avere uno sfogo con lei discutendo in modo impetuoso.\nNel frattempo a causa di una maschera che Joyce ha portato alla sua abitazione dalla galleria d'arte, degli zombi si dirigono verso la festa. Se uno dei morti viventi si metter\u00e0 la maschera diventer\u00e0 l'incarnazione di un demone, quindi tutti dovranno combattere con casa Summers sotto assedio.\nL'incantesimo.\nTrama.\nDue nuovi vampiri arrivano a Sunnydale. Il primo \u00e8 Mr Trick e il secondo \u00e8 Kakistos, un vampiro talmente vecchio da avere le zampe caprine. I due vampiri sono in cerca della cacciatrice, ma non di Buffy. Infatti in citt\u00e0 \u00e8 giunta una nuova cacciatrice di nome Faith, attivata dopo la morte di Kendra.\nNel frattempo Buffy viene riamessa a scuola e continua a sognare Angel.\nFaith si presenta a Buffy e alla gang e tutti, tranne Buffy sembrano interessati alle sue peripezie, in modo particolare Xander.\nMa Faith ha un problema: Kakistos ha ucciso la sua osservatrice ed ora vuole uccidere lei. Buffy l'aiuter\u00e0 a sconfiggere il vampiro che la terrorizza da lungo tempo.\nAlla fine Buffy riesce a confessare a Giles e Willow di aver ucciso Angel subito dopo essersi accorta che aveva riacquistato l'anima, liberandosi da un peso che la tormentava da mesi, e si reca alla vecchia villa dove avvenne l'accaduto per abbandonare l'anello che Angel le regal\u00f2 come promessa d'amore. \nCon quel gesto, si presume, Angel viene ributtato fuori dalla dimensione parallela dove era stato mandato per impedire la distruzione del mondo, tornando quindi sulla Terra, in stato confusionale e completamente nudo e spaventato.\nLa bella e le bestie.\nTrama.\n\u00c8 notte di luna piena e cos\u00ec Oz si chiude in gabbia. Xander si addormenta mentre fa la guardia e cos\u00ec Oz scappa. Il mattino dopo uno studente viene trovato morto nella foresta. Oz \u00e8 sconvolto da quello che potrebbe aver fatto, mentre Buffy pattuglia per il bosco e si ritrova davanti con grande sorpresa Angel in uno stato animalesco e selvaggio. Lo atterra e lo porta nel luogo in cui viveva. Lo lega per non farlo fuggire. Nel frattempo Oz ed Angel vengono scagionati dall'accusa di omicidio, quando la gang scopre che dietro agli omicidi c'\u00e8 un ragazzo di nome Pete, che a causa di alcuni esperimenti si comporta come il dottor Jekyll e mister Hyde. Pete attacca Buffy e solo grazie all'aiuto di Angel, sconvolto e confuso riesce a salvarsi.\nIl ballo di fine corso.\nTrama.\nStanno per iniziare le elezioni della Reginetta di Primavera e la sicurezza che mostra Cordelia, induce Buffy a candidarsi e a \"combattere \" con lei in una lotta fino all'ultimo voto. Mentre si preparano ad andare alla festa in una comoda limousine, Buffy e Cordelia vengono attirate in una trappola da Mr Trick che voleva in realt\u00e0 uccidere Buffy e Faith. Buffy e Cordelia prendono cos\u00ec parte a quella che Trick chiama la Slayerfest '98. Riescono a sfuggire solo per miracolo, mentre tra Xander e Willow, sembra stia accadendo qualcosa.\nBuffy e Cordelia riescono ad arrivare all'elezione della Reginetta di Primavera. Chi sar\u00e0 la vincitrice?\nI dolci della banda.\nTrama.\nIl preside Snyder obbliga i ragazzi della scuola a vendere delle barrette di cioccolata per devolvere il ricavato alla banda musicale dell'istituto. Tutti sembrano esserne assai golosi, ma le cose peggiorano molto per\u00f2 quando coloro che hanno mangiato cioccolata si comportano da irresponsabili.\nIn breve in tutta la citt\u00e0 gli adulti agiscono senza valutare le conseguenze; persino Joyce e Giles escono vestiti da adolescenti, si baciano e quando sono fermati da un poliziotto per il furto di un cappotto, Giles lo atterra e ne usa la macchina per qualcosa di pi\u00f9 piacevole con Joyce.\nNel frattempo Buffy scopre che dietro a tutto questo ci sono Ethan Rayne e Mr. Trick che lo ha ingaggiato per causare scompiglio e coprire l'azione del sindaco che vuole fornire un infernale tributo ad un demone serpente.\nRivelazioni.\nTrama.\nLa nuova osservatrice di Faith, Gwendolyn Post, \u00e8 stata mandata dal consiglio per valutare il lavoro di Giles e ovviamente per istruire Faith. Mentre Faith e la nuova osservatrice legano, i rapporti tra Buffy e Giles si tendono. Giles grazie a Xander scopre che Angel \u00e8 vivo e che Buffy lo nasconde.\nTutti sono arrabbiati con Buffy, mentre Xander in un impeto d'ira racconta a Faith tutta la verit\u00e0 su Angelus. Faith decide di ucciderlo, senza sapere che in realt\u00e0 li sta aiutando a distruggere il pericoloso Guanto di Mynigon prima che il demone Lagos ci metta sopra le mani. Lagos viene ucciso ma si scopre che la Post \u00e8 malvagia e vuole il guanto, che conferisce un tremendo potere, per s\u00e9 stessa. Mentre Buffy e Faith combattono tra loro, la Post indossa il guanto. Angel salva la vita a Willow. Post viene uccisa, il guanto distrutto.\nIl sentiero degli amanti.\nTrama.\nSpike ubriaco e con il cuore spezzato per essere stato lasciato da Drusilla, torna a Sunnydale. Spike rapisce Xander e Willow per farsi fare un incantesimo d'amore perch\u00e9 la sua Drusilla torni da lui.\nNel frattempo Spike, si rende conto che anche se Buffy ed Angel cercano di essere amici tra loro c'\u00e8 ancora qualcosa.\nWillow e Xander imprigionati, si baciano e proprio in quel momento Oz e Cordelia arrivano a salvarli. Cordelia scappando, cade e finisce in ospedale, dove dice a Xander di non volerlo vedere mai pi\u00f9.\nDopo una lotta con alcuni vampiri, Spike capisce che fare un incantesimo d'amore non \u00e8 la cosa migliore. Ora sa cosa fare, e se ne va da Sunnydale.\nIl desiderio.\nTrama.\nCordelia torna a scuola e fa amicizia con una nuova ragazza di nome Anya. Mentre discutono le dice che la causa di tutte le sue sventure \u00e8 Buffy e desidera che Buffy non fosse mai giunta a Sunnydale. Si scopre che Anya in realt\u00e0 \u00e8 un demone della vendetta che fa diventare realt\u00e0 ogni desiderio espresso da una donna tradita.\nCi ritroviamo in un mondo terribile, dove il Bronze \u00e8 la sede dei vampiri, c'\u00e8 il coprifuoco in citt\u00e0, Buffy non \u00e8 mai arrivata, Xander e Willow sono vampiri, il Maestro \u00e8 ancora vivo, Angel \u00e8 il giocattolo di Willow e Giles con Oz, Larry e altri ragazzi fanno gli acchiappa demoni. Cordelia viene ben presto uccisa da Xander e Willow ma riesce prima a dire a Giles di chiamare la cacciatrice Buffy. Una Buffy molto mascolina, che abita a Cleveland, giunge a Sunnydale per affrontare il Maestro. Durante la lotta Xander sta per uccidere Buffy ma Angel che anche in questa realt\u00e0 ha un'anima si mette davanti a lei e viene trafitto, Buffy impaletta Xander, Oz impaletta Willow e il Maestro spezza il collo a Buffy. Fortunatamente Giles riesce ad evocare Anyanka e distruggendo il suo ciondolo riesce ad annullare il desiderio. \nCos\u00ec si torna nel mondo normale dove tutto \u00e8 tornato come prima, come se non fosse successo nulla ma Anya ora \u00e8 umana.\nEspiazioni.\nTrama.\nMentre tutti si preparano al Natale, Angel \u00e8 tormentato da incubi e apparizioni delle sue vittime, quindi si domanda il motivo per cui si ritrova sulla terra. Il vampiro in cerca di risposte va da Giles che non lo ha ancora perdonato, ma riluttante gli permette l'ingresso in casa; da l\u00ec per\u00f2 scappa sopraffatto dall'angoscia nel vedere il fantasma di Jenny.\nQuando Buffy inizia ad entrare nei sogni di Angel assiste ad alcune cose terribili del suo passato. Nel frattempo lo spettro del male primordiale con varie sembianze, si presenta ad Angel e gli dice che \u00e8 stato riportato indietro dall'inferno per uccidere la cacciatrice nel suo piano.\nDurante il sonno c'\u00e8 una scena di sesso tra Angel e Buffy dove lui a letto rivela l'istinto malvagio di farle del male. Lei comprende vedendolo che il vampiro rischia la dannazione e capisce anche che un trio di stregoni chiamati Bringers ne sono la causa; combattendoli incontrer\u00e0 il Primo.\nDunque Angel decide di uccidersi esponendosi alla luce del giorno. Buffy lo raggiunge poco prima che il sole sorga e disperata lo scongiura di ripensarci. I sensi di colpa di Angel sono terribili, ma Buffy non \u00e8 pronta a perderlo di nuovo. Mentre discutono inizia a nevicare per la prima volta nella storia di Sunnydale, con le nubi che oscurano del tutto il cielo.\nLe streghe di Sunnydale.\nTrama.\nQuando Joyce decide di portare uno spuntino a Buffy durante un pattugliamento nel parco, trova i cadaveri di due bambini.\nTutta la comunit\u00e0 di Sunnydale \u00e8 sconvolta e grazie a Joyce viene fondata un'associazione contro l'occulto. Sono tutti convinti che si tratti dell'opera di alcune streghe. Snyder ordina di aprire tutti gli armadietti della scuola e in quelli di Amy, Willow e di un ragazzo, trovano materiale compromettente. Le streghe verranno bruciate al rogo insieme a tutti i libri sull'occulto trovati nella biblioteca di Giles. Tutti gli adulti sono sotto l'influenza degli spiriti dei due bambini, che si scoprono essere una specie di H\u00e4nsel e Gretel demoniaci, che si mostrano ogni 50 anni dal 1649. Giles usa un incantesimo per rivelare il demone, e Buffy lo uccide. Sono tutti salvi, anche se Amy per sfuggire al rogo si \u00e8 trasformata in un topo.\nCompleanno di terrore.\nTrama.\n\u00c8 il diciottesimo compleanno di Buffy, e Giles \u00e8 costretto ad iniettarle una sostanza che le tolga tutti i poteri. Fa tutto parte del suo Cruciamentum, un rito di passaggio imposto dal Consiglio degli Osservatori. Buffy verr\u00e0 rinchiusa in una casa con un malvagio vampiro psicopatico, che per\u00f2 riesce a sfuggire e rapisce Joyce. Buffy, indifesa e senza forze si reca sul luogo per affrontare il vampiro.\nKralik \u00e8 molto forte, ma necessita di alcune pillole per calmare i dolori. Buffy riesce a salvare sua madre e se stessa, non grazie alla forza fisica ma grazie all'intelligenza, facendo assumere al vampiro le proprie pillole assieme ad un bicchiere di acqua benedetta. Mentre il Consiglio \u00e8 soddisfatto del comportamento di Buffy, non lo \u00e8 di quello di Giles che a causa dell'amore che prova per Buffy l'aveva avvisata del pericolo. Giles viene licenziato e d'ora in avanti non sar\u00e0 pi\u00f9 l'osservatore di Buffy.\nIl giorno dell'Apocalisse.\nTrama.\nStanco di essere lo zimbello della scuola, Xander si fa prestare una luccicante auto da suo zio e con quella cerca di fare conquiste.\nMentre il resto del gruppo \u00e8 indaffarata a cercare d'impedire alla Sorellanza di Jhe di aprire la Bocca dell'Inferno, Xander invece, vive la sua personale battaglia.\nInfatti si unisce accidentalmente a una banda composta da Jack O' Toole e i suoi amici zombi. Dato che vogliono iniziare Xander uccidendolo per renderlo uno zombie, Xander scappa e si imbatte in Faith. L'aiuta ad uccidere un demone e subito dopo, giunti nell'appartamento di Faith, lei lo seduce, facendo perdere la verginit\u00e0 a Xander. Nel frattempo gli zombie hanno messo una bomba nel seminterrato della scuola e Xander coraggiosamente riuscir\u00e0 ad evitare l'esplosione, senza che i suoi amici sappiano quanto sia stato coraggioso.\nIntanto Buffy e gli altri riescono a sconfiggere i demoni usciti fuori e a richiudere la bocca dell'inferno.\nBalthazar.\nTrama.\nIl nuovo osservatore di Buffy, Wesley Wyndam-Pryce, arriva a Sunnydale. Nonostante n\u00e9 Buffy n\u00e9 Faith gli prestino troppa attenzione, lavorano insieme per scoprire qualcosa su alcuni vampiri con delle spade, che le ragazze hanno incontrato la sera prima. Si tratta di vampiri che fanno parte della setta El Eliminanti, che servono Balthazar un brutto e viscido demone. Balthazar rivuole il suo amuleto, ma riescono ad averlo per prime Buffy e Faith. Buffy viene sedotta dal lato selvaggio di Faith, insieme rubano armi, si scatenano nelle danze al Bronze, ma durante un pattugliamento Faith uccide per sbaglio il vicesindaco Finch, e nonostante ne sia sconvolta, dice a Buffy che non le importa nulla. Intanto il gruppo, con l'aiuto di Angel sconfiggono Balthazar che rivela loro l'arrivo di qualcosa di terribile. Il Sindaco fa un incantesimo per diventare invincibile.\nFatta per uccidere.\nTrama.\nBuffy cerca di fare leva sui sensi di colpa di Faith per convincerla a confessare l'omicidio, ma Faith si comporta freddamente, e anzi dice a Giles che \u00e8 stata Buffy ad uccidere Finch. Giles finge di crederle, mentre Xander, convinto di essere \"vicino\" a Faith decide di parlarle, ma ottiene solo di essere quasi strozzato, se non fosse per Angel che lo salva colpendo Faith. Angel porta Faith a casa sua, la incatena per non farla fuggire e cerca di aiutarla a redimersi.\nWesley e un gruppo di uomini del Consiglio, hanno la cattiva idea di colpire Angel e di rapire Faith perch\u00e9 venga portata dal Consiglio dove verr\u00e0 giudicata. Faith scappa, Buffy la trova ma vengono attaccate da alcuni vampiri. Faith salva la vita a Buffy, uccide Mr Trick e si reca dal Sindaco Wilkins per chiedergli se ci sia un posto libero per lei.\nIl mondo parallelo.\nTrama.\nAnya, tornata umana dopo la rottura del suo medaglione chiede aiuto a Willow per fare un incantesimo che possa farglielo ritrovare. Qualcosa va storto, e la Willow vampira dell'episodio \"Il desiderio\", si trova nella nostra dimensione. Sperduta e incredula, si trova in un mondo tranquillo, dove i vampiri non trovano terreno fertile e decide di darsi da fare per renderlo come il mondo che lei conosceva. Al Bronze incontra Buffy e Xander che vedendola vampira, si sentono crollare il mondo addosso. Poco dopo capiscono che Willow non \u00e8 morta ma che ce ne sono due. La Willow-vamp rapisce Willow, ma viene messa ko e imprigionata. Willow si veste da Willow-vamp per cercare di salvare tutte le persone al Bronze, che si trovano sotto l'assedio dei vampiri della Willow-Vamp. Il piano non funziona, ma Buffy e la gang risolvono ugualmente la situazione. Willow si rifiuta di uccidere la Willow-vamp e decidono di rimandarla nel suo mondo per darle una possibilit\u00e0, ma ritorna nella sua dimensione proprio nel momento in cui viene impalettata da Oz. \nTutti contro tutti.\nTrama.\nBuffy e Faith scoprono che un demone vende i Libri dell'Ascensione e decidono di parlarne a Giles e Wesley. Ma Faith che ora lavora per il Sindaco, una volta liberatasi di Buffy, uccide il demone e porta i libri al Sindaco.\nPoco dopo Faith va da Angel per sedurlo e fargli perdere l'anima. Angel ovviamente non ci casca e Faith se ne torna arrabbiata dal Sindaco che la tranquillizza dicendole che gli porteranno via l'anima in un altro modo. Con l'aiuto di un demone, Faith riesce a portare via l'anima ad Angel che torna Angelus e passa dalla parte del male con lei. Insieme rapiscono Buffy, e Faith, baciando Angelus davanti a lei, si vanta della sua posizione e le dice tutto sull'Ascensione del Sindaco. Una volta saputo tutto quello che volevano, Angel e Buffy rivelano la messa in scena e di aver ingannato Faith solo per estorcerle informazioni.\nNonostante fosse solo finzione, Buffy \u00e8 rimasta sconvolta nel vedere Faith ed Angel baciarsi.\nPoteri metafisici.\nTrama.\nBuffy viene infettata dal sangue di un demone senza bocca. Acquista cos\u00ec i suoi poteri psichici. Buffy riesce a leggere nella mente di tutte le persone, tranne che di Angel. Riesce a sentire qualcuno in mensa dire che far\u00e0 una strage il giorno dopo e legge, nella mente di sua madre, che \u00e8 andata a letto e ha fatto sesso molto estremo con Giles.\nIn principio questo nuovo potere le piace, ma poi la confusione dei pensieri di tutti, la mettono a terra rischiando di farla impazzire.\nMentre Buffy giace a letto, Angel si d\u00e0 da fare per trovare una cura e una volta ristabilitasi si danno da fare per capire chi vuole fare una strage a scuola. I sospetti cadono su Jonathan che si fa trovare con un fucile nella torretta del liceo, ma quando Buffy capisce che voleva suicidarsi, corre nella mensa della scuola dove Xander ha capito chi \u00e8 la responsabile dell'imminente strage.\nScelte.\nTrama.\nBuffy decide di voler andare all'universit\u00e0, nonostante Wesley le dice che come Cacciatrice non pu\u00f2 farlo. Riescono a trovare un accordo: se Buffy impedir\u00e0 l'Ascensione del Sindaco, allora se ne potr\u00e0 parlare.\nAngel e Buffy irrompono nell'ufficio del Sindaco per rubare la cassa di Gavroc che il Sindaco ha ricevuto poco prima. Riescono a prenderla, ma Willow viene catturata. Mentre Wes non vuole saperne di un patteggiamento, Buffy decide di restituire la cassa in cambio di Willow. Quella stessa notte Wilkins, Faith e alcuni poliziotti vanno a scuola dove avverr\u00e0 lo scambio. \nQui Wilkins dice ad Angel che tra lui \u00e8 Buffy non potr\u00e0 mai funzionare a causa della differenza di et\u00e0 e per il fatto che lui non invecchier\u00e0 mai, mentre lei s\u00ec. Uno dei poliziotti apre la scatola da cui escono alcuni scarafaggi giganti che lo uccidono. Lo scambio viene fatto, ma per fortuna Willow ha avuto modo di leggere i libri dell'Ascensione e di rubare alcune pagine molto importanti che consegna a Giles e Wesley.\nIl ballo.\nTrama.\nIl ballo si avvicina quindi tutti sono emozionati e felici di avere con chi andarvi: Buffy con Angel, Anya con Xander e Willow con Oz. Per\u00f2 a causa di quello che ha detto il Sindaco e in seguito ad una chiacchierata con Joyce, Angel capisce che non potr\u00e0 mai offrire a Buffy una vita normale.\nCos\u00ec dopo un bruttissimo incubo con Buffy sul matrimonio, il vampiro decide di lasciarla e le dice che se sopravviver\u00e0 all'Ascensione se ne andr\u00e0 da Sunnydale; lei \u00e8 sconvolta, ma poi capisce le sue ragioni.\nMentre la cacciatrice si fa forza e si d\u00e0 da fare per impedire a un compagno di scuola: Tucker, di fare una strage al ballo con alcuni Mastini Infernali, Xander scopre che Cordelia \u00e8 in bancarotta e che lavora in un negozio di abbigliamento per potersi comprare un abito per la festa.\nBuffy riesce a sconfiggere i Mastini, proteggendo tutte le coppie al ballo tra cui anche Wesley con Cordelia e ad andare alla festa, dove Angel le fa la sorpresa di presentarsi in smoking per il loro ultimo ballo insieme.\nLa sfida (1\u00aa parte).\nTrama.\nIl gran giorno \u00e8 arrivato: la consegna dei diplomi e l'ascensione del Sindaco sono imminenti. La gang non sa come comportarsi, fino a quando Anya non rivela di aver assistito ad un'ascensione: la trasformazione di un essere umano in un demone puro, molto pi\u00f9 grande rispetto ai demoni conosciuti dalla gang. Faith uccide un vulcanologo su ordine del Sindaco, incuriosendo Buffy e la gang che poco dopo scoprono che una volta trasformatosi in demone il Sindaco potrebbe essere ucciso da una forte esplosione simile a quella vulcanica come \u00e8 successo in passato, peccato che non abbiano a disposizione un vulcano ma a questo ci pensa Xander, piuttosto esperto in esplosivi.\nNel frattempo Faith per sbarazzarsi di Buffy colpisce Angel con una freccia imbevuta de veleno noto come \"Assassino dei Morti\", l'unico che abbia effetto sui vampiri. Il vampiro morir\u00e0 se non berr\u00e0 al pi\u00f9 presto il sangue di una cacciatrice. Buffy furibonda, dopo un rifiuto di aiuto da parte del Consiglio, che non vogliono usare le loro risorse per aiutare un vampiro, decide di non obbedire pi\u00f9 n\u00e9 ai loro ordini n\u00e9 a quelli di Wesley. Decide quindi di uccidere Faith per salvare Angel. Buffy si reca nell'appartamento della rivale e dopo uno scontro all'ultimo sangue la pugnala con il suo stesso coltello ma Faith si butta gi\u00f9 dal balcone e atterra su un camion in corsa che la porta lontano, Buffy osserva la scena sconvolta.\nLa sfida (2\u00aa parte).\nTrama.\nBuffy credendo di aver ucciso Faith, il cui corpo \u00e8 stato trasportato via da un camion, decide di far bere ad Angel il suo stesso sangue anche se lui si rifiuta. Lo obbliga prendendolo a pugni, e lui la morde. Fortunatamente riesce a fermarsi appena in tempo, prima di ucciderla. Angel la porta subito in ospedale, dove anche Faith \u00e8 ricoverata in uno stato di coma. Buffy sogna Faith che le d\u00e0 un consiglio utile per la battaglia.\nLa gang si prepara a combattere il Sindaco che durante la cerimonia si trasforma in un enorme serpente. Buffy gli mostra il pugnale con cui ha quasi ucciso Faith, per far leva sui suoi sentimenti umani e il serpentone la segue fin dentro la scuola.\nBuffy corre per i corridoi, esce dalla scuola che viene fatta esplodere, riducendo in pezzettini il serpentone.\nI ragazzi stanno tutti bene, anche se Buffy \u00e8 piuttosto stanca. Mentre parla con Giles vede in lontananza Angel, che la guarda come per dirle addio, dopo di che si volta e se ne va da Sunnydale."}
{"id": "1138829", "revid": "287204", "url": "https://it.wikipedia.org/wiki?curid=1138829", "title": "816 (disambigua)", "text": ""}
{"id": "1138830", "revid": "729019", "url": "https://it.wikipedia.org/wiki?curid=1138830", "title": "Faringite", "text": "La faringite, chiamata comunemente mal di gola, \u00e8 un'infiammazione della faringe, acuta o cronica, che provoca difficolt\u00e0 nel deglutire e talvolta pu\u00f2 essere accompagnata da tosse e secrezione.\nEpidemiologia.\nSi manifesta principalmente intorno ai 4-7 anni di et\u00e0 mentre raramente si osserva in bambini di et\u00e0 inferiore. L'incidenza aumenta durante l'inverno e all'inizio della stagione primaverile.\nEziologia.\n\u00c8 causata nella maggior parte dei casi da agenti virali, meno spesso da agenti batterici e ancor pi\u00f9 raramente da altre cause. Tra le cause virali le pi\u00f9 comuni sono l\"'adenovirus\", il morbillo, l'influenza e la mononucleosi; gli streptococchi tra quelle batteriche.\nSintomatologia.\nI sintomi e i segni clinici variano anche a seconda dell'agente patogeno, in comune si ha un improvviso mal di gola associato con febbre e difficolt\u00e0 di deglutizione (disfagia), cefalea, nausea, vomito, dolore addominale. Pi\u00f9 raramente si mostrano congiuntivite, tosse, diarrea o malessere generalizzato.\nTerapia.\nNel solo caso di faringite batterica (confermata tramite tampone faringeo), si somministrano antibiotici, fra cui la classe delle penicilline che rimangono il farmaco di scelta. L'amoxicillina \u00e8 il farmaco di scelta per il SEBA. Il razionale della terapia antibiotica \u00e8 quello di eradicare la possibile infezione batterica e prevenire complicanze sistemiche. La maggior parte delle forme sono virali e quindi non suscettibili di terapia antibiotica, gli antibiotici vengono indebitamente utilizzati per contrastare la possibile infezione da \"Streptococcus beta-emolitico di gruppo A\". In caso di sospetta allergia si somministra l'eritromicina. I FANS vengono utilizzati per ridurre la sintomatologia.\nAll'interno della faringe, l'ingrossamento delle adenoidi pu\u00f2 portare alla necessit\u00e0 dell'asportazione chirurgica delle stesse, soprattutto se rendono la respirazione difficoltosa."}
{"id": "1138831", "revid": "287204", "url": "https://it.wikipedia.org/wiki?curid=1138831", "title": "817 (disambigua)", "text": ""}
{"id": "1138835", "revid": "287204", "url": "https://it.wikipedia.org/wiki?curid=1138835", "title": "818 (disambigua)", "text": ""}
{"id": "1138838", "revid": "287204", "url": "https://it.wikipedia.org/wiki?curid=1138838", "title": "819 (disambigua)", "text": ""}
{"id": "1138841", "revid": "287204", "url": "https://it.wikipedia.org/wiki?curid=1138841", "title": "Sovana (sito archeologico)", "text": "L'area archeologica di Sovana \u00e8 un sito archeologico che si trova a Sovana, una frazione del comune di Sorano, in Provincia di Grosseto. Il paese \u00e8 noto per essere stato un importante centro etrusco e medievale. \nStoria.\nLe testimonianze pi\u00f9 note sono le necropoli etrusche che si sviluppano sui versanti collinari tutto intorno al paese moderno. La parte oggi visitabile si trova a ovest dell'abitato, lungo la strada che conduce a San Martino sul Fiora, ed \u00e8 raggiunta anch'essa dalle spettacolari Vie Cave; le principali sono Il Cavone, la Via Cava di San Sebastiano e la Via Cava di Poggio Prisca che la collegano alle altre necropoli della zona, nel suggestivo scenario del Parco archeologico del Tufo. \nSovana, oltre ad aver fornito testimonianze eneolitiche, si svilupp\u00f2 principalmente in epoca etrusca; come testimoniano le numerose tombe etrusche.\nNotevoli esempi sono:\nLungo la strada che conduce dall'abitato di Sovana a San Martino sul Fiora, \u00e8 inoltre possibile raggiungere i ruderi di un oratorio rupestre dalle origini storiche incerte che si presenta scavato nel tufo con una grande croce graffita sul soffitto.\nTomba Ildebranda.\nLa tomba Ildebranda (III-II secolo a.C.), completamente scavata nel tufo, si presenta come un tempio monumentale con porticato a sei colonne che poggiano su un podio con due scalinate laterali; la camera funeraria, nella quale \u00e8 stata intagliata una sola banchina di deposizione per i defunti, \u00e8 raggiungibile attraverso un lungo corridoio centrale in discesa. La camera fu ritrovata completamente vuota, conseguenza di un antico saccheggio o dell'azione di tombaroli. Il nome fu dato in onore di Ildebrando di Soana, meglio noto come papa Gregorio VII.\nLa tomba fu resa nota da Gino Rosi nel 1925, il quale ne pubblic\u00f2 un primo resoconto. Il Mercklin, alcuni anni prima, aveva probabilmente notato l'emergere di qualche struttura, ma le indagini non erano proseguite. Pochi anni dopo le necropoli vennero studiate dall'archeologo Bianchi Bandinelli, il quale dedic\u00f2 particolare attenzione alla tomba Ildebranda, eseguendo anche degli scavi archeologici. Bandinelli propose una ricostruzione pi\u00f9 precisa del sepolcro e della decorazione, ci\u00f2 fu permesso grazie proprio alle indagini archeologiche che condussero al ritrovamento di diversi elementi decorativi che integrarono ci\u00f2 che restava della tomba.\nNegli anni settanta furono eseguiti nuovi studi sulle necropoli che portarono alla realizzazione di una cartografia pi\u00f9 precisa e a una nuova proposta per la ricostruzione dell'alzato della tomba Ildebranda, la quale, nel 1974, venne sottoposta ad alcuni interventi di restauro. Pi\u00f9 recentemente la tomba \u00e8 stata musealizzata, in quanto parte integrante del parco archeologico e sottoposta a nuovi interventi di restauro e conservazione.\nTomba della Sirena.\nLa tomba della Sirena (III-II a.C.), una volta nota anche come \"tomba della Fontana\", \u00e8 una tomba a edicola interamente scavata nel tufo, collocata all'interno della necropoli di Sopraripa. La facciata riproduce una falsa porta, all'interno della quale vi \u00e8 scolpita l'immagine del defunto rappresentato come simposiasta, la porta \u00e8 guardata ai lati da due demoni, probabilmente Charun a sinistra e Vanth a destra. Il nome deriva dal fregio nel quale non si rappresenta una sirena, come comunemente noto, ma il mostro marino Scilla colto nell'atto di affondare una nave. Sopra l'immagine del defunto \u00e8 ben leggibile la scritta \"Vel Nulina\", ossia \"figlio di Vel\".\nUn \"dromos\" particolarmente stretto conduce alla camera sepolcrale, la quale \u00e8 disassata rispetto all'edicola. Le piccole dimensioni della camera fanno pensare a una sepoltura per un singolo individuo. \nLa tomba fu descritta per la prima volta dal pittore inglese Samuel Aisnley il quale vi fu indirizzato dai locali che gi\u00e0 conoscevano il luogo. Recentemente la tomba, assieme a una vasta zona della necropoli di Sopraripa, \u00e8 stata sottoposta ad un esteso restauro, durante il quale sono state scoperte altre sepolture arcaiche che giacevano a un livello appena sottostante quello della Sirena."}
{"id": "1138843", "revid": "287204", "url": "https://it.wikipedia.org/wiki?curid=1138843", "title": "820 (disambigua)", "text": ""}
{"id": "1138848", "revid": "944090", "url": "https://it.wikipedia.org/wiki?curid=1138848", "title": "TTT R\u012bga", "text": "La sezione di pallacanestro femminile dello Sporta Klubs R\u012bga \u00e8 conosciuta come TTT R\u012bga o, in passato, come Daugava R\u012bga. \u00c8 stato il club pi\u00f9 importante d'Europa, avendo vinto 19 titoli continentali, e il principale dell'Unione Sovietica fino alla fine degli anni ottanta. Dopo aver cessato l'attivit\u00e0 alla dissoluzione dello stato sovietico, nel 1999 \u00e8 stata ricostituita e oggi partecipa alla LSBL, massimo campionato della Lettonia.\nL'abbreviazione TTT deriva dal nome russo \u0422\u0440\u0430\u043c\u0432\u0430\u0439\u043d\u043e-\u0422\u0440\u043e\u043b\u043b\u0435\u0439\u0431\u0443\u0441\u043d\u044b\u0439 \u0422\u0440\u0435\u0441\u0442 (Compagnia dei Tram e Filobus) In origine era quindi un club che operava all'interno della compagnia di trasporti di Riga.\nStoria.\nLa TTT R\u012bga gioc\u00f2 la sua prima partita ufficiale il 5 novembre 1958. Guidato dal famoso cestista e allenatore lettone O\u013c\u0123erts \"Bohums\" Altbergs, il TTT Riga conquist\u00f2 il suo primo titolo europeo nel 1960, vincendo la Coppa dei Campioni per club femminili (dal 1992 nota come Euroleague Women). Dzidra Uztupe-Karamiseva, Vita Silina-Luka (Karpova), Dzintra Kiepe-Baka e altre giocatrici dell'epoca portarono il basket femminile a nuovi livelli. Dal 1960 al 1987 la Daugava R\u012bga ha vinto tutto ci\u00f2 che poteva conquistare nella pallacanestro femminile: 21 titoli di campione dell'Unione Sovietica e 19 di campione d'Europa. La giocatrice pi\u00f9 rappresentativa era Ul'jana Sem\u00ebnova, che era anche una delle stelle della nazionale sovietica.\nLa fine degli anni '80 e '90 hanno segnato un declino del club un tempo famoso. Nel 1987 vinse la Coppa Ronchetti sotto la guida dell'allenatore Andris Purkalns, ma le migliori cestiste lettoni, inclusa Ul'jana Sem\u00ebnova, furono costrette a continuare la loro carriera professionistica in Francia, Spagna e Italia. La crisi che coinvolse la Lettonia in seguito all'indipendenza, coinvolse anche la Daugava, che si sciolse. Solo dopo 10 anni, grazie all'intervento dello Sporta Klubs R\u012bga, la squadra femminile venne ricostituita nel 1999. Dopo aver giocato nella Coppa Liliana Ronchetti nel 2001, il TTT Riga ritorn\u00f2 nel circuito internazionale solo cinque anni dopo.\nL'autunno del 2006 fu un punto di svolta nella storia del club: una nuova propriet\u00e0 e una nuova gestione lanciarono un progetto a lungo termine per unire le migliori atlete lettoni sotto il famoso nome del club, ingaggiando anche le prime giocatrici stranieri (fra cui la brasiliana e star della WNBA Iziane Castro Marques). Nella primavera del 2007 il TTT Riga, dopo un anno di silenzio, riconquist\u00f2 il titolo nazionale lettone e chiese di oartevipare alla EuroLeague Women."}
{"id": "1138850", "revid": "287204", "url": "https://it.wikipedia.org/wiki?curid=1138850", "title": "821 (disambigua)", "text": ""}
{"id": "1138853", "revid": "287204", "url": "https://it.wikipedia.org/wiki?curid=1138853", "title": "822 (disambigua)", "text": ""}
{"id": "1138854", "revid": "44638", "url": "https://it.wikipedia.org/wiki?curid=1138854", "title": "Daugawa Riga", "text": ""}
{"id": "1138855", "revid": "287204", "url": "https://it.wikipedia.org/wiki?curid=1138855", "title": "823 (disambigua)", "text": ""}
{"id": "1138858", "revid": "287204", "url": "https://it.wikipedia.org/wiki?curid=1138858", "title": "824 (disambigua)", "text": ""}
{"id": "1138860", "revid": "1516566", "url": "https://it.wikipedia.org/wiki?curid=1138860", "title": "Brigida di Svezia", "text": "Patrona di Svezia dal 1\u00ba ottobre 1891 per volere di papa Leone XIII, il 1\u00ba ottobre 1999 papa Giovanni Paolo II l'ha proclamata compatrona d'Europa insieme a santa Caterina da Siena e santa Teresa Benedetta della Croce, affiancandole a san Benedetto da Norcia e ai santi Cirillo e Metodio.\nBiografia.\nLa giovent\u00f9 e la vita coniugale.\nBrigida nacque a Finsta, una cittadina svedese della regione dell'Uppland, da una famiglia aristocratica. La prima parte della sua vita fu quella di una laica felicemente sposata con Ulf Gudmarsson, Lagman a N\u00e4rke. Dal suo matrimonio nacquero otto figli, la secondogenita fu Caterina, che, come lei, sarebbe stata canonizzata. Rimase vedova nel 1344.\nNonostante il benessere del suo ceto sociale, Brigida, insieme al marito, il nobile Ulf Gudmarsson, studi\u00f2 la Sacra Scrittura, fond\u00f2 un piccolo ospedale e assistette i poveri. Sia lei che il marito divennero terziari francescani. Fu molto apprezzata anche per le doti pedagogiche, tanto che venne richiesto il suo servizio alla corte di Stoccolma: questo primo periodo della vita di Brigida si concluse con il pellegrinaggio a Santiago di Compostela.\nLa vita a Roma.\nDopo la morte del marito, Brigida sent\u00ec la necessit\u00e0 di spostarsi dal suo paese natale per iniziare nuove missioni: lasciata la Svezia nel 1349, si stabil\u00ec a Roma assieme alla figlia Caterina. Nella citt\u00e0 Brigida si dedica alla cura dei meno abbienti e cerca di far ritornare Papa Urbano V da Avignone.\nI pellegrinaggi.\nVisit\u00f2 molti luoghi italiani, soprattutto dove si trovavano reliquie di santi, come Milano, Pavia, Assisi, Bari, Ortona, Benevento, Arielli, Pozzuoli, Napoli, Salerno, Amalfi, il santuario della Madonna Incoronata di Foggia e il santuario di San Michele Arcangelo sul Gargano. L'ultimo pellegrinaggio la port\u00f2 in Terra Santa tra il 1371 e il 1372, permettendole di recarsi negli stessi luoghi in cui predic\u00f2 Ges\u00f9.\nLa morte.\nA Gerusalemme si ammal\u00f2, aggravandosi successivamente; tornata a Roma, mor\u00ec il 23 luglio 1373, assistita dalla figlia Caterina alla quale aveva affidato l'Ordine del Santissimo Salvatore. Fu sepolta inizialmente nella chiesa di San Lorenzo in Damaso, per essere poi trasferita nel monastero svedese di Vadstena, mentre alcune reliquie sono conservate a Roma, nelle chiese di San Lorenzo in Panisperna e di San Martino ai Monti.\nLe rivelazioni.\nBrigida scrive di avere vissuto una straordinaria esperienza mistica, ricca di rivelazioni ricevute da Ges\u00f9, dalla Vergine Maria e da alcuni santi. Tali rivelazioni furono dettate ai suoi padri spirituali e raccolte in seguito in otto volumi. Oggetto delle rivelazioni sarebbero anche i disegni di Dio sugli avvenimenti storici, i destinatari furono sia principi che pontefici. In esse non mancano dure ammonizioni in tema di riforma morale del popolo cristiano.\nIn proposito Giovanni Paolo II ha scritto: \"...riconoscendo la santit\u00e0 di Brigida, la Chiesa, pur senza pronunciarsi sulle singole rivelazioni, ha accolto l'autenticit\u00e0 complessiva della sua esperienza interiore\".\nLe preghiere.\nLe orazioni di santa Brigida.\nNei suoi scritti Brigida narra che, desiderando conoscere il numero esatto di colpi ricevuti da Ges\u00f9 durante la sua Passione, Ges\u00f9 stesso le aveva rivelato di aver ricevuto 5480 colpi e che, se si fosse voluto onorarli, si sarebbero dovuti recitare quindici orazioni per un anno, insieme ad altre preghiere. Brigida aggiunge che Ges\u00f9 aveva fatto diverse promesse per chi avesse recitato le orazioni menzionate.. A conclusione di ognuna delle quindici orazioni si dicono un Pater, Ave, Gloria.\nIl libro ha il titolo originale in latino: \"Oratorium divae Birgittae in Finstad. Ipse locus precum D: Birgittae prout typis delineatus extat in libris revelationum.\" Nel XX secolo, ottenne tre imprimatur: 24 aprile 1903 - P.I. Girard Vic. Gen.; Hydrunti, 7 gennaio 1918 - L. Muscari, Vic. Gen. Nida; 23 settembre 1940 - V. Germond, Vic. Gen.\nSecondo la tradizione e gli scritti della santa, Brigida ebbe una visione davanti ad un'immagine di Ges\u00f9 crocifisso, che fece a Brigida ventuno promesse a condizione che recitasse le 15 orazioni tutti i giorni per un anno intero. Le stesse ventuno promesse erano valide per chiunque altro avesse recitato il rosario brigidino devotamente tutti i giorni per un anno, meditando i misteri della Passione:\n&lt;poem&gt;\n[Nota: \"le 21 promesse sono tratte direttamente dagli scritti di santa Brigida di Svezia\"].\n&lt;/poem&gt;\nAl termine di ogni Orazione si recita un Pater, Ave, Gloria. Le quindici orazioni di santa Brigida sono state approvate da papa Pio IX nel 1862, pochi anni dopo la proclamazione del dogma dell'Immacolata Concezione.\nIl rosario brigidino.\nNel rosario brigidino si usa una particolare corona che viene chiamata appunto brigidina, perch\u00e9 la santa ne ebbe l'ispirazione e ne fu divulgatrice, ottenendo l'approvazione del papa Urbano V. Questo rosario viene recitato in onore di Maria Vergine e in memoria dei sessantatr\u00e9 anni che Maria avrebbe vissuto sulla Terra. La corona di questo rosario \u00e8 diversa da quella del rosario normale: su ogni grano color oro si recita il Credo, su quelli argento il Padre Nostro e su quelli azzurri le Ave Maria. Il Padre Nostro e il Credo (degli apostoli) sono recitati alla fine di ciascuna decina. Alla fine della sesta e ultima decina, sui grani che collegano la corona al crocifisso, si recitano: sul grano color argento il Padre Nostro, su quelli azzurri le Ave Maria. I Misteri da meditare, sono: Gaudiosi, Dolorosi e Gloriosi. Soltanto che nel Rosario tradizionale (quello di San Domenico di Guzman) le poste sono 5 per ogni mistero, mentre nel Rosario Brigidino, le poste sono 6.\nMisteri Gaudiosi:\nMisteri Dolorosi:\nMisteri Gloriosi:\nLa statua di Maria presso la Grotta di Lourdes tiene in mano un rosario brigidino.\nDiverse indulgenze inizialmente concesse soltanto per il Rosario di Santa Brigida, furono poi estese dai Pontefici al rosario marianomariano. \nLe orazioni del Preziosissimo Sangue.\nBrigida narra che, dopo che il Signore le ebbe rivelato di aver ricevuto 5480 colpi, le aveva rivelato, in un'altra apparizione, di aver versato pi\u00f9 di trentamila gocce di sangue, insegnandole quindi altre 7 orazioni, che vanno recitate per 12 anni, con 7 Padre Nostro e 7 Ave Maria. Anche in questo caso Ges\u00f9 avrebbe comunicato delle promesse.\nLe promesse sono cinque:\nApprovazioni delle Orazioni di Santa Brigida.\nQueste orazioni sono state approvate da molti religiosi, fra i quali il cardinale Giraud di Cambrai nel 1845 e monsignor Florian, Arcivescovo di Tolosa, nel 1863. La collezione dei libri dove si trovano queste orazioni fu benedetta dal papa Pio IX il 21 maggio 1862.\nValidit\u00e0 delle promesse.\nNel 1954 il S. Uffizio parl\u00f2 contro un libretto che riportava le promesse legate alle 15 Orazioni,\n\"della cui origine soprannaturale in nessun modo consta\"\nQuanto alla liberazione delle anime dal Purgatorio la Chiesa non si \u00e8 mai pronunciata. Non si entra per\u00f2 in Paradiso semplicemente facendo un certo numero di preghiere. Purtuttavia, i quattro Vangeli sinottici riportano la salvezza del ladrone penitente sulla croce per il solo fatto di aver creduto nell'innocenza di Cristo e nella verit\u00e0 delle Sue parole pronunciate davanti al Sinedrio e a Pilato. -\nIl Viatico amministrato ai morenti di fede cattolica si fonda appunto sulla verit\u00e0 di fede per la quale \u00e8 sempre possibile un pentimento e una contribuzione delle proprie colpe, sanabile con una preghiera e un breve rito allorch\u00e9 lo stato di salute e l'aspettativa di vita dei singoli non rendano possibile una situazione migliore.\nIl magistero immutabile della Chiesa Cattolica definisce \"Santa Messa di suffragio\" una funzione religiosa specifica, richiesta dai fedeli per una o pi\u00f9 anime dei defunti gi\u00e0 salvate in Purgatorio, che celebrata dal sacerdote un numero di volte prestabilito, rende con certezza pi\u00f9 breve e meno intenso il periodo di dolore in attesa dell'ammissione in Paradiso: indulgenza plenaria o parziale. Le anime con certezza dannate all'Inferno, perch\u00e9 colpevoli di peccati mortali non rimessi prima di morire, sono escluse da questo beneficio.\nApprovazioni.\nL'approvazione di pontefici e cardinali riguarda le 15 orazioni annuali, e le preghiere da recitarsi per dodici anni:\nCultura di massa.\nL'esclamazione \"Santa Brigida!\" \u00e8 entrata a far parte del patrimonio folkloristico italiano, in particolare del Sud Italia, come rilevato dall'antropologo Ernesto de Martino nel suo saggio \"Furore Simbolo Valore\", che d\u00e0 il titolo all'omonima raccolta di articoli. L'interpretazione del De Martino riguarda l'uso che la cultura contadina fa dell'espressione \"Santa Brigida!\": \u00abI pastori della Daunia, in particolare, sono soliti ricorrere all'espressione che ricorda la Santa per sottolineare una grande fatica che ha visto protagonista un'altra persona e che gli viene narrata, forse in riferimento ai pellegrinaggi e alle opere svolte da Brigida di Svezia mentre era ancora in vita. Un mito tramandato nei secoli attraverso la narrazione dei prelati, che raccontavano al popolo le vite dei santi sotto forma di figurine esemplari\u00bb.\nUn classico esempio dell'uso dell'interiezione pu\u00f2 essere il dialogo citato da Carmelo Bene in \"Hamlet Suite\":"}
{"id": "1138862", "revid": "287204", "url": "https://it.wikipedia.org/wiki?curid=1138862", "title": "825 (disambigua)", "text": ""}
{"id": "1138863", "revid": "287204", "url": "https://it.wikipedia.org/wiki?curid=1138863", "title": "826 (disambigua)", "text": ""}
{"id": "1138868", "revid": "287204", "url": "https://it.wikipedia.org/wiki?curid=1138868", "title": "827 (disambigua)", "text": ""}
{"id": "1138876", "revid": "287204", "url": "https://it.wikipedia.org/wiki?curid=1138876", "title": "828 (disambigua)", "text": ""}
{"id": "1138883", "revid": "287204", "url": "https://it.wikipedia.org/wiki?curid=1138883", "title": "829 (disambigua)", "text": ""}
{"id": "1138884", "revid": "287204", "url": "https://it.wikipedia.org/wiki?curid=1138884", "title": "830 (disambigua)", "text": ""}
{"id": "1138904", "revid": "287204", "url": "https://it.wikipedia.org/wiki?curid=1138904", "title": "TTT Riga", "text": ""}
{"id": "1138909", "revid": "28592", "url": "https://it.wikipedia.org/wiki?curid=1138909", "title": "Grande Teatro imperiale", "text": ""}
{"id": "1138916", "revid": "15732", "url": "https://it.wikipedia.org/wiki?curid=1138916", "title": "Universit\u00e0 di Cosenza", "text": ""}
{"id": "1138922", "revid": "198277", "url": "https://it.wikipedia.org/wiki?curid=1138922", "title": "Franco Anderlini", "text": "Carriera.\nInizi\u00f2 la sua carriera creando e allenando la societ\u00e0 dal 1947 al 1952. Ottenuta la Serie A, la squadra conflu\u00ec nell' con la quale vinse cinque scudetti in dieci anni, fino allo scioglimento per motivi economici. Nel 1964 allen\u00f2 il Gruppo Sportivo Vigili del Fuoco Menegola di Modena, dove ottenne la promozione in Serie B e uno scudetto Juniores.\nNel 1966 and\u00f2 a sedersi sulla panchina della neonata , sempre a Modena, ottenendo subito la promozione in Serie A. Sotto la guida di Anderlini la squadra conquister\u00e0 tre scudetti. Allo stesso tempo assunse anche l'incarico di allenatore delle nazionali giovanili italiane. Nella stagione 1975-76 lasci\u00f2 il club modenese per la Pallavolo Cesenatico, diventando contemporaneamente selezionatore della nazionale maggiore e ottenendo per la prima volta la qualificazione a una fase finale olimpica, in occasione dell'edizione di .\nMor\u00ec il 18 gennaio 1984, all'et\u00e0 di 62 anni, a seguito di un incidente stradale occorsogli sull'Autostrada del Sole."}
{"id": "1138940", "revid": "84529", "url": "https://it.wikipedia.org/wiki?curid=1138940", "title": "Indy 500", "text": ""}
{"id": "1138945", "revid": "28592", "url": "https://it.wikipedia.org/wiki?curid=1138945", "title": "Lungoneva", "text": ""}
{"id": "1138946", "revid": "124742796", "url": "https://it.wikipedia.org/wiki?curid=1138946", "title": "Francesco Maria Preti", "text": "Biografia.\nFrancesco Maria Preti apparteneva ad una delle pi\u00f9 antiche famiglie nobili dell'Est Europa. Nel Medioevo la famiglia Preti, proveniente dall'Europa Orientale,si era stabilita a Padova, Bologna, Mantova e Treviso. Il cognome in lingua originale fu usato fino a circa il 1490, quando venne riassunto l'antico cognome Preti che, nei documenti, si trova nelle forme de Pretis, di Preti, Pretti e Preti. Nei registri dell'Estimo del 1542-1561, troviamo, come \"cittadini di Castelfranco\" e con propriet\u00e0 ad Albaredo, Salvatronda, Brusaporco (oggi Castelminio di Resana), Casacorba, Fanzolo di Vedelago, Vedelago e S. Marco di Resana i seguenti nominativi: i fratelli \"ser\" Francesco e \"ser\" Bartolomeo Preti con i suoi eredi (che possedevano una casa in Borgo Treviso a Castelfranco, data a livello); i quattro fratelli \"ser\" Francesco Maria, \"ser\" Aleandro, \"ser\" Vettor e \"ser\" Sebastiano figli di Nicol\u00f2 Preti; gli eredi di \"ser\" Zampiero. Il fatto che, all'epoca dell'Estimo citato, non si trovassero dei Preti residenti in Castelfranco, fa pensare che per un certo periodo, forse in seguito agli sconvolgimenti della guerra di Cambrai (1509-1511) che, come ricorda G. Cecchetto, svuot\u00f2 Castelfranco, i componenti della famiglia Preti fossero riparati ad Albaredo, per far ritorno a Castelfranco in epoca pi\u00f9 tranquilla. Nonostante la notevole rappresentanza maschile nel XVI secolo, la famiglia venne a ridursi numericamente, fino ad essere rappresentata in Castelfranco, nel XVII secolo, solo da Francesco Maria Preti \"Dottor\", bisnonno del nostro architetto. Egli ebbe tre figli maschi ed una femmina: Leandro (detto anche, in certuni documenti, Aleandro ed erroneamente, Alessandro), pievano di Francenigo, morto nel 1697 quasi centenario; Marietta, nata nel 1600 e maritata nel 1620 a Tomaso Barea, da cui discenderanno i Barea-Toscan; Sebastiano, nato nel 1602, che ebbe figli senza discendenza; Prospero, nato nel 1604, maritato a Marietta da Molin, da Schio. Prospero e Marietta ebbero tre figli: Francesco Maria, Maddalena (maritata al conte Lorenzo Venzati) e Nicol\u00f2, nato nel 1640 circa e morto nel 1719, che spos\u00f2 nel 1692 Vicenza Guidozzi, figlia di Sebastiano e di Angela Gaggio. Dall'ormai anziano Nicol\u00f2 e da Vicenza nacquero solo due figli: Antonia Maria, nata nel 1694, andata sposa nel 1713 a Francesco Colonna; Francesco Maria, nato nel 1701 e morto nel 1774, celibe, ultimo della famiglia Preti. Egli lasci\u00f2 erede universale, con l'obbligo di usare il cognome Preti, il pronipote Odorico Colonna, figlio secondogenito di un figlio della sorella.\nFrancesco Maria Preti nacque il 19 maggio 1701 nella casa all'inizio di Borgo Pieve, attualmente Patronato Pio X, dove visse la maggior parte della sua vita. Venne battezzato nella chiesa della Pieve il successivo 4 gennaio 1702 col nome di Antonio Francesco Maria, figlio \"del Nobile Signor Nicol\u00f2 Pretti e della Nobile Vicenza\". Il nome Antonio scomparve subito per non riapparire pi\u00f9 in alcun documento successivo, anche se per tutta la vita il Preti fu particolarmente devoto al Santo di Padova. Padrini di Battesimo furono i nobili veneziani \"Giovanni dottor Grimani alli Servi\" e \"Ganza consorte del nobil huomo D.Zuane Cornaro da S. Polo\". La madre del Preti per parte materna aveva, con i Corner, una comune discendenza dai Morosini e ci\u00f2 giustifica anche i futuri buoni rapporti del Preti con i Corner di S. Polo, presso i quali addirittura alloggiava quando andava a Venezia. Il palazzo Corner a S. Polo, di cui si parla, non \u00e8 il grande palazzo eretto nel 1559 dal Sanmicheli, ora sede della Guardia di Finanza, parzialmente prospiciente sul campo di S. Polo e poi passato ai Mocenigo per eredit\u00e0, ma un altro palazzo, pure cinquecentesco, presso l'ora demolito ponte dei Nomboli e con facciata sul rio di S. Polo. In questo stesso palazzo ebbe il suo studio il Tiziano e pare che qui egli abbia dipinto l'Assunta dei Frari. La Lontana parentela ed i buoni rapporti con i Corner devono anche aver favorito il primo matrimonio, proprio con una Corner, dell'erede Odorico Colonna. La casa dove nacque il Preti, all'inizio di Borgo pieve, nel '400 era dei Morosini\" e apparteneva a suo padre Nicol\u00f2 \"uxorio nomine\", in quanto costituiva la parte principale della dote di Vicenza Guidozzl alla quale era pervenuta attraverso linee femminili che partivano dai Morosini e dai Miani (o Emiliani), per arrivare ai Gaggio, ai Guidozzi ed ai Preti, (e, poi, ai Colonna - Preti che la alienarono nel 1920;). I Guidozzi erano un ramo dell'antica nobile famiglia castellana degli Spinelli, e Vicenza era nata nel cinquecentesco palazzo Guidozzi situato in faccia al \"ponte anteriore\", tuttora esistente ed, attualmente, di propriet\u00e0 della ex Banca Popolare di Castelfranco Veneto, ora facente parte della Banca Popolare di Vicenza. Che la casa di Borgo Pieve fosse effettivamente quella in cui nacque il Preti, e non l'altra casa Preti situata in Bastia vecchia, \u00e8 confermato da un documento del 1790 circa, con il quale Odorico Colonna Preti fa una petizione per riattivare una peschiera, e nel quale si legge: \"Dopo d'aver goduto il Sig. Niccol\u00f2 Preti per il corso di 11 anni questa casa con li titoli e ragioni ad Essa spettanti, nel 1702 fu necessitato rivogliersi alla Giustizia\". Poich\u00e9 Nicol\u00f2 Preti si era sposato nel 1692, la data 1702 ed il numero di undici anni confermano il continuato uso e possesso da parte sua di questa casa. Dato che Francesco Maria \u00e8 del 1701, \u00e8 facile dedurre che egli vi sia nato. Nella famiglia Colonna Preti, del resto, si \u00e8 sempre tramandata oralmente questa notizia. Per ulteriore conferma, \u00e8 da notare che nell'Estimo citato del 1700-1714 la casa Preti, prossima a quella acquistata ne 1711, risulta affittata a tale Santo Volpato e, quindi, non abitata dalla famiglia Preti.\nIl Preti abit\u00f2 per molti anni nella sua casa natale di Borgo Pieve, che ristruttur\u00f2, ma, tormentato da molti malanni fisici e da una affliggente progressiva cecit\u00e0, negli ultimi tempi si trasfer\u00ec presso la nipote Laura Colonna, figlia primogenita della sorella Antonia, maritata nel 1738 a Francesco Barea, da cui discender\u00e0 l'ingegnere Antonio Barea, protagonista nell'Ottocento del riassetto urbano di Castelfranco. La casa Barea, gi\u00e0 Zabbottini e pervenuta ai Barea per eredit\u00e0, tuttora esistente, si trova all'interno del Castello, nell'attuale vicolo della Chiesa. In questa casa il Preti mor\u00ec nel 1774.\nNicol\u00f2 Preti, come detto, mor\u00ec nel 1719\" (quando Francesco Maria aveva diciotto anni) e venne sepolto nella chiesa della Pieve. La madre Vicenza mor\u00ec nel 1748 (era nata nel 1669) e venne sepolta nella chiesa delle monache del Redentore; successivamente, nel 1755, la sua salma venne trasportata nella \"rotonda del Preti\" situata sotto la cupola del Duomo,\" nella quale egli stesso venne sepolto nel 1774. La tomba divenne quindi di propriet\u00e0 della famiglia Colonna Preti ed in essa vennero pure sepolti, nel 1786, la prima moglie di Odorico, Elena Corner di Flaminio (morta di vaiolo a 20 anni), ed il figlio maschio abortito il giorno prima della morte della madre. Nel 1802 vi venne sepolto anche uno zio di Odorico, Lorenzo Colonna e, nel 1816, un bambino di quatffo giorni, figlio di Francesco Barea, nonostante il divieto napoleonico di Saint-Cloud (1804) con il quale veniva vietata la sepoltura nelle chiese. Quindi la tomba della \"rotonda\" non dovrebbe essere stata pi\u00f9 utilizzata. \"[L'architetto Francesco Maria Preti di Castelfranco Veneto; Stefano Colonna Preti - Stefania Colonna Preti, 2001]\"\nOrientamenti artistici e culturali.\nAllievo di Jacopo e Giordano Riccati, \u00e8 grazie al primo dei due che, nel 1723, gli viene assegnata la commissione per il duomo di Castelfranco Veneto, all'interno del quale \u00e8 sepolto il suo corpo nella parte pi\u00f9 alta della navata principale. Verso il 1732 sar\u00e0 chiamato da Alvise Pisani a sostituire il Frigimelica nella costruzione della sua villa a Stra. A Castelfranco progetta anche il Teatro Accademico, costruito tra 1754 e 1780, che serviva tanto alla rappresentazione di spettacoli che alle riunioni della locale Accademia. A Belluno realizza invece palazzo Minerva, sede dell'antica Accademia degli Anistamici.\nTra le altre opere architettoniche civili da lui realizzate si segnala Villa Spineda. \u00c8 inoltre autore di numerose chiese tra Castelfranco e Treviso: a Vall\u00e0, Tombolo, Salvatronda e Caselle.\nNonostante la sua attivit\u00e0 apparentemente periferica, \u00e8 aggiornato sulle principali questioni architettoniche dell'epoca ed \u00e8 in contatto col Temanza e con Paolo Frisi.\nNel 1780 Giordano Riccati pubblica il trattato postumo \"Elementi d'architettura del signor Francesco Maria Preti\".\nLa \"Media Armonica Proporzionale\".\nLa Media Armonica da assegnarsi all'altezza dei vani, ripresa ed applicata da Giovanni Rizzetti per primo alla fine del '600, viene risolta matematicamente da Francesco Maria Preti e da Jacopo Riccati insieme, definita analiticamente da Jacopo, applicata poi sistematicamente dal Preti, a partire gi\u00e0 dalla prima delle sue opere. Costruendo il disegno per il nuovo Duomo di Castelfranco Veneto, nello stabilire l'altezza della navata principale dell'edificio, il Preti si rende conto che la media aritmetica non regge \u00abin menoma parte alla ragione\u00bb. \u00abPerci\u00f2 comunicati li miei dubbj al Sig. Co: Jacopo, ci trovammo ambidue per qualche giorno imbarazzati in questa difficolt\u00e0\u00bb. Jacopo Riccati segna sulla carta \u00abquasi giocando\u00bb i numeri 12. 9. 6, \u00abpresi ad arbitrio\u00bb,\" e Francesco Maria Preti gli fa notare che in questi numeri c'\u00e8 il rapporto musicale \"dell'ottava;\" premessi questi principi, soggiunge il Riccati, mettendo l'8 al posto del 9, lasciando per base il dodici, \u00abaveremo convertita la media Aritmetica in armonica. Indi applicata questa media alla delineazione della Chiesa prese le vere dimensioni, si trov\u00f2 che gli archi restavano simili, e che il tutto reggeva a sesta\u00bb. 25 Il Preti stabilisce che \u00abconven [endo] tutti gli architetti che l'altezza di un vaso abbia da stabilirsi media fra la sua lunghezza e la larghezza\u00bb,26 \u00abtale media non potea essere altro che la media armonica\u00bb. Di conseguenza, l'altezza di una sala in base alla media armonica si ottiene dividendo il doppio prodotto delle due dimensioni della pianta per la somma delle medesime dimensioni (c=2ab/(a+b))."}
{"id": "1138948", "revid": "31886", "url": "https://it.wikipedia.org/wiki?curid=1138948", "title": "Zattoo", "text": "Zattoo \u00e8 una \"Internet Protocol Television\" peer-to-peer sviluppata da un gruppo di ricercatori e programmatori con sede a Ann Arbor e uffici a Zurigo.\nIl servizio \u00e8 disponibile per computer, dispositivi mobili iOS, Android e per Apple TV e Android Tv. Il player \u00e8 compatibile con Linux, macOS, Windows . Richiede un minimo di larghezza di banda in downstream di 500 kbps da parte del client.\nStoria.\nLo streaming \u00e8 stato lanciato per la prima volta in occasione dei mondiali 2006 FIFA, con 4 canali svizzeri (i canali di lingua tedesca SF 1 e SF zwei, quello di lingua francese RTS Un e quello di lingua italiana RSI LA1), \u00e8 disponibile con 94 canali in Svizzera. Il 4 ottobre 2007 ha raggiunto il milione di registrazioni in Europa.\nZattoo \u00e8 disponibile in Danimarca dal 20 aprile 2007, in Spagna dal 10 giugno 2007 e in Francia dal 16 gennaio 2008. Il 5 agosto 2008, Zattoo chiese agli utenti spagnoli un contributo di 2,40\u20ac via SMS al fine di proseguire con il servizio nei mesi di agosto e settembre. Il servizio \u00e8 stato disponibile anche in Belgio, ma poi \u00e8 cessato nel marzo 2009 a causa di difficolt\u00e0 economiche.\nNel maggio 2009, gli avvocati della Universal e della Warner Bros. hanno promosso un'azione legale contro Zattoo, sostenendo che il sito svizzero, che ritrasmette un certo numero di emittenti televisive in diretta online, ha aggiunto pubblicit\u00e0 a film che vengono visualizzati sulla TV tedesca attraverso il suo servizio online. Nel giugno dello stesso anno, la versione Linux del client Zattoo \u00e8 stata prima abbandonata senza alcuna ragione ufficiale e poi resa nuovamente disponibile a partire da febbraio 2010.\nDisponibilit\u00e0.\nZattoo \u00e8 attualmente disponibile in Svizzera, Germania e Austria . Era prevista nel 2007, un'espansione verso altre nazioni europee, in Canada e negli Stati Uniti. Per stabilire la provenienza degli utenti si basa sulla geolocalizzazione degli indirizzi IP. In Italia il servizio non \u00e8 disponibile, tuttavia in Svizzera \u00e8 possibile ricevere i canali tv italiani tra cui quelli RAI, Mediaset, LA7, Discovery. A febbraio 2016 il servizio chiude in Francia . A maggio 2018 chiude in Danimarca, Gran Bretagna, Spagna.\nQualit\u00e0.\nZattoo recupera le immagini televisive dal satellite, la risoluzione di base per i canali \u00e8 352\u00d7288, in widescreen 480\u00d7288, con una larghezza di banda in downstream di 500 kBps. In alta qualit\u00e0, la risoluzione \u00e8 pari a 576\u00d7528 e una larghezza di banda in downstream di 1,2 MBps. Contrariamente ai canali standard, l'alta qualit\u00e0 possiede un codec video H.264.\nClient Web.\nPer gli iscritti in Svizzera, Germania e Francia \u00e8 disponibile un webclient che funziona su tutti i sistemi operativi che supportano Adobe Flash.\nDa aprile 2011 \u00e8 inoltre disponibile un'applicazione client per iPad, presentata dalla rivista tedesca \"TV Digital\""}
{"id": "1138949", "revid": "486946", "url": "https://it.wikipedia.org/wiki?curid=1138949", "title": "Fortezza Pietro e Paolo", "text": ""}
{"id": "1138951", "revid": "767487", "url": "https://it.wikipedia.org/wiki?curid=1138951", "title": "Someone's Watching over Me", "text": "Someone's Watching over Me \u00e8 un singolo di Hilary Duff, pubblicato il 21 febbraio 2005 come quinto estratto dal secondo album omonimo della cantante. In versione fisica non venne pubblicato in Italia e nemmeno negli USA, ma solo in Australia. Fu comunque venduto on-line su iTunes, ottenendo un discreto successo soprattutto in Canada. Il video non fu girato, e dunque la canzone non entr\u00f2 nella classifica di TRL America.\nFu quindi scelta come colonna sonora di \"Nata per vincere\" (\"Raise Your Voice\"), ed il video del singolo, presente solo su internet, \u00e8 composto appunto da alcune scene del film. Il brano \u00e8 stato successivamente inserito in \"4ever Hilary Duff\", album raccolta della cantante pubblicato esclusivamente in Italia il 12 maggio 2006."}
{"id": "1138954", "revid": "339392", "url": "https://it.wikipedia.org/wiki?curid=1138954", "title": "UWiC", "text": ""}
{"id": "1138957", "revid": "767487", "url": "https://it.wikipedia.org/wiki?curid=1138957", "title": "La Coppa della Gloria", "text": "La Coppa della Gloria (\"La Coupe De La Gloire: The Official Film of the 1998 FIFA World Cup\") \u00e8 un film documentario diretto da Drummond Challis e David Wooster. \u00c8 il film ufficiale del Campionato mondiale di calcio 1998, giocato in Francia.\nTrama.\nIl film mostra i gol e le azioni pi\u00f9 significative della manifestazione, partendo dalla partita inaugurale tre e , giocata il 10 giugno 1998 nel nuovo stadio di Saint-Denis, e vinta dai \"verdeoro\" per 2-1.\nSuccessivamente vengono mostrate le partite dell' contro (1\u00ba turno, vinta 5-0) e (ottavi di finale, vinta per 4-3 ai rigori dopo il 2-2 al termine dei 120 minuti di gioco), dell' durante il primo turno e contro la negli ottavi (gara vinta 1-0 con rete di Vieri) e della che, dopo un buon avvio, \u00e8 stata eliminata dalla nei quarti di finale per 3-0.\nProtagonista \u00e8 anche, e soprattutto, la nazionale transalpina che, dopo le mancate qualificazioni nel 1990 e nel 1994, ha l'obbligo di fare bella figura davanti al proprio pubblico.\nDopo l'esordio contro il del 12 giugno, vinto 3-0, la Francia sconfigge l' per 4-0 e la per 2-1, accedendo agli ottavi di finale, dove batter\u00e0 il per 1-0 al Golden gol (rete di Blanc al 113').\nNei quarti di finale contro l', la giocher\u00e0 meglio degli azzurri, ma la spunter\u00e0 solo ai rigori, mentre in semifinale batter\u00e0 la Croazia per 2-1 con doppietta di Thuram, conquistando per la prima volta nella storia la finale dei Campionati del Mondo, dopo i tentativi falliti nel 1958, nel 1982 e nel 1986.\nA sfidare i \"blues\" \u00e8 il di Ronaldo che, dopo la fase a gironi, ha eliminato il per 4-1, la Danimarca per 3-2 e l' per 4-2 dopo i rigori.\nLa partita viene vinta dai padroni di casa per 3-0 con due reti di Zidane e una di Petit, scatenando a Parigi e in tutta la una vera e propria festa nazionale a soli due giorni dalla \"festa del 14 luglio\"."}
{"id": "1138958", "revid": "117599854", "url": "https://it.wikipedia.org/wiki?curid=1138958", "title": "Nazionale di pallacanestro dell'Iraq", "text": "La nazionale di pallacanestro dell'Iraq rappresenta l'Iraq nelle competizioni internazionali di pallacanestro organizzate dalla FIBA. \u00c8 gestita dalla Federazione cestistica dell'Iraq.\nStoria.\nLa prima ed unica apparizione dell'Iraq alle Olimpiadi risale ai Giochi di Londra 1948. La squadra si classific\u00f2 al 22\u00ba posto.\nLa nazionale irachena maschile detiene il record del punteggio pi\u00f9 alto mai raggiunto in ambito internazionale. Nel novembre 1982, ai Campionati asiatici disputati a Nuova Delhi, l'Iraq sconfisse lo Yemen per 251-33."}
{"id": "1138961", "revid": "228587", "url": "https://it.wikipedia.org/wiki?curid=1138961", "title": "Vera Valli", "text": "Biografia.\nEsord\u00ec lavorando alla \"Sirenella\" di Milano con l'orchestra del Maestro Pippo Renna; lavor\u00f2 poi molto al famoso ed elegante ritrovo \"Campari\" nel cuore di Milano, nonch\u00e9 nei pi\u00f9 noti locali e teatri milanesi. Proprio al Campari conobbe il musicista e direttore d'orchestra toscano Enzo Ceragioli, che diverr\u00e0 suo marito e dal quale avr\u00e0 una figlia; i due dettero inoltre inizio a un duraturo sodalizio professionale.\nFu famosa negli anni cinquanta, in particolare nella \"Versilia anni ruggenti\", dove si esibiva nei pi\u00f9 rinomati locali (Gran Caff\u00e8 Margherita di Viareggio, La Capannina di Forte dei Marmi, Caravella, ecc.) con l'orchestra di Ceragioli. In Versilia eseguiva un repertorio internazionale di genere latino-americano con successi quali: \"Tequila\", \"Andalusia\", \"La Malague\u00f1a\", \"Malasierra\", \"El Negro Zumb\u00f3n\", \"Que si que no\", \"Abazame asi\", \"La mucura\", \"Tu donde estas\", \"Mambo al Rhum\", \"La Samba del Canguro\", \"Cuman\u00e0\", \"Colpa del bajon\", ecc., incisi per la Odeon e per la Parlophon con l'orchestra del M\u00b0 Ceragioli, il quale spesso appariva sotto lo pseudonimo di Fernando Mendeiras.\nCollabor\u00f2 anche con le orchestre di Tullio Mobiglia, Cosimo Di Ceglie, Virgilio Piubeni.\nPer il suo timbro personale e moderno la RAI la presentava con Harry Belafonte e Yma Sumac nel programma \"Voci strane da tutto il mondo\", oltre che in diversi programmi quali \"Variet\u00e0 Carisch\", \"Canzoni di oggi\", ecc.\nVera Valli incise anche brani di genere melodico e precorse il genere degli urlatori (\"Da te era bello restar\", \"Dance darlin' dance\", \"Per tutta la vita\", \"Hula hoop\", \"Un disco dei Platters\", \"Mi perder\u00f2\", \"Era un uomo tranquillo\" (versione femminile di \"Ero un uomo tranquillo\", brano di Enzo Ceragioli dal 1\u00ba festival della canzone di Viareggio, inciso anche da Joe Sentieri, Corrado Lojacono, Riccardo Rauchi, Franco Franchi, e Sergio Endrigo). Si segnalano inoltre \"Kiss me\" e \"La pioggia cadr\u00e0\", incisi per la Odeon con lo pseudonimo di Rosella Guj alla fine degli Anni Cinquanta. \nPartecip\u00f2 a diverse manifestazioni canore: come Rosella Guj fu presente al \"Primo Gran Premio della Canzone Italiana\" a Lugano, con l'orchestra \"Radiosa\" della Radio Svizzera Italiana, diretta da Fernando Paggi, mentre nel 1960 al festival \"Sei giorni della canzone\" (abbinato alla gara ciclistica Sei giorni), tenutosi al Teatro Lirico di Milano, si present\u00f2 con la canzone \"Guastafeste\". Fu presente anche al \"Quarto Burlamacco d'Oro\" (Viareggio, 18-19 febbraio 1961).\nOltre che per l'etichetta riunita Odeon Carisch incise anche per la CAR Juke Box del Maestro Carlo Alberto Rossi (anni '60), sempre con l'orchestra Ceragioli e con lo pseudonimo di Rosella Guj; i brani incisi furono \"Guastafeste\", \"Il mio fuoco\", \"Por dos besos\" e \"Bianco e nero\"; sui dischi dei predetti brani \"Guastafeste\" e \"Por dos besos\" il M\u00b0 Ceragioli veniva accreditato con lo pseudonimo di Big Mitchell.\nNel disco LP \"Sagra della Canzone Nova di Assisi 1960\", di Edizioni Juke Box (sempre con direzione orchestrale di Enzo Ceragioli) interpreta il brano di Virgilio Savona e Tata Giacobetti (del Quartetto Cetra) \"Bianco e Nero\".\nI suoi dischi riscossero molto successo anche in Inghilterra."}
{"id": "1138964", "revid": "25277506", "url": "https://it.wikipedia.org/wiki?curid=1138964", "title": "Test del DNA", "text": ""}
{"id": "1138967", "revid": "28592", "url": "https://it.wikipedia.org/wiki?curid=1138967", "title": "Grande Teatro di Maria", "text": ""}
{"id": "1138972", "revid": "92723", "url": "https://it.wikipedia.org/wiki?curid=1138972", "title": "Giardino San Francesco di Paola", "text": "Il giardino San Francesco di Paola si trova in piazza San Francesco di Paola 3 a Firenze.\nSi tratta di un terreno un tempo appartenuto al convento dell'omonima chiesa, che \u00e8 adiacente. L'edificio fu trasformato in villa e gli \"orti\" lungo la collina di Bellosguardo divennero un ampio parco nel Settecento.\nStoria.\nI padri minimi di San Francesco di Paola arrivarono a Firenze nel 1583 su invito di Bianca Cappello ed ebbero i terreni su questa collina grazie ad una cospicua donazione di Alessandro di Camillo Strozzi, che comprendeva un terreno a podere, una casa padronale e una casa colonica. Il convento venne edificato su progetto di Gherardo Silvani e abbellito grazie alle cospicue donazioni di varie famiglie fiorentini: oltre agli stessi Strozzi, i Franceschi e i Tucci.\nNel 1782 la compagnia religiosa venne soppressa e le propriet\u00e0 conventuali furono acquistate dalla famiglia Federighi che fece costruire l'attuale villa e il parco. In quel periodo la chiesa venne usata come cappella privata.\nPassata la propriet\u00e0 in seguito all'Arciconfraternita della misericordia, la chiesa divenne sottoposta alla parrocchia di San Vito.\nNel 1874, come ricorda una targa sulla cancellata, villa e parco vennero invece acquistati dallo scultore Adolf Hildebrand, amico ed allievo di Hans von Mar\u00e9es con il quale divise questa abitazione fino ai primi del Novecento. La statua di san Francesco di Paola che si incontra subito dopo il cancello, probabilmente di fattura seicentesca, fu fatta spostare dallo stesso Hildebrand all'interno della propriet\u00e0 dopo che era stata collocata anticamente al centro della piazza. Se da una parte i lavori di quegli anni stravolsero la struttura del complesso, dall'altra risollevarono la tenuta dallo stato di semi-abbandono pluridecennale.\nOspit\u00f2 in quegli anni personalit\u00e0 come Heinrich W\u00f6lfflin e Konrad Fiedler.\nDescrizione.\nLa villa \u00e8 caratterizzata da un'imponente facciata con intonaco grigio, davanti alla quale prospetta un viale di cipressi, affiancati da edifici rurali, oggi ristrutturati, e probabilmente originari del primitivo impianto.\nAl centro della facciata si apre un androne che immette verso la loggetta retrostante. L'androne \u00e8 coperto da volta a botte ed \u00e8 decorato da alcuni bassorilievi dello stesso Hildebrand. Anche la loggetta \u00e8 decorata da sculture e vi si para davanti un piccolo giardino con un prato di forma squadrata circondato da due gradoni rialzati.\nL'aspetto del giardino \u00e8 oggi quello di parco all'inglese, con boschetti di alberi ad alto fusto intervallati da prati, dove si inerpicano tortuosi vialetti che portano a statue e altri luoghi significativi. Particolarmente pregevole \u00e8 la vista che si gode dalla sommit\u00e0 di un colle che inquadra il centro di Firenze secondo un insolito punto di vista: rivolgendosi verso ovest permette di guardare con uno sguardo le facciate delle principali chiese fiorentine oltre a al prospetto principale di altri monumenti come palazzo Pitti, che non si possono ammirare da altri famosi belvedere, come quello di piazzale Michelangelo.\nTra le essenze coltivate si ricordano varie specie di alberi da frutta, di rose, di agrumi, di bamb\u00f9, di glicine, ecc."}
{"id": "1138975", "revid": "47767", "url": "https://it.wikipedia.org/wiki?curid=1138975", "title": "Graogram\u00e0n", "text": ""}
{"id": "1138982", "revid": "124393006", "url": "https://it.wikipedia.org/wiki?curid=1138982", "title": "Municipalit\u00e0 di Napoli", "text": "Le 10 municipalit\u00e0 sono la suddivisione del comune di Napoli (che precedentemente era suddiviso in ventuno circoscrizioni) in dieci sedi municipali di decentramento amministrativo, ex D.lgs. 267/2000, che rappresentano forme di decentramento di funzioni e di relativa autonomia organizzativa e funzionale rispetto al comune.\nStoria.\nSono state istituite con le deliberazioni n\u00ba 13 del 10 febbraio 2005, n\u00ba 15 dell'11 febbraio, n\u00ba 21 del 16 febbraio, n\u00ba 29 del 1\u00ba marzo e n\u00ba 68 del 21 del consiglio comunale di Napoli.\nAmministrazione.\nOgni municipalit\u00e0 ha circa 100.000 abitanti, con un \"Presidente\", una \"Giunta\" (composta da tre assessori esterni, un assessore interno - il Vice Presidente - e il Presidente) ed un \"Consiglio\" di trenta consiglieri (riducendo di gran lunga i consiglieri che prima facevano capo al solo comune).\nLe elezioni avvengono a turno unico e prevedono un premio di maggioranza per la coalizione vincente ed uno sbarramento per le liste al 3% dei consensi.\nViene scelta una coalizione e si vota il candidato Presidente che \u00e8 stato proposto dalla coalizione.\nPer quanto riguarda il Consiglio viene votato un candidato Consigliere che deve appartenere alla coalizione a cui appartiene il candidato che si \u00e8 votato come Presidente. Il consigliere e il candidato che vengono votati devono appartenere alla stessa coalizione ma non obbligatoriamente allo stesso partito.\nLe competenze dirette delle municipalit\u00e0 riguardano:\nInoltre la municipalit\u00e0 ha la funzione di segnalare al comune problematiche pi\u00f9 ampie che necessitano del potere governativo principale; detta funzione si esplica tramite:\nI Municipi di Napoli sono identificati con numeri arabi o romani che vanno dal numero 1 al 10."}
{"id": "1138983", "revid": "4175", "url": "https://it.wikipedia.org/wiki?curid=1138983", "title": "Alexander Nevskij", "text": ""}
{"id": "1138986", "revid": "709565", "url": "https://it.wikipedia.org/wiki?curid=1138986", "title": "Usha", "text": "Usha \u00e8 un personaggio di fantasia creato da Margaret Weis e Tracy Hickman e comparso per la prima volta nel libro \"I draghi dell'estate di fuoco\".\nUsha \u00e8 una giovane ragazzina umana cresciuta tra gli Irda, in seguito a circostanze ignote anche a lei stessa e che i suoi ospiti si sono sempre rifiutati di rivelarle. La sua sola presenza \u00e8 fonte di autentico sconcerto per tutto il popolo degli Irda: abituati infatti alla misurata compostezza dei propri simili, gli Irda sono rimasti assolutamente disorientati dal carattere vivace e mutevole della loro protetta, ed hanno finito per viziarla incondizionatamente pur di non vederla piangere.\nTuttavia, \u00e8 senza pensarci due volte che gli stessi Irda decidono di allontanarla dall'isola quando si rende necessario rompere la Gemma Grigia di Gargath, per timore che la presenza di quell'umana \"imperfetta\" rovini l'efficacia dell'incantesimo protettivo che essi intendono attuare: ad Usha, tuttavia, viene raccontato dal suo amato Protettore (l'Irda incaricato della sua sorveglianza) che il suo allontanamento \u00e8 una misura precauzionale per evitare che essa rimanga ferita nell'incantesimo, che potrebbe essere oltre le sue deboli forze. In questo modo, essa viene inconsapevolmente risparmiata dalla distruzione dell'isola degli Irda e mandata a Palanthas, dove comincia la sua avventura fra gli umani.\nQuando per la prima volta sbarca su Ansalon, a bordo della sua zattera magica, Usha non sa come comportarsi nel mondo degli umani e non \u00e8 consapevole di essere dotata di caratteristiche assolutamente straordinarie per la sua razza: durante la sua permanenza fra gli Irda, infatti, essa \u00e8 stata abituata a vedersi come una ragazza estremamente brutta, comparata con la bellezza ultraterrena degli Irda, superiore addirittura a quella degli elfi. Tuttavia, per gli standard umani Usha \u00e8 attraente da mozzare il fiato, ed inoltre ha la caratteristica di avere le iridi di un assolutamente insolito colore dorato: \u00e8 proprio questa sua caratteristica a suggerire, nella mente di Tas, che \u00e8 il primo su Ansalon ad avvicinarla, l'ipotesi che ella possa essere la figlia di Raistlin.\nSar\u00e0 lo stesso arcimago a smentire questa supposizione, rivelandole come ella sia figlia di una coppia di naufraghi scappati dalla schiavit\u00f9 dei minotauri, che erano giunti per caso sull'isola degli Irda e, dopo essersi ristabiliti, avevano espresso il desiderio di tornare su Ansalon: vistosi opporre un netto rifiuto da parte dell'intero popolo, che temeva per il proprio isolamento, il padre di Usha aveva tentato di forzare il blocco ed aveva finito per essere ucciso accidentalmente dagli Irda. In seguito a ci\u00f2, la madre di Usha si era suicidata, e gli Irda avevano dunque deciso di allevare la bambina per placare il loro senso di colpa.\nUsha avr\u00e0 una parte molto importante nella Guerra contro il Chaos, poich\u00e9 suo sar\u00e0 il compito di raccogliere una goccia di sangue del Chaos dentro le due met\u00e0 della Gemma Grigia, dopo che Tas l'avr\u00e0 pugnalato. Dopo la fine della guerra e l'inizio dell'Era dei Mortali, infine, ella sposer\u00e0 Palin Majere, con cui avr\u00e0 due figli: Ulin e Linsha."}
{"id": "1138992", "revid": "547034", "url": "https://it.wikipedia.org/wiki?curid=1138992", "title": "Combattimento sportivo", "text": "Il combattimento sportivo \u00e8 uno sport di contatto competitivo dove due combattenti si affrontano corpo a corpo usando determinate regole di ingaggio per limitare eventuali danni fisici. Il pugilato, le arti marziali, la lotta, arti marziali miste e la scherma sono degli esempi di combattimento sportivo. Le tecniche usate possono essere categorizzate in tre campi: ingaggio lontano, ingaggio ravvicinato ed uso dell'arma.\nSport di combattimento.\nElenco di sport considerati come \"combattimento sportivo\"."}
{"id": "1139005", "revid": "1522738", "url": "https://it.wikipedia.org/wiki?curid=1139005", "title": "Deutsches Reich", "text": "Deutsches Reich (\"Reame tedesco\") \u00e8 stato il nome in lingua tedesca dello \"Stato unitario tedesco\" dal 1871 al 1945. Sebbene la traduzione pi\u00f9 usata per \"Deutsches Reich\" sia genericamente, in modo errato, \"Impero tedesco\", questo significato \u00e8 utilizzabile solo riferendosi alla Germania imperiale sotto la dinastia degli Hohenzollern, che in tedesco \u00e8 peraltro nota come Kaiserreich.\nStoria.\nLa storia del \"Deutsches Reich\" durante il periodo 1871-1945 \u00e8 distinta in 3 periodi distinti:"}
{"id": "1139009", "revid": "775372", "url": "https://it.wikipedia.org/wiki?curid=1139009", "title": "Emilio Rubbi", "text": "Milit\u00f2 nella DC sino al suo scioglimento.\nCarriera politica.\nInizi\u00f2 il proprio impegno nel panorama politico nazionale nel 1956, ricoprendo il ruolo di amministratore de \"l'Avvenire d'Italia\" e dell'Azione Cattolica Italiana.\nIscritto alla Democrazia Cristiana, nel 1970 entr\u00f2 nel Consiglio regionale dell'Emilia-Romagna. Nel 1976 venne eletto per la prima volta alla Camera dei deputati, dove fu rieletto nel 1979 e 1983. Fu eletto al Senato nel 1987. Nel 1993 fu nominato segretario amministrativo della DC, succedendo a Severino Citaristi.\nDurante la sua esperienza parlamentare ricopr\u00ec i seguenti incarichi di governo:\nFinita la sua attivit\u00e0 parlamentare, fu presidente del Consorzio della Bonifica Renana, della Cassa di Risparmio in Bologna e degli Istituti Educativi di Bologna. Mor\u00ec a Bologna nel 2005, all'et\u00e0 di 75 anni."}
{"id": "1139013", "revid": "298055", "url": "https://it.wikipedia.org/wiki?curid=1139013", "title": "Rino Albertarelli", "text": "Biografia.\nInterrompe presto gli studi e inizia a lavorare giovanissimo. Si trasferisce a Milano nel 1928, dove inizia a collaborare come illustratore, firmandosi spesso \u201cAlbert\u201d, a varie riviste: \"Il Balilla\", dove conosce Antonio Rubino, \"Viaggi e Avventure\" e \"Il cartoccino dei piccoli\", che diriger\u00e0 dal 1933 al 1935. Nel 1936 esordisce come autore di fumetti pubblicando \"\"I pirati del Pacifico\" su \"Argentovivo\"; nel 1941 \u00e8 la volta di \"Capitan Fortuna\"\" su \"L'Audace\" di Gianluigi Bonelli, mentre l'anno successivo inizia a collaborare con la Mondadori, creando i personaggi di Kit Carson (su testi di Federico Pedrocchi), Dottor Faust, Gino &amp; Gianni, Un gentiluomo di 16 anni, Bagonghi il pagliaccio, Gioietta portafortuna.\nIntanto collabora con diverse testate umoristiche e satiriche come \"Il Bertoldo,\" il \"Marc'Aurelio\" e \"Fra Diavolo\". Lavora anche al popolare periodico letterario \"Le Grandi Firme\" (nel periodo che vede alla direzione Cesare Zavattini), dove oltre alle varie illustrazioni si occupa della realizzazione delle cosiddette \"Signorine Grandi Firme\" (le figure femminili simbolo della rivista, subentrando al creatore Gino Boccasile negli ultimi numeri) e di manifesti cinematografici.\nDopo la Seconda guerra mondiale sono pi\u00f9 volte ristampate le illustrazioni che aveva realizzato per i libri di letteratura per ragazzi della Casa Editrice Carroccio (ex Cartoccino), che continua anche la produzione rivolta all'infanzia di autori come Zietta Li\u00f9, illustrata con disegni umoristici di Albertarelli.\nIn questo periodo Albertarelli disegna anche fumetti come \"Big Bill\", per il giornale \"Cowboy\" dell'editore De Leo, e realizza alcune riduzioni salgariane per il settimanale \"Salgari\", nonch\u00e9 fumetti rosa per il mercato francese, per poi dedicarsi dall'inizio degli anni Cinquanta interamente all'illustrazione.\nNei primi anni sessanta lavora per l\u2019editore svedese Niloe.\nNel 1965 \u00e8 tra i fondatori del Salone Internazionale del fumetto, che si tenne il primo anno a Bordighera, e poi definitivamente a Lucca.\nNel 1973 torna a occuparsi attivamente di fumetti, con la serie de I protagonisti, dedicata alle biografie degli eroi del West, rimasta interrotta per la morte avvenuta il 21 settembre 1974.\n\u00c8 stato tumulato nel cimitero di Lambrate.\nOpere.\nIllustrazione.\nElenco parziale di opere illustrate da Albertarelli:\nRiviste per le quali ha realizzato illustrazioni:\nIllustrazioni per riviste satiriche:\nCalendari (1955-58):\nFumetti.\nElenco parziale di storie a fumetti disegnati da Albertarelli:"}
{"id": "1139015", "revid": "1305772", "url": "https://it.wikipedia.org/wiki?curid=1139015", "title": "Leek", "text": ""}
{"id": "1139029", "revid": "1573940", "url": "https://it.wikipedia.org/wiki?curid=1139029", "title": "Aldisa", "text": "Aldisa \u00e8 un genere di molluschi nudibranchi appartenente alla famiglia Cadlinidae.\nTassonomia.\nIl genere comprende le seguenti specie:\nPrecedentemente era considerato come unico genere della famiglia Aldisidae ."}
{"id": "1139031", "revid": "248219", "url": "https://it.wikipedia.org/wiki?curid=1139031", "title": "Aldisidae", "text": ""}
{"id": "1139037", "revid": "30232", "url": "https://it.wikipedia.org/wiki?curid=1139037", "title": "Sistema NCS", "text": ""}
{"id": "1139039", "revid": "155634", "url": "https://it.wikipedia.org/wiki?curid=1139039", "title": "Serie B d'Eccellenza 2006-2007 (pallacanestro maschile)", "text": "Il campionato di Serie B d'Eccellenza di pallacanestro maschile 2006-2007 \u00e8 stato organizzato in Italia e rappresenta il terzo campionato italiano.\nLe trentadue squadre sono state suddivise in due gironi all'italiana su base geografica, con partite di andata e ritorno. La vittoria vale 2 punti, la sconfitta 0. Al termine della stagione regolare, le prime otto squadre di ogni girone hanno partecipato ai play-off per la promozione in LegADue, le squadre classificatesi tra il 9\u00ba e il 14\u00ba posto ai play-out per la retrocessione in Serie B. Le ultime 2 classificate retrocedono direttamente in serie B2.\nI Play-off sono strutturati in modo da far incrociare 4 squadre del girone A con 4 del girone B dando vita a 2 tabelloni tennistici. I quarti di finale si svolgono al meglio delle 3 partite mentre semifinali e finali al meglio delle 5."}
{"id": "1139043", "revid": "339392", "url": "https://it.wikipedia.org/wiki?curid=1139043", "title": "Banca Nuova Trapani", "text": ""}
{"id": "1139044", "revid": "1573940", "url": "https://it.wikipedia.org/wiki?curid=1139044", "title": "Aegires", "text": "Aegires \u00e8 un genere di molluschi nudibranchi della famiglia Aegiridae.\nTassonomia.\nIl genere comprende le seguenti specie:\nSinonimi.\nLe seguenti specie, in passato attribuite al genere \"Aegires\" sono attualmente inquadrate in generi differenti:"}
{"id": "1139045", "revid": "1573940", "url": "https://it.wikipedia.org/wiki?curid=1139045", "title": "Aegiridae", "text": "Aegiridae \u00e8 una famiglia di molluschi nudibranchi della superfamiglia Onchidoridoidea.\nTassonomia.\nLa famiglia comprende i seguenti generi:"}
{"id": "1139048", "revid": "8848894", "url": "https://it.wikipedia.org/wiki?curid=1139048", "title": "Power Dry Pistoia", "text": ""}
{"id": "1139051", "revid": "8848903", "url": "https://it.wikipedia.org/wiki?curid=1139051", "title": "Pref Puglisi Brindisi", "text": ""}
{"id": "1139052", "revid": "8848912", "url": "https://it.wikipedia.org/wiki?curid=1139052", "title": "Penta Gruppo Ozzano", "text": ""}
{"id": "1139054", "revid": "110157", "url": "https://it.wikipedia.org/wiki?curid=1139054", "title": "Carrozzeria Touring", "text": "La Carrozzeria Touring, nota anche come Touring Superleggera, \u00e8 una carrozzeria italiana specializzata nel disegno e nella progettazione di carrozzerie su commissione che \u00e8 stata attiva anche nell'assemblaggio di automobili complete per conto di altre case automobilistiche. La carrozzeria fondata a Milano nel 1926 ha cessato le attivit\u00e0 nel 1966.\n\u00c8 nota per aver ideato e brevettato nel 1936 il metodo \"Superleggera\", per cui la carrozzeria \u00e8 composta da pannelli di alluminio sostenuti da una leggera intelaiatura in acciaio saldata al telaio.\nLa storia.\nA met\u00e0 anni '20, in un periodo di grande crescita del mercato dell'auto, nascono molte carrozzerie indipendenti, soprattutto a Milano, Torino e dintorni. All'epoca infatti le case automobilistiche solitamente non producono vetture complete di carrozzeria bens\u00ec autotelai \"nudi\", ovvero telai completi, dotati di meccanica funzionante, ma privi di carrozzeria ed interni, che i clienti fanno realizzare dal proprio carrozziere di fiducia.\nI primi anni (1926-30).\nTra queste vi \u00e8 la \"Carrozzeria\" \"Touring,\" che viene fondata a Milano il 25 marzo 1926 dagli avvocati Felice Bianchi Anderloni, direttore creativo ed ex collaudatore della Isotta Fraschini, e Gaetano Ponzoni, esperto di amministrazione, insieme a Vittorio Ascari, fratello maggiore del pilota dell'Alfa Romeo Antonio, che contribuisce con la Carrozzeria Falco e assume la direzione tecnica della Touring stessa. Ascari successivamente lascia la societ\u00e0 per fondare la Carrozzeria Dux.\nIl primo stabilimento della Touring (gi\u00e0 Falco) si trova in Via Ludovico da Breme (periferia nord di Milano), non lontano da via Monterosa, sede della Isotta Fraschini, e dal Portello, allora sede dell'Alfa Romeo e della Citro\u00ebn Italiana. Proprio su autotelai Alfa Romeo e Isotta Fraschini sono costruite le prime carrozzerie Touring, realizzate sfruttando il sistema brevettato \"Weymann,\" di cui viene acquistata la licenza per lo sfruttamento in Lombardia dalla carrozzeria torinese Alessio, che ne detiene i diritti per tutta l'Italia.\nQuesto sistema consente di sostituire le pesanti lamiere in ferro inchiodate ad una rigida struttura in legno delle carrozzerie tradizionali con del tessuto impermeabilizzato teso su un telaio in legno, con montanti alleggeriti uniti tra loro da giunti di fissaggio flessibili e intercapedini imbottite con ovatta e crine. Ci\u00f2 consente di avere una carrozzeria leggera e, al tempo stesso, molto silenziosa perch\u00e9 priva di scricchiolii.\nTutte le carrozzerie della Touring, anche quelle costruite in modo tradizionale, sono ideate da Felice Bianchi Anderloni, che desidera innovare anche e soprattutto nel disegno dei suoi prodotti e perci\u00f2 si avvale anche di figurinisti per tradurre su carta le proprie idee. Tuttavia il processo \u00e8 graduale e le prime carrozzerie non presentano rivoluzioni stilistiche totali, piuttosto delle evoluzioni discrete, con linee in generale pi\u00f9 curve rispetto alla media. Le Touring si distinguono soprattutto per cura del dettaglio, per esempio nella scelta dei colori e dei nomi, indice di riconoscibilit\u00e0 e autentica novit\u00e0 quando le vetture sono quasi sempre scure e identificate solo da sigle varie riferibili alla meccanica.\nQuesta politica unita alla gradevolezza della linea fa s\u00ec che la Touring si affermi velocemente nei concorsi d'eleganza per carrozzerie, molto popolari in quel periodo, suscitando sia la curiosit\u00e0 del pubblico che quella degli altri carrozzieri, come con la Isotta Fraschini 8A Coup\u00e9 Belvedere Weymann, prima al Concorso Internazionale d'Eleganza di Milano del 1927. Grazie a questa fama nel 1929 la Touring venne incaricata di allestire due autotelai Citro\u00ebn AC6 Lictoria Sex, nelle versioni torpedo e coup\u00e9-cabriolet, per la regina Elena e un terzo come limousine de ville per il Papa Pio XI. \nIl design \"Flying Star\" e le Alfa Romeo (1930-35).\nFin dall'inizio, per dimostrare la superiorit\u00e0 delle sue carrozzerie, la Touring decide di puntare oltre che su design e innovazione tecnica, con la licenza Weymann e vari brevetti relativi alla loro costruzione, anche sull'impegno sportivo, rafforzando la propria collaborazione con l'Alfa Romeo; soprattutto dopo che la Isotta Fraschini, a seguito della grande crisi del '29, decide di cessare la produzione delle sue lussuosissime 8 cilindri.\nSin dall'inizio della produzione vengono realizzate cabriolet e berline, sia tradizionali che Weymann, sulla base delle Alfa Romeo 6C 1500 con allestimento Normale e Turismo, in particolare una cabriolet \"Royal\" Weymann presentata al Salone di Parigi 1927 viene poi venduta a Benito Mussolini. Dato il successo riscontrato da questi modelli si consolida la collaborazione con la casa milanese, per la quale Touring realizza numerose carrozzerie, sia sulla base delle 6C che delle pi\u00f9 grandi 8C, nei loro vari allestimenti, e viene considerata il reparto carrozzerie dell'Alfa Romeo finch\u00e9 la casa stessa non ne apre uno all'interno della fabbrica. Comunque il carrozziere milanese mantiene il compito di vestire i suoi autotelai pi\u00f9 importanti, almeno fino all'inizio degli anni '60. \nOltre a vari, e pi\u00f9 numerosi, modelli di berlina e torpedo, in Weymann e non, realizzate sugli allestimenti pi\u00f9 tranquilli delle 6C 1750, Normale/Turismo e Sport/Gran Turismo, la carrozzeria Touring \u00e8 nota per aver prodotto alcune delle pi\u00f9 eleganti spider sul pi\u00f9 sportivo allestimento Super Sport/Gran Sport e delle grandi sportive 8C 2300 a chassis Lungo e Corto.\nNel 1931 arriva la prima \"concept car\" vera e propria della carrozzeria milanese, l'Isotta Fraschini 8B Flying Star, realizzata per la signorina Alma Matteucci e presentata allo stand Touring del Salone di Milano, poi al Concorso d'Eleganza di Genova-Nervi di quell'anno, dove vince il 1\u00ba premio, ed infine al concorso d'eleganza Villa d'Este del 1931 dove vince la Targa d'Oro. La vettura \u00e8 una grande spider due posti, pi\u00f9 sedile della suocera, caratterizzata da una spessa striscia cromata sulla fiancata che parte dal radiatore, corre lungo tutta la vettura formando una \"V\" in corrispondenza delle portiere e scende sulla coda, da tre sfoghi orizzontali paralleli per l'aria calda sul cofano e da un parabrezza fortemente inclinato e sagomato; il tutto con telaio, carrozzeria, ruote a raggi e anche volante verniciati di bianco panna, quando quasi tutte le auto sono solitamente scure.\nLa linea \"Flying Star\" \u00e8 un grande successo e dopo la prima versione su telaio Isotta Fraschini 8B viene adattata anche ad altri telai. Mantenendo la stessa impostazione di base sono state costruite un'Alfa Romeo 6C 1750 GS Spider \"Flying Star\", presentata anch'essa al concorso d'eleganza Villa d'Este del 1931 dalla facoltosa cliente genovese Josette Pozzo dove vinse la Coppa d'Oro, un'altra Alfa Romeo 6C 1750 Spider \"Flying Star\" sul pi\u00f9 lungo telaio GTC, per l'onorevole Francesco Giunta, e una Fiat 522C Spider \"Flying Star.\" Sulla carrozzeria di queste vetture vengono modificati i parafanghi e i predellini, infatti il parafango unico dell'Isotta Fraschini scompare a favore di un inedito sistema con parafanghi anteriori e posteriori \"intrecciati\", sovrapposti in corrispondenza della porta, eliminando il predellino vero e proprio.\nIl successo della linea \"Flying Star\" \u00e8 tale che influenza le vetture costruite in quel periodo, in particolare le Alfa Romeo 6C 1750 pi\u00f9 sportive ne adottano alcuni stilemi, come i parafanghi intrecciati della 6C 1750 GTC Coup\u00e9 Royal battezzata \"Fugientem incurro diem\" realizzata per il marchese Annibale Prosperini o la linea delle 8C 2300 corto Spider e delle ultime 6C 1750 GS Spider VI serie.\nLa Touring introduce una novit\u00e0 nel concetto di auto sportiva costruendo per la prima volta vetture espressamente da corsa con carrozzerie chiuse, infatti fino ad allora l'aerodinamica e il peso penalizzano troppo la versione chiusa rispetto a quella aperta. Grazie al sistema Weymann, in cui ha accumulato notevole esperienza, la Touring realizza delle berlinette aerodinamiche leggere, resistenti e vincenti. Infatti una 6C 1750 GT con carrozzeria berlinetta aerodinamica in Weymann ottiene l'8\u00ba posto assoluto (1\u00b0 di classe \"guide interne\") alla Mille Miglia 1931 e la vittoria assoluta alla 3\u00b0 Coppa Milano-Sanremo del 1931 mentre l'anno dopo una 6C 1750 GTC, con carrozzeria sempre in Weymann ma ridisegnata come \"Fugientem incurro diem\", giunge 4\u00ba assoluta (1\u00b0 di classe \"guide interne\") alla Mille Miglia 1932 con Ferdinando Minoia e Renato Balestrero al volante.Nel 1932 la carrozzeria Touring costruisce anche le Alfa Romeo 8C 2300 corto Spider schierate dalla squadra corse ufficiale dell'Alfa Romeo \nalla Mille Miglia 1932 vinta da Mario Umberto \"Baconin\" Borzacchini e Amedeo Bignami, che sono caratterizzate da una modanatura laterale curva, un parabrezza molto inclinato e regolabile in altezza e una carenatura \"a conchiglia\" sulle ruote di scorta alloggiate nella parte posteriore. Nello stesso anno sono \"vestite\" anche alcune delle Alfa Romeo 8C 2300 lungo Spider Le Mans che alcuni piloti semi-ufficiali schierano alla 24 Ore di Le Mans 1932, la seconda di quattro vittorie dalle Alfa Romeo 8C 2300 alla maratona francese. Queste spider sono realizzate sul telaio a passo lungo perch\u00e9 il regolamento della 24 Ore di Le Mans prevedeva espressamente una carrozzeria con quattro posti, anzich\u00e9 dei soli due come sugli esemplari della Mille Miglia. Le 8C 2300 sono la base anche di vetture dedicate ai concorsi d'eleganza e per clienti di riguardo, in particolare la 8C 2300 corto Coup\u00e9-Spyder vincitrice della Coppa d'Oro e del Gran premio d'Eccellenza al Concorso d'Eleganza Villa d'Este 1932 e la 8C 2300 lungo Cabriolet 4 posti per il Duca di Bergamo.\nNegli anni seguenti la Touring realizza ancora berline, coup\u00e9 e cabriolet sulla base della nuova 6C 1750 Gran Turismo Compressore, dove comincia a modificare il sistema Weymann sperimentando la carrozzeria \"semirigida\", dotata di fiancate in metallo e tetto in Weymann, e della 6C 1900 GT, come la cabriolet del 1933 per il conte Giovanni Lurani. Anche sul fronte del design la Touring va oltre le \"Flying Star\" e quando l'Alfa Romeo lancia la nuova 6C 2300 comincia a sperimentare soluzioni aerodinamiche empiriche, montando nuovi parafanghi pi\u00f9 curvi ed avvolgenti, calandre e parabrezza pi\u00f9 inclinati, padiglioni pi\u00f9 curvi e portabagagli meglio integrati nella scocca; come sulla 6C 2300 GT berlinetta \"Freccia di Belzeb\u00f9\" destinata a Roberto Farinacci. \nIn questo periodo vengono realizzate anche quattro esemplari di berlina aerodinamica sul telaio a passo lungo dell'Alfa Romeo 6C 2300 Turismo da 68 CV, battezzati con lo speciale appellativo \"Soffio di Satana,\" creato dallo stesso Felice Bianchi Anderloni. La carrozzeria semirigida, in alluminio con padiglione in Weymann, \u00e8 una quattro porte priva del montante centrale, con alloggiamento della ruota di scorta carenato, paraurti anteriore diviso in due \"a profilo alare\" e posteriore \"a nastro\". Gli interni sono dotati di rifiniture lussuose, come sedili e pannelli porta in pelle con inserti in radica di noce, luci di cortesia con cornici in argento e anche una tendina d'oscuramento del lunotto dotata di comando a distanza, posto alla destra del volante. Il soprano Gina Cigna e il poeta Gabriele D'Annunzio ne acquistano un esemplare ciascuno, quello del Poeta \u00e8 (attualmente) di colore amaranto, con dettagli ocra e interni in pelle color crema. \nNel 1934 sono costruite anche vetture su autotelai di altre marchi come Lancia, ad esempio quello di un'Augusta berlinetta aerodinamica e una Cabriolet, dotata di uno speciale meccanismo brevettato, detto \"automatico\", con cilindri idraulici per azionare la capote, o Artena, oppure Fiat, con le 508 Balilla cabriolet \"Ametista\" e \"Smeraldo\", o Isotta Fraschini 8B \"Tip Top\", una coup\u00e9 con portiere anteriori tradizionali e mezze porte posteriori controvento priva del montante centrale, disegno poi ripreso anche su un'Alfa Romeo 6C 2300 GT berlina, dotata per\u00f2 di portiere tradizionali ad armadio. \nPer conquistare la Coppa Abruzzo alla 24 Ore di Pescara 1934, corsa tra il 12 e il 13 agosto 1934, la Touring torna nel campo delle competizioni realizzando tre berlinette aerodinamiche semirigide identiche basate sulle 6C 2300 GT, delle faux-cabriolet con padiglione in pegamoide e parafanghi \"a goccia\". Le tre berlinette battezzate \"Aternum\" (dal nome del fiume Aterno che scorre nei pressi di Pescara) schierate dalla Scuderia Ferrari ottengono il 1\u00ba , 2\u00ba e 3\u00ba posto, rispettivamente con Franco Cortese e Francesco Severi, Mario Tadini e Nando Barbieri e Archimede Rosa e Gianfranco Comotti. In memoria di quella vittoria l'anno successivo le nuove 6C 2300 GT potenziate sono ribattezzate Pescara.\nProprio su alcune 6C 2300 Pescara la Touring realizza una nuova serie di carrozzerie simili fra loro che prevede una coup\u00e9 2 posti secchi, una berlinetta aerodinamica 2 pi\u00f9 2 posti e una spider. Una spider color amaranto viene venduta a Benito Mussolini, che richiede delle speciali modifiche direttamente alla carrozzeria Touring, che comporta lo spostamento della ruota di scorta all'esterno della carrozzeria, aggiunge un sedile posteriore della suocera e rifodera l'interno in pelle nera. L'auto viene usata dal Duce come auto personale e per gli incontri istituzionali dal 1936 al 1939 e, convertita all'alimentazione ad alcool, viene pilotata dal suo autista personale Ercole Boratto in coppia con Guido Mancinelli al 13\u00baposto assoluto alla Mille Miglia 1936.\nNel 1935, dopo un solo anno, viene lanciata la seconda serie dell'Alfa Romeo 6C 2300, la 6C 2300 B, che riutilizza il motore della 6C 2300 ma su un telaio rinnovato con sospensioni a quattro ruote indipendenti e comando idraulico per i freni a tamburo. Anche la nuova 6C 2300 B Pescara viene vestita da Touring, debuttando con due berlinette aerodinamiche in alluminio alla Mille Miglia del 1935 finendo all'8\u00ba e al 10\u00ba posto assoluto. Altre tre berlinette Touring conquistano la 24 Ore di Pescara, corsa tra l'11 e il 12 agosto 1935, finendo al 1\u00ba, 2\u00ba e 4\u00ba posto con gli equipaggi composti da Franco Cortese e Francesco Severi, Archimede Rosa e Gianfranco Comotti e Mario Tadini e dal principe Nicola di Romania. Queste tre vetture precorrono i tempi, essendo costruite con una tecnica simile a quella che verr\u00e0 brevettata poco dopo col nome di Superleggera.\nLa struttura Superleggera (1936-45).\nA met\u00e0 anni '30 la Touring cerca nuove soluzioni per realizzare carrozzerie dalle forme nuove, pi\u00f9 belle, aerodinamiche e funzionali, sempre considerando il peso e la resistenza aerodinamica come due nemici da battere. Per migliorare le carrozzerie dando loro forme pi\u00f9 complesse e al tempo stesso alleggerendole Felice Bianchi Anderloni decide di abbandonare la struttura portante in legno e superare definitivamente il sistema Weymann. Le strutture in legno infatti sono relativamente pesanti e poco rigide e il sistema Weymann, oltre ad essere fragile in caso di incidente soprattutto contro degli ostacoli taglienti, \u00e8 molto sensibile agli agenti atmosferici, poich\u00e9 col tempo la pegamoide si secca e raggrinzisce fino anche a rompersi.\nIl risultato di questa ricerca \u00e8 il metodo \"Superleggera,\" ispirato alle costruzioni aeronautiche e brevettato nel 1936, frutto di anni di studio ed esperienza come carrozziere, ma anche negli sviluppi tecnologici nella metallurgia delle leghe leggere. \nLa nuova tecnica prevede che la scocca sia costruita esclusivamente in metallo, con una struttura in acciaio che sostiene dei pannelli esterni in alluminio, metallo dichiarato \"fascista\" dalla politica autarchica instaurata dal Regime dopo la campagna d'Etiopia. Pi\u00f9 precisamente la struttura \u00e8 composta da un'intelaiatura in sottili ma resistenti tubi d'acciaio, saldati al telaio portante, sulla quale vengono applicati, tramite delle interposizioni di feltro per evitare vibrazioni e corrosione galvanica, i pannelli in alluminio che danno forma alla carrozzeria vera e propria, con spessore variabile in relazione agli sforzi da sopportare. In questo modo inoltre telaio e carrozzeria sono un tutt'uno, anticipando di parecchi anni l'avvento della scocca portante.\nLa prima vettura costruita con la tecnica Superleggera, un'Alfa Romeo 6C 2300 B MM berlinetta con motore potenziato a 105 CV, prese il via alla Mille Miglia 1937 per testare la validit\u00e0 della nuova tecnologia costruttiva. La prima vettura Superleggera \u00e8 un'auto da corsa vera e propria con una linea sportiva e al tempo stesso elegante, che avvolge alla perfezione la meccanica Alfa Romeo, e, come le successive Superleggere, \u00e8 dotata inoltre di cristalli in plexiglas e ornamenti in alluminio cromato. L'auto, nominata Berlinetta Anno XV per celebrare il 15\u00ba anniversario della Marcia su Roma, viene iscritta ufficialmente dall'Alfa Romeo per l'equipaggio composto dall'autista del Duce Ercole Boratto e dal collaudatore della casa Gianbattista Guidotti che ottengono un ottimo 4\u00ba posto assoluto, dietro ad auto molto pi\u00f9 potenti.\nLa carrozzeria Superleggera arriva al traguardo tutta intera ottenendo un successo cos\u00ec eclatante che da l\u00ec in poi l'autotelaio 6C 2300 B pi\u00f9 potente cambia nome da \"Pescara\" a \"Mille Miglia\" e la Touring mette in produzione una carrozzeria berlinetta simile a quella che ha ottenuto la vittoria alla corsa bresciana, anche se modificata per essere pi\u00f9 confortevole. Queste berlinette Superleggere basate sulle Alfa Romeo 6 cilindri vengono via via evolute nel design fino alla fine degli anni '40, toccando l'apice con la Villa d'Este, e addirittura, sull'autotelaio 6C 2300 B Lungo, se ne costruisce anche la versione 4 porte senza montante centrale per Edda Ciano-Mussolini.\nDa l\u00ec in poi il carrozziere milanese utilizza il metodo brevettato Superleggera per \u201cvestire\u201d i suoi esemplari, disegnando le nuove vetture secondo il motto: \u201c\"Il peso \u00e8 il nemico, la resistenza all\u2019aria l\u2019ostacolo\"\u201d e su tutti i modelli realizzati con questo sistema viene applicata, di solito sul bordo del cofano, la scritta metallica \"Superleggera,\" in un corsivo che replica la grafia di Felice Bianchi Anderloni. In questo stesso periodo vengono brevettati anche una serie di dispositivi ausiliari per le carrozzerie, come serrature, maniglie, tetti apribili, sedili, fanali a scomparsa, paraurti ad assorbimento d'urto e cristalli in plexiglas, tutti finalizzati a ridurre il peso e facilitare l'utilizzo dei nuovi modelli. All'interno dell'atelier viene costruita anche una rudimentale galleria del vento per migliorare la profilatura delle nuove carrozzerie, con modelli in scala 1:5 o 1:10 fatti in legno e gesso. Infatti il design Touring dipende strettamente dalla funzionalit\u00e0 e, nonostante la ricerca aerodinamica rimanesse empirica, i nuovi modelli sono testati anche nelle gallerie del vento della Breda e del Politecnico di Milano.\nSono costruite delle berlinette Superleggere anche su autotelai Fiat 1500 e Fiat 2800 dotate di un inedito frontale \"a prua\", poi applicato anche a qualche Alfa Romeo, in cui la griglia del radiatore classica \u00e8 sostituita da un prolungamento metallico del cofano, talvolta con feritoie verticali, e da due prese d'aria del radiatore divise e spostate pi\u00f9 in basso, vicino ai parafanghi. Sono usati anche alcuni autotelai Lancia Aprilia per realizzare delle berlinette e delle trasformabili con carrozzeria aerodinamica e frontale \"a spartivento\", in cui la griglia piatta \u00e8 sostituita da una tridimensionale.\nAl Salone di Milano 1937 viene presentata al pubblico la nuova Alfa Romeo 8C 2900 B corto berlinetta Touring, la migliore auto del mondo perch\u00e9 dotata della meccanica adattata della 8C 2900 A, due volte vincitrice della Mille Miglia, e della carrozzeria Superleggera, la pi\u00f9 avanzata in assoluto in termini aerodinamici e di leggerezza. Secondo la Gazzetta dello Sport \u00e8 la vettura pi\u00f9 bella anche del Salone dell'Automobile di Parigi del 1937. Dopo la berlinetta viene presentata la versione Spider 2 posti, simile alla versione chiusa ma priva del tetto, coperta all'occorrenza da una capote smontabile. Vengono realizzate una trentina di 8C 2900 B, con telaio corto o lungo, sia berlinette che spider, tutte leggermente diverse tra loro perch\u00e9 personalizzate dai clienti ma accomunate dall'essere un'esclusiva gran turismo lussuosa ed elegante, costruita interamente a mano.\nLe berlinette e le spider montano un motore 8 cilindri in linea sovralimentato da 180 CV a 5200 giri/minuto, frizione multidisco, cambio a 4 marce, sospensioni a 4 ruote indipendenti, freni idraulici e sterzo a vite e rullo sia su chassis \u201cCorto\u201d che \u201cLungo\u201d, ma sulla versione \u201cLungo\u201d il peso aumenta da a facendo scendere la velocit\u00e0 massima da 185 a . Entrambe le carrozzerie progettate e costruite dalla Touring sono bellissime, dalla linea sinuosa ed elegante modellata secondo le ultime soluzioni aerodinamiche. Un abitacolo raccolto e una coda spiovente controbilanciano il lungo cofano e la grande calandra inclinata che sottolineano la potenza sprigionata dal motore 8 cilindri. Le cromature sono relativamente poche e, ben distribuite, fanno risaltare la linea di cintura. Le ruote a raggi possono essere carenate con dei lisci \u201ccopponi\u201d e quelle posteriori addirittura inglobate nella carrozzeria con degli \u201cspats\u201d, simili a quelli della successiva Jaguar XK120, ma addirittura aperti. I parafanghi posteriori sono quasi inglobati nel corpo vettura mentre quelli anteriori sono allungati, \"a goccia\", e sostengono fanali e clacson.La carrozzeria Touring costruisce anche due versioni da corsa della 8C 2900B, totalmente diverse fra loro anche se entrambe realizzate nel 1938 per l'Alfa Corse gestita da Enzo Ferrari.\nLa prima \u00e8 la \"Mille Miglia\" \"Spider\" \"Superleggera\" prodotta in quattro esemplari con motore da 225 CV a 5200 giri/min per correre la Mille Miglia 1938 con gli equipaggi Pintacuda - Mambelli, Siena - Villoresi, Farina - Meazza e Biondetti - Stefani. L'esemplare con motore potenziato fino a 295 CV a 5500 giri/minuto derivato dalla Tipo 308 di Clemente Biondetti e Aldo Stefani, anche grazie al meteo ottimale, vince la gara e riesce a stabilire la velocit\u00e0 media record di , che resister\u00e0 fino all'edizione 1955. Purtroppo quell'edizione fu segnata anche da un tragico incidente a Bologna che causa 10 morti, di cui sette bambini, e l\u2019annullamento della gara l\u2019anno successivo.\nLa seconda \u00e8 la \"Berlinetta Speciale Superleggera\" realizzata per la 24 Ore di Le Mans di quell\u2019anno con motore 8 cilindri in linea potenziato a 220 CV a 5500 giri/minuto. Sebbene inizialmente si fosse pensato di costruire un'altra versione spider alla fine si decide di realizzare una versione chiusa perch\u00e9 pi\u00f9 aerodinamica rispetto alla spider, ed \u00e8 una delle prime volte in assoluto che ci\u00f2 accade. Alla maratona francese la vettura viene affidata a Raymond Sommer e a Clemente Biondetti per puntare alla vittoria ma dopo aver accumulato 11 giri di vantaggio sul primo inseguitore alla 16\u00aa ora di gara sono costretti al ritiro per un banale guasto meccanico; mai realmente chiarito.\nLa Touring realizza anche un'Alfa Romeo da corsa sul telaio della 6C 2300B 2\u00aa serie MM secondo il regolamento Sport Nazionale per il valido pilota Franco Cortese. Su questa spider, con Arturo Fumagalli, si classifica 9\u00ba assoluta e prima di classe alla Mille Miglia 1938 e grazie a quella e ad altre 7 vittorie su 8 gare, tra cui la Targa Abruzzo, vince il campionato italiano categoria \"Sport Nazionale\". Da quest'auto poi derivano le future 6C 2500 SS (o Tipo 256) Spider Corsa costruite negli anni successivi.\nNel 1938 sono realizzate altre due vetture secondo il regolamento Sport Nazionale, una Fiat 508C 1100 spider, con frontale \"a prua\", e una Lancia Aprilia tipo 239 spider, soprannominata \"Ala Spessa\" perch\u00e9 i parafanghi sono integrati nella carrozzeria, anticipando lo stile Ponton, oggi comune a tutte le auto contemporanee. Nello stesso anno Touring costruisce anche una grande coup\u00e9 sul telaio di una Lancia Astura, dove finora il carrozziere ha costruito solo grandi berline di rappresentanza. La Lancia Astura IV serie Coup\u00e9 \"Flying Star\" \u00e8 costruita espressamente per il Concorso d'Eleganza Villa d'Este, con uno stile che si riallaccia a quello delle \"Flying Star\" di qualche anno prima, con la striscia cromata laterale e le feritoie orizzontali sul cofano.\nDurante la guerra (1939-1947).\nNel 1939 l'Alfa Romeo lancia la nuova 6C 2500, erede della 6C 2300B, con le pi\u00f9 prestigiose Sport e Super Sport da 95 e 105 CV inserite a listino con le carrozzerie \"Superleggere\" berlinetta o cabriolet prodotte dalla Touring, anche se ufficialmente sono vendute solo come autotelaio.\nLa berlinetta disegnata dalla Carrozzeria Touring unisce eleganza e sportivit\u00e0, con una linea semplice e filante nonostante sia realizzata basandosi solo su conoscenze aerodinamiche ancora empiriche. La fiancata \u00e8 caratterizzata da un lungo cofano bilanciato da un abitacolo raccolto, con spazio per due persone, pi\u00f9 eventuali altre due sulla panchetta posteriore, ribaltando la quale si accede al vano bagagli. Il frontale \u00e8 dominato da una grande calandra verticale a maglie fitte, incorniciata da un profilo cromato con all'interno lo stemma del biscione, e con la scritta cromata \"Alfa Romeo\" in corsivo inclinata sulla sinistra. I fanali sono integrati nella lamiera e il paraurti, sdoppiato, \u00e8 attraversato da una striscia cromata. I parafanghi anteriori sono molto pronunciati e ancora ben distinti dal corpo vettura, insieme al predellino, assottigliato il pi\u00f9 possibile ma comunque presente, mentre i parafanghi posteriori sono meglio integrati nella carrozzeria con i passaruota che possono essere coperti con gli \"spats\", simili a quelli della 8C 2900B. Sullo specchio di coda \u00e8 presente lo scarico sdoppiato, un piccolo lunotto in plexiglas, il paraurti diviso in due parti e un portello, su cui vengono fissate la targa e le luci posteriori, per accedere alla ruota di scorta.Le nuove berlinette sono molto apprezzate per l'eleganza della loro linea unita alle prestazioni sportive garantite dal potente motore tanto che per soddisfare tutte le richieste la Touring consente alla Carrozzeria Castagna di realizzarne alcuni esemplari, differenti in pochi dettagli, con la stessa linea e le stesse tecniche; una di queste oggi \u00e8 stata restaurata e monta un motore V12 sperimentale. Benito Mussolini ne fa costruire un esemplare con meccanica SS per l'amante, Claretta Petacci, tanto importante da essere coinvolta nell'arresto del Duce a Dongo. Un'auto identica viene realizzata per Francisco Franco mentre nel 1939 un esemplare speciale di 6C 2500 SS cabriolet, identica ad una coup\u00e9, viene acquistata dal Duce stesso e perci\u00f2 questa linea \u00e8 nota come \"Duxia\".\nLa 6C 2500 ebbe una breve carriera sportiva poco prima della guerra, con la versione preparata SS (o Tipo 256) sulla quale il motore \u00e8 potenziato fino a 125 CV a 4800 giri/min con l'aumento del rapporto di compressione fino a 8:1 e il passo accorciato a 2700 mm. Le prime quattro vetture realizzate dalla Touring sono costruite con due tipi di carrozzeria diversi, la prime due \"classiche\", con parafanghi \"a goccia\" ben distinti dal corpo vettura, e le seconde due aerodinamiche, dette \"Ala Spessa\" con i parafanghi integrati nella carrozzeria, precorrendo lo stile Ponton. L'Alfa Romeo 6C 2500 SS Spider \"Ala Spessa\" debutta alla Tobruk-Tripoli vincendo con l'equipaggio Ercole Boratto e Consalvo Sanesi; seguiti da Clemente Biondetti e Aldo Monzani (2\u00b0) e Carlo Maria Pintacuda e Paride Mambelli (4\u00b0) mentre Giuseppe Farina si ritira per un'uscita di strada.\nNel 1940, prima che l'Italia entrasse in guerra, si torna a correre la Mille Miglia sull'atipico circuito triangolare chiuso al traffico. Per quell'edizione la Carrozzeria Touring realizza, oltre a due modelli speciali Alfa Romeo, anche delle speciali BMW 328 ufficiali e le due Auto Avio Costruzioni 815.\nAlla gara sono iscritte da piloti privati molte Alfa Romeo 6C 2500 con vari allestimenti mentre per l'Alfa Corse la Touring disegna e costruisce tre nuove 6C 2500 SS (Tipo 256) con carrozzeria \"Superleggera\" spider detta \"torpedino Brescia\", caratterizzate da coda arrotondata, parafanghi dalla linea fluida, fanali anteriori integrati nel frontale e un basso parabrezza sagomato affidate a Antonio \"Nino\" Farina - Paride Mambelli, Carlo Maria Pintacuda - Consalvo Sanesi e Clemente Biondetti - Aldo Stefani che si classificano rispettivamente 2\u00b0, 4\u00b0 e 7\u00b0 assoluti. Per l'ultimo equipaggio ufficiale, Carlo Felice Trossi - Ascanio Lucchi, giunto 8\u00b0, la Touring invece costruisce una 6C 2500 Tipo 256 berlinetta, totalmente diversa dalle spider e dalle \"torpedino Brescia\", simile per concezione alla 8C 2900B berlinetta speciale Le Mans e per proporzioni alla 6C 2500 \"Ala Spessa\", anche se dotata di un'inedita calandra arrotondata.\nProprio una BMW 328 dotata di una carrozzeria berlinetta, quasi identica a quella dell'Alfa Romeo di Trossi, vince la maratona bresciana con Fritz Huschke von Hanstein - Walter B\u00e4umer. La Touring realizza anche altri due tipi diversi di 328 speciali, ne disegna e realizza una dotata di una carrozzeria \"Ala Spessa\" e costruisce anche due delle 328 Roadster speciali iscritte alla Mille Miglia ufficialmente dalla BMW, su disegno per\u00f2 della carrozzeria interna della casa bavarese.\nInfine Enzo Ferrari, che fonda l'Auto Avio Costruzioni dopo aver lasciato l'Alfa Romeo, si affida alle mani esperte del carrozziere milanese per costruire le sue prime due auto da costruttore indipendente. L'AAC 815 ha un telaio a traliccio su cui \u00e8 montato un motore 8 cilindri in linea di derivazione Fiat 1100, vestito dalla Touring con una carrozzeria spider molto simile a quella delle Alfa Romeo \"torpedino Brescia\", ma con un frontale esclusivo. Sono realizzate solo due AAC 815, una \"coda lunga\" e un'altra \"coda corta\"; facilmente distinguibili tra loro, rispettivamente per Lotario Rangoni Macchiavelli - Enrico Nardi e Alberto Ascari - Giovanni Minozzi.\nDopo quella gara la seconda guerra mondiale travolge l'Italia e la carrozzeria Touring, che nel 1941, in ossequio all'anglofobia del Regime, cambia nome in Turinga. Come all'Alfa Romeo al Portello tuttavia anche in via Ludovico da Breme la produzione automobilistica non si interrompe mai del tutto, sebbene sia subordinata a quella aeronautica destinata allo sforzo bellico. Infatti le capacit\u00e0 di lavorazione dell'alluminio, e in generale del metallo, delle maestranze della Touring fanno diventare la carrozzeria un centro di produzione di carlinghe ed altri accessori in alluminio per aeroplani Caproni, Breda, Macchi, Piaggio ed off. Reggiane. Questa collaborazione con la Regia Aeronautica \"mette le ali\" allo stemma del carrozziere, che da qui in poi si arricchisce di questo particolare, ma fa anche s\u00ec che gli stabilimenti della carrozzeria Touring siano presi di mira dai bombardamenti di Milano, che distruggono il reparto di progettazione, compresa la galleria del vento interna e parte degli archivi.\nSebbene le vetture costruite durante la guerra siano molto poche, destinate esclusivamente ad alte autorit\u00e0 soprattutto militari, sono comunque importanti dal punto di vista estetico. Proprio sui primi autotelai prodotti nel 1942 dell'Alfa Romeo 6C 2500 Super Sport, con crociera centrale di rinforzo, motore da 110 CV e passo di 2700 mm, debuttano i primi frontali con il \"trilobo\", tuttora segno distintivo delle Alfa Romeo. Sostanzialmente \u00e8 frutto della fusione del frontale \"a prua\", gi\u00e0 provato su alcuni esemplari prima del conflitto, con la classica calandra Alfa Romeo. Infatti i primi scudetti triangolari sono alti e stretti, perch\u00e9 prendono posto sullo stretto frontale \"a prua\" con la stessa griglia delle Alfa precedenti, e affiancati da due aperture sotto i fanali per assicurare il raffreddamento. Oltre che su diverse 6C 2500 il nuovo frontale viene applicato anche sull'Alfa Romeo 8C 2900B lungo berlina 2 porte completata nel 1942 per il re Michele I di Romania, che \u00e8 anche la prima vettura Touring con il parafango anteriore che si fonde elegantemente con la portiera.\nSempre durante la guerra, nel 1941, per cercare di ovviare alla carenza di carburante, viene costruita una vettura elettrica sull'autotelaio della Fiat 1100L espressamente per il conte Franco Mazzotti, uno dei quattro moschettieri della Mille Miglia. L'auto \u00e8 nota come Stigler 4EC berlinetta e viene costruita dalla Touring perch\u00e9 il metodo Superleggera \u00e8 l'unico a garantire la leggerezza necessaria affinch\u00e9 l'auto abbia prestazioni ed autonomia ragionevoli. La vettura, dopo esser stata presentata anche al Duce a Villa Torlonia, \u00e8 andata perduta durante (o subito dopo) la guerra.\nDopo la parentesi bellica, mentre si ricostruisce lo stabilimento distrutto dalle bombe e il nome ritorna ad essere ufficialmente Touring, si riconverte la produzione da militare a civile riprendendo a costruire carrozzerie per automobili. Nonostante tutte le difficolt\u00e0 si riparte dal sistema Superleggera, tornando a vestire delle speciali Alfa Romeo 6C 2500 SS Coup\u00e9, alcune delle quali dotate di tetto apribile in plexiglas trasparente, detto \"Aerlux\", e aiutando la carrozzeria Alfa Romeo a disegnare la 6C 2500 Sport Freccia d'Oro, la prima Alfa Romeo del dopoguerra. Inoltre a conferma delle qualit\u00e0 tecniche avanzatissime, una \"vecchia\" (gi\u00e0 esposta al Salone di Parigi 1938) Alfa Romeo 8C 2900 B Lungo Berlinetta guidata dall\u2019asso Clemente Biondetti, di propriet\u00e0 del copilota Emilio Romano, vince la prima Mille Miglia del dopoguerra, quella del 1947. \nSempre nel 1947 anche la Isotta Fraschini vuole riconvertire la produzione a scopi civili e tenta di rientrare nel mercato delle auto di lusso, progettando la Isotta Fraschini Tipo 8C \"Monterosa\". La dirigenza fa realizzare una coup\u00e9 e una berlina 4 porte dalla carrozzeria Touring, che ne aveva gi\u00e0 realizzate alcune sulla base delle \"vecchie\" Tipo 8A e 8B. Il risultato \u00e8 l'evoluzione del design gi\u00e0 visto sulle berlinette d'anteguerra, anche se montato su un pianale con motore V8 posteriore.\nOltre a Isotta Fraschini e Alfa Romeo Felice Bianchi Anderloni disegna e costruisce alcune vetture su autotelai stranieri, come aveva gi\u00e0 fatto con le BMW. Stavolta la richiesta di collaborazione arriva dall'Inghilterra dove la Bristol Aeroplane Co., un'azienda aeronautica, sta tentando di riconvertirsi alla produzione civile rilevando la Frazer-Nash, una casa automobilistica che sfrutta i progetti della BMW 328 ottenuti come risarcimenti di guerra. Il risultato \u00e8 la Bristol 401, una berlinetta molto simile alle coeve Alfa Romeo, la cui novit\u00e0 risiede non solo nella linea ma anche nella modalit\u00e0 di costruzione. La carrozzeria Touring infatti decide di concedere la licenza di sfruttamento del sistema Superleggera alla Bristol, che assembla completamente gli esemplari nella sua fabbrica in Inghilterra. Le nuove 401 sono distinguibili dalle Alfa Romeo dello stesso carrozziere per la posizione degli anabaglianti anteriori, a ridosso della calandra, e per la forma della calandra stessa, molto simile al \"doppio rene\" delle BMW. Nel 1948 la Touring disegna e costruisce una speciale spider per lo Sci\u00e0 di Persia, la Frazer-Nash 2000 Roadster, nella cui linea si notano alcuni dettagli delle future Alfa Romeo 6C 2500 SS Villa d'Este e Ferrari 166 MM \"barchetta\".\nIl florido dopoguerra (1948-61).\nNel giugno 1948 Felice Bianchi Anderloni, il patron e direttore creativo della carrozzeria Touring sin dalla sua fondazione, muore improvvisamente a causa di un attacco cardiaco. Gli succede il figlio Carlo Felice Bianchi Anderloni con le stesse mansioni, affiancato dall'altro socio fondatore, Gaetano Ponzoni.\nLa carica creativa non si spegne con il padre e al Salone dell'Automobile di Torino 1948 inizia la collaborazione con la neonata Ferrari, la fabbrica di automobili fondata nel 1947 da Enzo Ferrari, che finalmente porta il suo nome. Il carrozziere milanese prosegue la collaborazione con Enzo Ferrari, iniziata ai tempi dell'Alfa Romeo e continuata con le Auto Avio Costruzioni 815, presentando le prime due Ferrari di piccolissima serie, la 166 Inter berlinetta per il Gran Turismo e la 166 MM \"barchetta\" per le competizioni Sport.\nLe due vetture sono basate entrambe sull'autotelaio della Ferrari 166, con telaio tubolare e motore V12, e condividono i tratti salienti della carrozzeria Superleggera ma mentre la 166 Inter \u00e8 considerata un'auto fondamentale solo della storia Ferrari la 166 MM \u00e8 una delle pi\u00f9 importanti in assoluto della storia del design automobilistico perch\u00e9 vara il termine barchetta in senso automobilistico. La linea essenziale della 166 MM stupisce il pubblico del salone ed anche Gianni Agnelli che, notando la somiglianza della vettura a un piccolo motoscafo, esclama: \u00ab\"Ma questa non \u00e8 una macchina; \u00e8 una barchetta!\"\u00bb. Il giornalista Giovanni Canestrini, uno dei fondatori della Mille Miglia, ascolta quella frase e propone questo nome per battezzare la 166 MM a Felice Bianchi Anderloni ed Enzo Ferrari, che approvano immediatamente. Da quel momento in poi \"barchetta\" \u00e8 sinonimo di spider senza capote per antonomasia, tanto che negli anni '90 la Fiat lancia un modello omonimo, ispirato a questa creazione di Touring anche nella forma.\nLa 166 MM barchetta grazie al successo nelle competizioni, lo stesso esemplare vince sia la Mille Miglia 1949, con Clemente Biondetti e Giuseppe Navone, che la 24 Ore di Le Mans, con Luigi Chinetti e Peter Mitchell-Thomson, rende ancor pi\u00f9 celebre il nome della Touring nel mondo. La collaborazione continua proficuamente negli anni seguenti con le seguenti 166 MM Berlinetta, 195 Inter Berlinetta, 212 Export Berlinetta e Barchetta, 212 Inter Berlinetta e 340 America Berlinetta finch\u00e9, dopo l'ultima 212/225 Inter Barchetta del 1952 costruita per Henry Ford II, la Ferrari sceglie Pinin Farina come carrozziere di fiducia.\nNel 1949 intanto la Carrozzeria Touring sta costruendo le pi\u00f9 lussuose Alfa Romeo 6C 2500 SS coup\u00e9, alcune delle quali dotate del tetto apribile brevettato \"Aerlux\" realizzato in plexiglas sfruttando le conoscenze aeronautiche acquisite durante la guerra, ma ancora legate all'impostazione prebellica della 6C 2500, pur migliorata. Allora Carlo Felice Bianchi Anderloni adatta all'autotelaio della 6C 2500 una carrozzeria simile a quella della Ferrari 166 Inter, creando l'Alfa Romeo 6C 2500 SS Villa d'Este. Su questo telaio, pi\u00f9 grande di quello della Ferrari, la carrozzeria raggiunge proporzioni quasi perfette e vince il \"Gran Premio Referendum\" al Concorso d'Eleganza Villa d'Este, che da l\u00ec in poi d\u00e0 il nome all'auto, una delle ultime fuoriserie sportive basate con telaio portante a longheroni.\nNel 1950, su richiesta di una delegazione di concessionari Fiat capitanata da Ovidio Capelli, la Touring realizza una piccola serie di 200 berlinette sulla base della Fiat 1400, la nuova vettura media a scocca portante della Fiat. Questo \u00e8 il primo tentativo di adattare la struttura Superleggera ad una monoscocca vera e propria. Nello stabilimento di Via Ludovico da Breme le Fiat 1400 vengono trasformate in berlinette due porte quattro posti nello stile del carrozziere, con una grande calandra, pi\u00f9 volte modificata, e la coda simile a quella della 6C 2500 SS Villa d'Este. Tra queste 200 auto almeno 3 vengono ulteriormente alleggerite e potenziate con un kit Abarth e con una di queste Ovidio Capelli stesso trionfa al XI Giro di Sicilia 1951.\nLe capacit\u00e0 accumulate durante questa piccola produzione risultarono utili quando l'Alfa Romeo chiede a diversi carrozzieri di costruire una versione coup\u00e9 della nuova 1900. La proposta della Touring, realizzata sull'autotelaio accorciato e potenziato 1900C, viene accettata dalla Dirigenza Alfa Romeo e messa ufficialmente a listino nel 1951 come 1900C Sprint. Anche su questa vettura sono rielaborati i concetti espressi sulla 6C 2500 SS Villa d'Este per adeguarli ad un corpo vettura pi\u00f9 piccolo ma anche per renderla pi\u00f9 simile alla nuova 1900 berlina, che il carrozziere milanese ha contribuito a disegnare. In particolare sono inserite nel frontale le prese d'aria e lo scudetto della berlina mentre tutta la coda viene semplificata. Per la prima volta la Carrozzeria Touring si occupa della produzione in numeri consistenti di una scocca Superleggera, grazie a cui l'auto finita pesa solo 1000\u00a0kg, 100 in meno della berlina di serie, e tocca i 180 km/h. L\u2019eleganza della linea e le notevoli prestazioni la mettono comunque a confronto con la Lancia Aurelia B20 GT, sia su strada che in pista.\nA conferma della stretta collaborazione con la casa milanese la Touring viene scelta anche per realizzare la carrozzeria per il prototipo da competizione realizzato nel biennio 1952-53, la celeberrima Disco Volante. La vettura, con meccanica derivata da quella della 1900, \u00e8 prodotta in 5 esemplari, tutti diversi tra loro, ma accomunati da un telaio tubolare progettato ex-novo che integra il traliccio di tubi di acciaio su cui vengono fissati i leggeri pannelli di alluminio della carrozzeria secondo il sistema brevettato \"Superleggera\". La linea biconvessa, con sezioni trasversale e longitudinale ovali, disegnata dalla Touring per consentire elevate velocit\u00e0 anche in presenza di vento laterale permette all'auto di raggiungere i 220 km/h ed \u00e8 tanto originale che si decide di depositarne il brevetto come \"Modello ornamentale\".\nWifredo Ricart, un ingegnere spagnolo che ha lavorato per l'Alfa Romeo durante la guerra, nel 1952 si rivolge a Carlo Felice Bianchi Anderloni per disegnare e costruire una nuova carrozzeria Superleggera per la Pegaso Z-102, visto che le vetture realizzate in acciaio dalla carrozzeria interna risultano troppo pesanti. La Pegaso Z-102, la prima sportiva ad alte prestazioni costruita dalla ENASA in Spagna, \u00e8 all'avanguardia: \u00e8 dotata di telaio in acciaio scatolato, motore V8 interamente in lega leggera con quattro alberi a camme in testa, lubrificazione a carter secco, cambio a 5 marce montato posteriormente in blocco con il differenziale e ponte posteriore de Dion. Per dare un'identit\u00e0 al neonato marchio la Touring dota le Pegaso di una grande presa d'aria trapezoidale con al centro un listello cromato a croce e di due aperture cromate a \"L\" alle estremit\u00e0 dei cofani anteriore e posteriore, che si ispirano alle narici dei tori. Nel 1952 nasce la spider Z-102 \"Tibidabo\", dal nome di un monte nei pressi di Barcellona, mentre nel 1953 arriva la Z-102B berlinetta che aggiunge un particolare trattamento nel modo in cui i bordi cromati dei finestrini si incrociano per formare quello del lunotto posteriore. Tra le 80 Pegaso prodotte, oltre ad alcune Z-103 berlinetta con parabrezza panoramico, spicca la Z-102 berlinetta \"Thrill\" del 1953, una delle concept car pi\u00f9 originali del marchio. Derivata dalla berlinetta \"di serie\", di cui viene completamente ridisegnata la parte posteriore, monta un ampio lunotto panoramico ma soprattutto spiccano, alle spalle dei finestrini laterali, una coppia di \"archi rampanti\" a profilo alare che salgono dalla fiancata fino al padiglione e sono sottolineati dalla verniciatura bicolore rossa e nera, ripresi anni dopo dalla Ferrari 599.\nNel 1954 la casa americana Hudson, per promuovere le vendite della sua media Jet, si avvale della collaborazione della Carrozzeria Touring per produrre una piccola serie della dream car Super Jet, disegnata dal loro designer capo Frank Spring, che monta una griglia frontale ovale, un paraurti anteriore con una V rovesciata al centro, prese d'aria sopra i fari, le portiere allungate sul tetto, i fanali posteriori all'interno di tre falsi tubi di scarico integrati nella carrozzeria e le ruote a raggi. I disegni della vettura vengono spediti a Milano insieme alle parti CKD della Hudson Jet, compreso il motore 6 cilindri da 114 CV accoppiato al cambio automatico a 3 marce, che la Touring deve assemblare, vestire con la carrozzeria in alluminio, testare e consegnare direttamente ai clienti finali. Nel biennio 1954-55 vengono assemblate 25 auto che, visto che sono state progettate e costruite in Italia, la casa americana decide di ribattezzare Hudson Italia.\nNel 1956 la dirigenza Alfa Romeo chiede alla Touring un aggiornamento della 1900C Sprint, pi\u00f9 pesante di quello leggero del 1954 e che la renda pi\u00f9 simile alla nuova Giulietta Sprint, di Bertone, che sta riscuotendo un grande successo. La nuova 1900C Super Sprint allora viene ristilizzata tanto bene da farle meritare l\u2019appellativo di \u201cGiuliettona\u201d e, nonostante la linea non sia molto originale, ottiene un discreto successo. Ne viene anche realizzato un esemplare unico cabriolet semplicemente privando una coup\u00e9 del padiglione.\nGrazie alla mediazione del comm. Franco Cornacchia, uno dei primi concessionari Ferrari in Italia, Omar Orsi, il patron della Maserati, nel 1957 contatta il carrozziere milanese per trasformare il marchio modenese da piccola officina da corsa in un costruttore di Gran Turismo ad alte prestazioni, dedicate ad una clientela raffinata, fatta di professionisti che desiderano arrivare velocemente a destinazione rilassati. Il risultato della collaborazione \u00e8 la Maserati 3500 GT, la prima gran turismo di lusso del marchio modenese costruita in serie, con motore 6 cilindri in linea a doppia accensione derivato dalle corse e carrozzeria Superleggera in alluminio. Il prototipo viene presentato al Salone dell'automobile di Ginevra 1957 insieme ad una proposta del torinese Allemano, che viene scartata perch\u00e9 Touring realizza un \u201cvestito\u201d sportivo ed elegante, con un abitacolo rifinito in pelle, comodo per 2 persone e 2 bambini e con ampio spazio per i bagagli. \nCome sta gi\u00e0 facendo sin dal 1951 con la 1900C Sprint e le sue successive evoluzioni, nel 1957 la carrozzeria Touring produce in serie, anche se relativamente piccola, la carrozzeria della Maserati 3500 GT e della successiva GTi ad iniezione, realizzandone circa 1500 esemplari fino al 1961, pur con lievi modifiche estetiche. Nonostante la carrozzeria della 3500 GT sia standardizzata nel 1959, grazie alla stretta collaborazione con la casa del tridente, nasce la 5000 GT Sci\u00e0 di Persia, costruita su misura ovviamente per Mohammad Reza Pahlavi. Sul telaio di una 3500 GT modificato per potervi alloggiare un motore V8 Maserati da competizione viene realizzata una coup\u00e9 Superleggera in alluminio 2 posti secchi, con il logo del tridente in bella vista al centro del frontale.\nMentre a Milano si cambia ufficialmente il nome dell'azienda in Touring Superleggera e si pensa a come fare per produrre in serie le proprie carrozzerie dalla Aston Martin in Inghilterra, dove la Bristol ha gi\u00e0 prodotto in serie il modello 401 e successivi su licenza Superleggera, arriva una nuova richiesta di concessione del brevetto.\nNel 1956 David Brown, il nuovo proprietario della piccola casa inglese, mentre si trova al Salone dell'Automobile di Londra, rimane colpito dall'Aston Martin DB2/4 MkII Spider prodotta dalla Touring e decide di contattare la carrozzeria milanese per disegnare l'erede della pensionanda DB 2/4 Mk III; che deve essere una vettura completamente nuova, simbolo del definitivo rinnovamento della societ\u00e0, anche perch\u00e9 sar\u00e0 la prima assemblata negli stabilimenti di Newport Pagnell.\nNel corso 1957 viene raggiunto l'accordo con la Touring e nel 1958 arriva il prototipo della nuova Aston Martin DB4, una gran turismo ad alte prestazioni dalla linea molto elegante, disegnata da uno dei migliori disegnatori della carrozzeria milanese, Federico Formenti. La carrozzeria viene molto apprezzata dalla critica e dal pubblico, tanto che ne vengono prodotte oltre un migliaio di esemplari e ha stabilito canoni estetici ancora presenti sulle Aston Martin contemporanee. La nuova coup\u00e9 2 pi\u00f9 2 infatti rielabora la tipica griglia frontale ottagonale, in modo da renderla pi\u00f9 armoniosa, lancia il piccolo sfogo per l'aria calda attraversato da una cromatura sul parafango anteriore, da l\u00ec in poi presente su tutte le Aston Martin future, e presenta una coda sfuggente dotata di pinne con fanali integrati. La DB4 inoltre d\u00e0 origine ad una nuova stirpe di vetture con carrozzeria Superleggera prodotta dalla Tickford in Inghilterra, che ne riprendono meccanica e soprattutto linea, come la DB4 GT del 1959, su cui i fanali vengono carenati, la DB4 Volante del 1961, cabriolet identica alla DB4 coup\u00e9 eccetto che per la presenza della capote, e la DB4 Vantage, identica alla DB4 ma con motore potenziato.\nLagonda, un altro marchio del gruppo David Brown, nel 1961 lancia la Lagonda Rapide, una grande berlina sportiva disegnata dalla Touring e realizzata in Inghilterra, caratterizzata da doppi fari anteriori e coda ispirata a quella della Maserati 3500 GT.\nNel 1963 l'Aston Martin lancia la DB5, modificata meccanicamente ma esternamente identica alla DB4 GT e famosa per esser stata la prima auto nei film di James Bond, e nel 1965 la DB6, in cui il frontale riprende la DB5 ma per la prima volta viene allungato il passo e la parte posteriore interamente modificata, applicandovi una coda tronca. In realt\u00e0 la Touring nel 1965 disegna un'erede della DB5, nota come DBSC, totalmente rinnovata, ma le vicende societarie le impediscono di arrivare in tempo sul mercato e anche la DB6, pur simile alle altre, non porta il marchio \"Superleggera\" sui bordi del cofano. L'anno prima la Touring disegna anche la Jensen Interceptor, cedendo la commessa per i prototipi a Vignale.\nLa svolta industriale e la chiusura (1958-66).\nDato il successo delle 1900C Sprint ed SS e della Maserati 3500 GT nel 1957 la Touring decide di ampliare ancora di pi\u00f9 i suoi orizzonti grazie alla nuova Alfa Romeo 2000 Spider. La dirigenza Alfa Romeo infatti chiede alla Touring di realizzare la versione scoperta dell\u2019erede della 1900 e la carrozzeria milanese risponde con un prototipo con carrozzeria 2 posti Superleggera, sportiva ed elegante, che viene approvata ma con alcune modifiche per contenere il prezzo. Infatti gli allestimenti vengono semplificati per renderla pi\u00f9 economica, con vinile al posto della pelle per gli interni, cerchi in acciaio anzich\u00e9 a raggi e infine e la carrozzeria viene privata del sistema Superleggera diventando una monoscocca in acciaio. \u00c8 la prima volta che la Touring costruisce una scocca completa con questo sistema.\nAnche la Lancia, appena acquistata dalla famiglia Pesenti, affida alla Touring la produzione della versione sportiva 2 posti della nuova Flaminia, la GT Coup\u00e9, e la corrispettiva versione scoperta, la GT Convertibile, presentate insieme al Salone di Torino 1958. Entrambe realizzate con carrozzeria Superleggera e disegnate da Formenti possiedono doppi fari anteriori racchiusi in una palpebra cuspidata a fianco della nuova calandra Lancia e fanali posteriori trapezoidali sulla coda spiovente.\nFino al 1958 sono state prodotte meno di 300 auto l'anno, poi, dal lancio della Maserati 3500 GT, della 2000 Spider e della Flaminia GT, si passa ad oltre 1000. Si avvicina il momento di produrre davvero in serie le vetture marcianti, ma per farlo servono un nuovo stabilimento e degli ingenti investimenti.\nLa decisione viene presa quando il gruppo Rootes, capitanato da William Rootes, per poter accedere alle facilitazioni del MEC, da cui l'Inghilterra \u00e8 esclusa, stringe un accordo con la carrozzeria Touring per l'assemblaggio di 10000 esemplari l'anno di Hillman Super Minx, Humber Sceptre e Sunbeam Alpine, da vendere sul mercato continentale.\nA quel punto, siglato l'accordo nel 1962, si decide di fare il grande passo e costruire un nuovo stabilimento a Nova Milanese, a Nord di Milano, che si estende su 21000 m2, impiega 500 dipendenti ed \u00e8 capace di produrre 45-50 vetture al giorno.\nNel 1962 la produzione viene spostata nel nuovo stabilimento dove vengono prodotte le scocche complete delle Lancia Flaminia GT, della Maserati 3500 GT, dell'Alfa Romeo 2600 Spider, pesante restyling estetico e meccanico dell'Alfa Romeo 2000 Spider, e, sfruttando l'esperienza accumulata con le parti CKD della Hudson Italia, anche le vetture marcianti Rootes. Nel 1963, proprio sull'autotelaio della Humber Sceptre, la Touring disegna e costruisce la Sunbeam Venezia, una coup\u00e9 4 posti ispirata alla produzione Touring contemporanea.\nCome hanno gi\u00e0 fatto Omar Orsi e David Brown, patron di Maserati ed Aston Martin, anche Ferruccio Lamborghini, costruttore di macchine agricole, decide di affidarsi alla Carrozzeria Touring per costruire in serie la prima gran turismo che porta il suo nome. Il carrozziere milanese rende pi\u00f9 sobrio il prototipo realizzato da Franco Scaglione e lo mette in produzione come Lamborghini 350 GT durante il 1963, evoluta nel 1966 nella 400 GT 2+2 con modifiche estetiche di dettaglio.\nProprio mentre si stanno producendo le prime nuove Lamborghini, nel dicembre 1963, lord William Rootes muore improvvisamente e mette in crisi lo stesso Gruppo Rootes, poi rilevato dalla Chrysler nel 1967, che annulla il contratto in essere con la Touring, che si ritrova all'improvviso senza commesse e con i forti investimenti affrontati per la costruzione della nuova fabbrica da ripianare. Le vicende della Rootes si rivelano determinanti ma ad affossare la carrozzeria contribuiscono anche le norme restrittive per le automobili di grossa cilindrata, che riducono gli ordinativi dei contratti gi\u00e0 in atto con Lancia, Lamborghini e Maserati. Cos\u00ec nel marzo 1964 l'azienda entra in amministrazione controllata.\nIn questa difficile situazione economica le maggiori case nazionali inoltre non rinnovano le loro commesse concedendo alla Touring solo la produzione di alcuni modelli di nicchia, come 2000 Autobianchi Primula Coup\u00e9 circa e un migliaio di Alfa Romeo Giulia Sprint GTC, versione scoperta della Sprint GT disegnata dalla Bertone, che per\u00f2 non incontra il favore del pubblico anche a causa della concorrenza della nuova \"Duetto\" di Pininfarina.\nSubito dopo aver terminato il pregevole prototipo Lamborghini 400 GT Flying Star II, una \"shooting brake\" che cerca di modernizzare gli stilemi \"Flying Star\", e la Fiat 124 C4, versione \"Cabriolet per 4 persone\" derivata dalla scocca della 124 berlina, il 31 dicembre 1966, la \"Touring\" chiuse i battenti. Parte delle maestranze viene riassunta dalle carrozzerie Colli e Marazzi mentre Carlo Felice Bianchi Anderloni e Federico Formenti entrano a far parte del nascituro Centro Stile Alfa Romeo.\nRiutilizzo del marchio.\nDopo un fallito tentativo di rilancio effettuato dalla Carrozzeria Marazzi nei primi anni '80, con la Osca 2500 GT Dromos, il marchio Touring viene rilevato nel 2006 dalla finanziaria belga-olandese \"Zeta Europe BV\" insieme al marchio Borrani (costruttore di cerchi a raggi e ruote speciali). La societ\u00e0, nella nuova sede della Carrozzeria Granturismo di Rho, si dedica al restauro delle auto d'epoca ma anche alla realizzazioni di dream car e automobili esclusive in serie limitatissima su misura per il cliente, disegnate dal belga Louis de Fabribeckers.\nLa nuova Touring Superleggera debutta al Concorso d'eleganza Villa d'Este del 2008, dove viene esposta la Maserati Bellagio, una versione station wagon della Quattroporte V. Seguono poi la \"Maserati A8GCS\", altra fuoriserie col marchio del Tridente, stavolta su base GranTurismo, e la Bentley Continental Flying Star, shooting brake di lusso basata sulla Continental GT.\nNel 2012 al Salone di Ginevra viene presentata la nuova Disco Volante, reinterpretazione in chiave moderna della storica Alfa Romeo 1900 C52 Disco Volante del 1952 basata sull'Alfa Romeo 8C Competizione. La linea disegnata da Louis de Fabribeckers \u00e8 bella a tal punto da vincere Best of Shof al prestigioso Chantilly Art &amp; Elegance Concours d'Etat 2014, e altri prestigiosi premi di design, per poi venire prodotto in piccola serie prima come coup\u00e9 e poi, dal 2016, anche come Spider.\nNel 2015 la Touring lancia la Berlinetta Lusso, una lussuosa gran turismo biposto ad alte prestazioni, basata sulla Ferrari F12berlinetta e costruita in sole cinque unit\u00e0. Nel 2018 viene lanciata la Touring \"Sci\u00e0dipersia\"\",\" basata sulla Maserati GranTurismo ed ispirata alla 5000 GT Sci\u00e0 di Persia del 1959, di cui viene prevista la produzione di 15 esemplari, prima come coup\u00e9 e poi come Convertibile.\nL'ultima creazione in ordine cronologico \u00e8 la Touring Superleggera Aero3, una concept car basata sulla Ferrari F12berlinetta e ispirata alle berlinette aerodinamiche degli anni '30, come l'Alfa Romeo 8C 2900B berlinetta speciale Le Mans; in particolare la coda \u00e8 caratterizzata da una pinna stabilizzatrice, da uno spoiler con inclinazione regolabile e dall'assenza del lunotto posteriore.\nIl logo e gli stemmi.\nLa Carrozzeria Touring ha subito molti cambiamenti durante i suoi 90 anni di storia, che si riflettono nei vari loghi adottati nel tempo. All'inizio lo stemma \u00e8 uno scudetto con una \"T\" al centro e la scritta \"Milano\" nella parte bassa, sovrastato dal torrione sud/ovest del Castello Sforzesco di Milano, che sovrasta un nastro su cui campeggiano le scritte \"Carrozz.\" e \"Touring\". \nGi\u00e0 a met\u00e0 del 1930 lo stemma viene ridisegnato con il nastro che passa da dietro a davanti lo scudetto, attraversandolo al centro, e il torrione che viene rimpiazzato da una corona. Quando viene brevettato il metodo \"Superleggera\" lo stemma viene spostato dalla parte bassa della carrozzeria al bordo anteriore del cofano ed \u00e8 affiancato da una scritta metallica \"Superleggera,\" in un corsivo che replica la grafia di Felice Bianchi Anderloni. \nNel 1941, per compiacere il Regime, la carrozzeria cambia ufficialmente nome in Turinga e, grazie alle commesse per la Regia Aeronautica, vengono aggiunte le ali allo stemma del carrozziere. Mentre nel 1946 viene ripristinato il nome originale quest'ultimo particolare viene mantenuto fino alla fine della produzione.\nNel 1955, quando il nome cambia ufficialmente da Carrozzeria Touring a Touring Superleggera, il cartiglio sullo stemma smaltato viene aggiornato di conseguenza. In linea generale le vetture prodotte in numeri importanti disegnate e costruite a Milano con il metodo Superleggera sono dotate del marchio smaltato abbinato alla scritta metallica Superleggera in corsivo, quelle assemblate su licenza, lontane da Milano, hanno solo la scritta Superleggera e quelle costruite da Touring ma senza il sistema Superleggera hanno solo il marchio del carrozziere sul cofano.\nNel 2006, quando \u00e8 stata rifondata la carrozzeria Touring, \u00e8 stato scelto uno stemma con la sola scritta Touring sul cartiglio e le ali, identico a quello montato sull'Alfa Romeo 2000 Spider.\nAutomobili Touring.\nCarrozzeria Touring (1926-66).\nElenco di massima delle vetture e/o costruite tra il 1926 e il 1966 suddivise per marchio, compresi esemplari unici e vetture di piccola serie.\nAlfa Romeo\nAnsaldo\nAston Martin\nAuto Avio Costruzioni\nAutobianchi\nBianchi\nBMW\nBristol\nCitro\u00ebn\nFerrari\nFiat\nFrazer Nash\nHudson\nHumber\nIsotta Fraschini\nJensen\nLamborghini\nLancia\nMaserati\nMercedes-Benz\nOM\nOSCA\nPegaso\nOfficine meccaniche Stigler\nSunbeam\nTouring Superleggera (2006-oggi).\nElenco dei modelli realizzati dalla rifondazione dell'atelier, compresi esemplari unici e vetture di piccola serie."}
{"id": "1139081", "revid": "842", "url": "https://it.wikipedia.org/wiki?curid=1139081", "title": "Al-Haytham", "text": ""}
{"id": "1139085", "revid": "9282", "url": "https://it.wikipedia.org/wiki?curid=1139085", "title": "Minorenne", "text": ""}
{"id": "1139087", "revid": "1543377", "url": "https://it.wikipedia.org/wiki?curid=1139087", "title": "Peugeot Type 33", "text": "La Type 33 \u00e8 un'autovettura prodotta tra il 1901 ed il 1902 dalla casa automobilistica francese Peugeot.\nProfilo.\nEra una vettura aperta, una sorta di cabriolet, ma con la capote montata \"a baldacchino\", cio\u00e8 fissata su quattro montanti piuttosto alti e sistemati ai quattro angoli della vettura stessa.\nLa Type 33 era dotata fin dall'origine dei prestigiosi pneumatici Michelin ed era equipaggiata da un bicilindrico da 1056 cm\u00b3 che poteva spingerla ad una velocit\u00e0 massima di 30\u00a0km/h.\nFu una delle ultime Peugeot ad avere un corpo vettura ancora molto legato a quello delle carrozze a cavalli. Gi\u00e0 contemporaneamente alla Type 33 era stata lanciata la Type 36, pi\u00f9 innovativa, sia dal punto di vista tecnico, sia da quello dell'impostazione del corpo vettura.\nLa Type 33 fu prodotta in 84 esemplari."}
{"id": "1139088", "revid": "63760", "url": "https://it.wikipedia.org/wiki?curid=1139088", "title": "Compressione audio", "text": ""}
{"id": "1139101", "revid": "290948", "url": "https://it.wikipedia.org/wiki?curid=1139101", "title": "Catenoide", "text": "La catenoide, in geometria, \u00e8 una superficie di rotazione, che viene ottenuta ruotando una particolare curva piana, detta catenaria, intorno all'asse X. \u00c8 una superficie minima, ed \u00e8 stata scoperta da Eulero nel 1744. \nSi pu\u00f2 costruire facilmente un modello materiale di catenoide: basta immergere due cerchi in una soluzione di sapone e la forma che assume la superficie della bolla che li congiunge \u00e8 una catenoide. Ci\u00f2 avviene a causa delle forze di tensione superficiale."}
{"id": "1139116", "revid": "2212704", "url": "https://it.wikipedia.org/wiki?curid=1139116", "title": "Heloderma", "text": "Heloderma () \u00e8 un genere di lucertole composto da cinque specie, tutte velenose. \u00c8 l'unico genere esistente della famiglia Helodermatidae .\nDescrizione.\nIl genere \"Heloderma\" contiene il mostro di Gila e quattro specie di lucertole perlinate. Il mostro di Gila \u00e8 un rettile grande, tozzo, il pi\u00f9 delle volte lento che preferisce i deserti aridi. Le lucertole perlinate sono considerate pi\u00f9 agili e sembrano preferire ambienti pi\u00f9 umidi. Le code di tutte le specie di \"Heloderma\" sono utilizzate come organi di accumulo di grasso. Le squame della testa, della schiena e della coda sono perlinate, contenenti osteodermi per una migliore protezione. Le squame della pancia sono prive di osteodermi. La maggior parte delle specie \u00e8 di colore scuro, con segni giallastri o rosati.\nVeleno.\nLe ghiandole velenifere di \"Heloderma\" si trovano all'estremit\u00e0 delle mascelle inferiori, a differenza delle ghiandole velenifere dei serpenti, che si trovano dietro gli occhi. Inoltre, a differenza dei serpenti, il mostro di Gila e le lucertole perlinate non hanno la muscolatura per iniettare immediatamente il veleno. Devono masticare la carne della vittima per poter liberare il veleno. \"Il\" veleno di \"Heloderma\" \u00e8 usato solo in difesa. Si ritiene che le ghiandole velenifere si siano evolute all'inizio del lignaggio che porta ai moderni elodermatidi, poich\u00e9 la loro presenza \u00e8 indicata anche nel genere fossile \"Paraderma di\" 65 milioni di anni.\nDieta.\nGli Helodermatidae sono carnivori, predando roditori e altri piccoli mammiferi, e mangiando le uova di uccelli e rettili.\nRiproduzione.\nTutte le specie di \"Heloderma\" sono ovipare. Il mostro di Gila in genere depone 6 uova, le lucertole perlinate fino a circa 18 uova. Confrontando le diverse specie, tutte le uova hanno una dimensione simile e lo stesso vale per i loro piccoli.\nTassonomia.\nGenere \"Heloderma\"\nI membri del genere \"Heloderma\" hanno molti parenti estinti negli Helodermatidae la cui storia evolutiva pu\u00f2 essere fatta risalire al periodo Cretaceo, con \"Estesia\". Il genere \"Heloderma\" esiste dal Miocene, quando visse \"H. texana\", e frammenti di osteodermi del mostro di Gila sono stati trovati nei depositi del tardo Pleistocene (8.000-10.000 anni fa) vicino a Las Vegas, Nevada. Poich\u00e9 gli elodermatidi sono rimasti relativamente invariati morfologicamente, sono occasionalmente considerati fossili viventi. Sebbene le lucertole perlinate e il mostro di Gila appaiano strettamente imparentati con i varani dell'Africa, dell'Asia e dell'Australia, l'ampia separazione geografica e le caratteristiche uniche non trovate nei varanidi indicano che \u00e8 pi\u00f9 sensato inserirli in una famiglia separata. \nLa specie tipo \u00e8 \"Heloderma horridum\", descritta per la prima volta nel 1829 da Arend Wiegmann. Sebbene originariamente l'avesse assegnata al genere \"Trachiderma\", sei mesi dopo lo cambi\u00f2 in \"Heloderma\", che significa \"pelle borchiata\", dalle parole del greco antico \"h\u00ealos\" (\u03b7\u03bb\u03bf\u03c2) - la testa di un chiodo o di un perno - e \"derma\" (\u03b4\u03b5\u03c1\u03bc\u03b1), che significa pelle. \nConrad et al., 2011 e Estes et al., 1988, utilizzando dati morfologici, collocarono Helodermatidae all'interno dei Varanoidea insieme a \"Lanthanotus borneensis\" e \"Varanus\". Tuttavia, Estes et al., 1988 capirono che Helodermatidae si era separato in precedenza da \"Lanthanotus\" e \"Varanus\", mentre Conrad et al., 2011 li raggruppa nello stesso punto di diramazione.\nAl contrario, studi molecolari hanno identificato Heloderma come all'interno degli Anguioidea insieme agli Anguidae e agli Xenosauridae, ma in particolare come sister group degli Anguidae.\nIn cattivit\u00e0.\n\"H. horridum\", \"H. exasperatum\" e \"H. suspectum si\" trovano spesso in cattivit\u00e0 e sono ben rappresentati negli zoo di gran parte del mondo. Le altre due specie di \"Heloderma\", \"H. alvarezi\" e \"H. charlesbogerti\", sono estremamente rare e si conoscono solo pochi esemplari in cattivit\u00e0.\nRapporti con l'uomo.\nDi recente per la cura del diabete di tipo II, il comune diabete mellito, si sta sperimentando una molecola digestiva del mostro di Gila. In virt\u00f9 del suo particolare metabolismo, e per la necessit\u00e0 di immagazzinare ed utilizzare le riserve energetiche per lunghi periodi, possiede delle particolari vie biochimiche. L'enzima exendin-4, rilasciato dalle ghiandole salivari \u00e8 simile all'ormone umano GLP-1, differisce per un solo amminoacido, ed entra nella via metabolica, in cui \u00e8 coinvolta anche l'Insulina. Questa molecola sembra promettere usi anche in altri campi medici."}
{"id": "1139117", "revid": "1632387", "url": "https://it.wikipedia.org/wiki?curid=1139117", "title": "The Best of Scorpions", "text": "The Best of Scorpions \u00e8 la prima raccolta della band Hard rock/Heavy metal tedesca Scorpions, pubblicata nel 1979.\nIl disco.\nApprofittando dell'enorme successo raggiunto dagli Scorpions con l'album \"Lovedrive\", la casa discografica RCA Records (che aveva prodotto i precedenti album della band ma che si era vista sostituita dalla nuova etichetta EMI) pubblic\u00f2 alla fine del 1979 una raccolta (la prima) dei pi\u00f9 grandi successi incisi dal gruppo nel periodo in cui aveva militato sotto il suo combo: la selezione comprende brani tratti da \"Fly to the Rainbow\" (1974), \"In Trance\" (1975), \"Virgin Killer\" (1976) e \"Taken by Force\" (1977); non contiene per\u00f2 tracce tratte dal loro album di debutto, \"Lonesome Crow\" (1972), che era stato pubblicato allora dalla piccola casa discografica Brian Records.\nLa copertina originale dell'album, un'immagine esplicita di una ragazza nuda con il simbolo dello scorpione tatuato su un fianco, venne censurata (quasi a continuare la tradizione di tutte le copertine pubblicate dagli Scorpions) e sostituita nella versione CD del 1984 dalla foto di un uomo a petto nudo con al collo un ciondolo con il simbolo dello scorpione.\nLa copertina della versione giapponese, che presentava invece l'immagine di uno scorpione tatuato sulla natica di una persona, non sub\u00ec censure."}
{"id": "1139118", "revid": "1573940", "url": "https://it.wikipedia.org/wiki?curid=1139118", "title": "Ceratosoma", "text": "Ceratosoma \u00e8 un genere di molluschi nudibranchi della famiglia Chromodorididae.\nTassonomia.\nIl genere comprende le seguenti specie:"}
{"id": "1139120", "revid": "1573940", "url": "https://it.wikipedia.org/wiki?curid=1139120", "title": "Ceratosoma amoenum", "text": "Ceratosoma amoenum () \u00e8 un mollusco nudibranco appartenente alla famiglia Chromodorididae.\nDescrizione.\nQuesta specie ha un corpo biancastro con elaborate striature arancioni e punti viola, specialmente sul dorso. La dimensione dei punti varia a seconda dell'area geografica (gli esemplari della Nuova Zelanda hanno i punti di maggiore dimensione).\nLe branchie e i rinofori sono di colore bianco-cremisi ed entrambi possono essere ritirati all'occasione in apposite sacche. Sul retro del mantello c'\u00e8 una grande concentrazione di ghiandole superficiali.\nQuesta specie raggiunge almeno i 60\u00a0mm di lunghezza.\nBiologia.\n\"Ceratosoma amoenum\" si nutre di spugne del genere \"Semitaspongia\" e delle specie \"Dysidea fragilis\". Dalla sua preda ottiene i metaboliti necessari.\nDistribuzione e habitat.\n\"Ceratosoma amoenum\" popola i piani mesolitorali dell'Australia del Sud (temperata) e della Nuova Zelanda settentrionale. Sono stati riportati anche alcuni avvistamenti nella costa del Queensland meridionale."}
{"id": "1139124", "revid": "1573940", "url": "https://it.wikipedia.org/wiki?curid=1139124", "title": "Ceratosoma brevicaudatum", "text": "Ceratosoma brevicaudatum \u00e8 un mollusco nudibranchio della famiglia Chromodorididae.\nBiologia.\nHa un parassita naturale, \"Ceratosomicola sacculata\", un piccolo crostaceo copepode ectoparassita."}
{"id": "1139127", "revid": "1573940", "url": "https://it.wikipedia.org/wiki?curid=1139127", "title": "Ceratosoma trilobatum", "text": "Ceratosoma trilobatum () \u00e8 un mollusco nudibranchio della famiglia Chromodorididae."}
{"id": "1139128", "revid": "1573940", "url": "https://it.wikipedia.org/wiki?curid=1139128", "title": "Ceratosoma tenue", "text": "Ceratosoma tenue \u00e8 un mollusco nudibranchio della famiglia Chromodorididae.\nDescrizione.\nPossono arrivare ad una lunghezza massima di 7\u00a0cm, sono caratterizzate da evidenti protuberanze dorsali che si allargano sul mantello e contengono una concentrazione di ghiandole difensive. Questi sono utilizzate per attirare i predatori lontano dalle branchie vitali e i rinofori, e sono una caratteristica distintiva del genere. Colore rosato arancione con macchie gialle, di tanto in tanto verde oliva, sempre con margini viola.\nDistribuzione e habitat.\nVive nelle acque dell'oceano indiano, il mar Rosso e l'oceano Pacifico, pu\u00f2 essere vista anche tra il sud-est Asiatico e l'Australia tropicale.\nPopola le acque poco profonde della barriera corallina."}
{"id": "1139132", "revid": "79642", "url": "https://it.wikipedia.org/wiki?curid=1139132", "title": "Cochi &amp; Renato", "text": ""}
{"id": "1139134", "revid": "486946", "url": "https://it.wikipedia.org/wiki?curid=1139134", "title": "Hard disk a stato solido", "text": ""}
{"id": "1139136", "revid": "119149311", "url": "https://it.wikipedia.org/wiki?curid=1139136", "title": "Stefano Missio", "text": "Biografia.\nStefano Missio fin dagli esordi si \u00e8 occupato di cinema documentario d'autore. Missio si \u00e8 messo in luce nel panorama cinematografico nel 1997 quando present\u00f2 \"Quando l'Italia non era un paese povero\", suo mediometraggio d'esordio al Torino Film Festival. Da allora ha realizzato vari film sia in pellicola che in digitale. Dal 2000 dirige il portale internet ildocumentario.it."}
{"id": "1139138", "revid": "729019", "url": "https://it.wikipedia.org/wiki?curid=1139138", "title": "Strada statale 462 della Val d'Arda", "text": "La ex strada statale 462 della Val d'Arda (SS 462), ora \"strada provinciale 462 R della Val d'Arda (SP 462 R)\", \u00e8 una strada provinciale italiana che si snoda nella provincia di Piacenza.\nPercorso.\nHa inizio nella localit\u00e0 di San Pietro in Corte (nel comune di Castelvetro Piacentino), dalla ex strada statale 10 Padana Inferiore; il suo tracciato \u00e8 lineare e scorrevole e, a dispetto del nome, non entra nella Val d'Arda, ma scorre a fianco del torrente omonimo solamente per un breve tratto. Tocca quindi le localit\u00e0 di San Pietro in Cerro, Cortemaggiore (dove diparte la ex strada statale 587 di Cortemaggiore) e, dopo aver intersecato l'autostrada A1, giunge poco a nord di Fiorenzuola d'Arda, dove si immette sulla strada statale 9 Via Emilia.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Piacenza."}
{"id": "1139142", "revid": "404449", "url": "https://it.wikipedia.org/wiki?curid=1139142", "title": "Alberese", "text": "Alberese \u00e8 una frazione del comune italiano di Grosseto, in Toscana.\nGeografia fisica.\nTerritorio.\nIl centro di Alberese \u00e8 situato 15\u00a0km a sud-est del capoluogo, nel cuore del Parco naturale della Maremma. Nonostante la presenza antropica sin dall'era preistorica, dove visse l'uomo delle caverne, oggi le vaste praterie e i naturali paradisi circostanti con il loro patrimonio faunistico e floristico, sono salvati e tutelati. Attualmente, l'Ente Parco Regionale della Maremma e una serie di normative regionali permettono di salvaguardare la conservazione ed il perdurare di questo patrimonio naturalistico. Mandrie brade di cavalli e buoi maremmani scorrazzano ancora per i larghi prati mentre tra i fitti boschi dei Monti dell'Uccellina i cinghiali, ((Daino Daini)) e caprioli vivono in natura.\nLe sterminate campagne si ravvivano in ogni stagione dei colori della natura, ocra in autunno e in inverno, verdi in primavera e gialli in estate, quando distese di girasoli si alternano ai campi di grano. Nelle assolate giornate estive, non \u00e8 raro imbattersi nel fenomeno della fata morgana percorrendo a piedi le lunghe e dritte strade vicinali.\nClima.\nIl clima della localit\u00e0 e dell'area di Alberese presenta caratteristiche di tipo mediterraneo, pi\u00f9 marcate lungo l'area litoranea e leggermente attenuate nell'area pianeggiante in cui \u00e8 situato il centro, a causa della presenza, a ovest, dei monti dell'Uccellina che esercitano un limitato effetto di barriera all'azione mitigatrice del mare.\nLe temperature medie di gennaio si attestano attorno ai +7 \u00b0C, mentre quelle di luglio sono di poco superiori ai 22 \u00b0C; mediamente i valori sono di poco inferiori, soprattutto nella stagione estiva, a quelli che si registrano nelle due stazioni meteorologiche di Grosseto. Rispetto al capoluogo, le precipitazioni medie annue risultano inferiori, sia nella quantit\u00e0 (600\u00a0mm annui) che nella frequenza (62 giorni annui con almeno 1\u00a0mm); le piogge risultano molto scarse durante il trimestre estivo (mediamente circa 60\u00a0mm in appena 7 giorni).\nStoria.\nFin dalla preistoria furono abitate alcune grotte, come quella dello Scoglietto, che conserva tracce di frequentazione anche pi\u00f9 recenti (et\u00e0 del Bronzo, et\u00e0 Romana); resti etruschi (Poggio Raso) e romani (Santa Francesca, Le Frasche) sono presenti soprattutto verso Talamone e lungo la Via Aurelia.\nIl moderno abitato, dominato dall'imponente mole della villa granducale, \u00e8 stato disegnato negli anni trenta del secolo scorso come \"citt\u00e0 di fondazione\" di concezione fascista che la svilupp\u00f2 grazie all'Opera Nazionale Combattenti ed all'assegnazione delle terre a contadini provenienti prevalentemente dal Veneto e dall'Italia nord-orientale.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Alberese.\nGeografia antropica.\nAlberese \u00e8 compreso nella circoscrizione n.5 Alberese-Rispescia e 8\u00aa Zona del comune di Grosseto.\nNel novembre del 2005 si costituisce la Pro loco Alborensis."}
{"id": "1139147", "revid": "287204", "url": "https://it.wikipedia.org/wiki?curid=1139147", "title": "Avy Scott", "text": "Biografia.\nDurante gli anni del college faceva spettacoli on line in cui si masturbava. Lasci\u00f2 l'universit\u00e0 per entrare nel mondo cinematografico adulto nel novembre 2001. Il suo primo film fu \"Four Finger Club #20\". Successivamente apparse in \"Real Sex Magazine #47\". Avy Scott \u00e8 apparsa in pi\u00f9 di 100 film adulti e ne ha diretti quattro."}
{"id": "1139148", "revid": "767487", "url": "https://it.wikipedia.org/wiki?curid=1139148", "title": "P.S. I Love You (film)", "text": "P.S. I Love You \u00e8 un film del 2007 diretto da Richard LaGravenese, tratto dal omonimo romanzo di Cecelia Ahern.\nIl film \u00e8 uscito nella sale italiane il 1\u00ba febbraio 2008.\nTrama.\n\u00c8 la storia di Holly e Gerry, una coppia giovane e felice fino a quando improvvisamente Gerry si ammala e muore. Holly, ancora ventinovenne, si ritrova gi\u00e0 vedova e con un senso di vuoto nella sua vita. \u00c8 arrabbiata perch\u00e9 si sente tradita da Gerry, proprio lui che le aveva promesso di starle accanto per il resto della sua esistenza. Ma Gerry non ha dimenticato la promessa fatta mentre era in vita e trova il modo di farle avere una lettera in date ben precise, con un messaggio che le possa essere d'aiuto per ritornare a vivere anche senza di lui e alla fine di ogni messaggio non dimentica mai di ricordarle una cosa: P.S. I love you! Pian piano Holly impara che deve continuare a vivere anche senza Gerry, che rimarr\u00e0 per sempre nel suo cuore.\nColonna sonora.\nLa colonna sonora originale del film comprende diverse canzoni di cantanti o gruppi conosciuti:"}
{"id": "1139150", "revid": "2373", "url": "https://it.wikipedia.org/wiki?curid=1139150", "title": "Grani di ghiaccio", "text": ""}
{"id": "1139154", "revid": "547034", "url": "https://it.wikipedia.org/wiki?curid=1139154", "title": "Magno (console 518)", "text": "L'imperatore Anastasio I era lo zio della madre, mentre il console per l'anno 512, il generale illirico Moschiano, suo padre. Magno fu eletto console per l'anno 518. La figlia Giuliana spos\u00f2 Marcello, fratello dell'imperatore Giustino II."}
{"id": "1139155", "revid": "287204", "url": "https://it.wikipedia.org/wiki?curid=1139155", "title": "Santuario della Madonna delle Grazie (Giugliano in Campania)", "text": "La chiesa di San Giovanni Evangelista in Campo si trova nell'area sud-est di Giugliano, in citt\u00e0 metropolitana di Napoli e diocesi di Aversa. \n\u00c8 meglio conosciuta come \"Chiesa della Madonna delle Grazie\", da non confondere perci\u00f2 con il complesso francescano di Santa Maria delle Grazie posto a nord del centro storico.\nStoria.\nI lavori per la costruzione della chiesa di San Giovanni pare iniziarono intorno all'anno mille, grazie al sostegno economico dei fedeli delle campagne circostanti: all'epoca, in effetti, il piccolo villaggio di Giugliano si sviluppava lontano quasi un chilometro pi\u00f9 a nord, lungo una diramazione della Via Campana.\nA testimoniare l'antichit\u00e0 dell'architettura vi sono l'alto campanile, a cinque piani con cuspide, databile al XV secolo ed il portale del XVI secolo: dopo lunghi anni di abbandono, infatti, la chiesa sub\u00ec varie operazioni di restauro (meglio, recupero) che rimodularono l'interno secondo i caratteri d'oggi, pur rispettando la pianta a navata unica e le partizioni in elevato.\nOpere d'arte.\nConservava il polittico con l'Incoronazione della Vergine, opera di Angiolillo Arcuccio, esponente dello stile gotico internazionale, (XV secolo). L'opera oggi \u00e8 custodita dalla Soprintendenza per i beni architettonici e per il paesaggio e per il patrimonio storico, artistico ed etnoantropologico per Napoli e Caserta.\nSi segnalano affreschi databili ai primi anni del XVI secolo ritrovati in alcune cappelle grazie a delicati interventi di rimozione degli intonaci."}
{"id": "1139156", "revid": "767487", "url": "https://it.wikipedia.org/wiki?curid=1139156", "title": "Sex Crimes - Giochi pericolosi", "text": "Sex Crimes - Giochi pericolosi (\"Wild Things\") \u00e8 un film del 1998 diretto dal regista John McNaughton.\nTrama.\nKelly Van Ryan, una giovane studentessa, si invaghisce del suo insegnante Sam Lombardo ma lo accusa di stupro, evento che sarebbe accaduto a casa dell'uomo; la ragazza confessa la violenza alla madre Sandra, una donna gelida ed egoista la quale \u00e8 solita invaghirsi di uomini pi\u00f9 giovani, e l'accusa viene avallata da Suzie Toller, una ragazza con problemi di tossicodipendenza ed alcolismo, la quale sostiene di essere stata violentata a sua volta dall'insegnante tempo addietro.\nL'accusa rovina la reputazione e l'esistenza di Sam che viene dapprima allontanato dalla scuola e successivamente messo sotto processo, rischiando il carcere; egli si rivolge a Ken Bowden, l'unico avvocato disponibile ad accettare il caso, e, durante il dibattimento, Suzie crolla e confessa la macchinazione ai danni dell'insegnante.\nSam viene assolto e la madre di Kelly \u00e8 costretta a risarcirlo con una cospicua somma di denaro. Solo in quel momento emerge l'accordo tra Sam e le due ragazze per spartirsi il bottino ma il detective Ray Duquette sospetta di una possibile macchinazione ed inizia ad indagare. Durante le indagini Suzie scompare e viene ritenuta morta, uccisa da Sam, e pochi giorni dopo Kelly viene uccisa da Ray, apparentemente per legittima difesa, dopo che questi si era recato a casa sua per interrogarla.\nRay viene espulso dalla polizia ed emerge l'accordo con Sam per eliminare le due ragazze e spartirsi il denaro ma a quel punto Sam uccide Ray con la complicit\u00e0 di Suzie, che in realt\u00e0 si era solo finta morta. Immediatamente dopo la ragazza uccide anche Sam avvelenandolo. La collega di Ray, Gloria Perez, cerca di raccogliere notizie e scopre un passato oscuro di Ray ed il quoziente intellettivo al di sopra della media di Suzie ma non pu\u00f2 provare pi\u00f9 nulla poich\u00e9 tutti sono scomparsi ed anche Suzie, che ha organizzato tutto, riceve il denaro dall'avvocato Bowden suo complice, prima di sparire definitivamente.\nSequel.\nFilm \"direct-to-video\":"}
{"id": "1139170", "revid": "308552", "url": "https://it.wikipedia.org/wiki?curid=1139170", "title": "Soppressata cilentana e del Vallo di Diano", "text": "La soppressata cilentana e del Vallo di Diano \u00e8 un salume insaccato previa affumicatura. Viene prodotta nel Cilento e nel Vallo di Diano (provincia di Salerno).\nIl prodotto si presenta con una stagionatura di almeno 40 giorni. La carne suina viene triturata o tagliuzzata e miscelata con sale e aromi naturali. L'impasto viene asciugato all'aria dopo essere stato posto in \"pani\" (sorta di panieri in fibra naturale) e insaccato in budello naturale suino. Segue poi una fase di affumicatura con legna di bosco (faggio e quercia).\nSoppressata di Gioi.\nUn particolare riconoscimento ha la \"soppressata\" prodotta nel comune di Gioi, ritenuta di particolare pregio.\nNell'opera di Nicola Onorati \"Compendio di agricoltura pratica\", edito nel 1817, si parla diffusamente della soppressata di Gioi: si sottolinea l'antichit\u00e0 di questa produzione (i primi cenni risalgono addirittura all'XI secolo) e la singolarit\u00e0 della tecnica. Infatti, \u00e8 l'unico salame campano lardellato, una tecnica che si ritrova ad esempio in Abruzzo, probabilmente veicolata dagli scambi di informazione della civilt\u00e0 pastorale transumante. Quella campana comunque, prende il nome dalla cittadina di Gioi, situata a pochi chilometri dalla costa tirrenica, in collina, a circa seicento metri di altitudine, nel cui territorio si produce. Si ricava soltanto dalle parti pregiate del suino, filetto e coscia, accuratamente mondate di tutte le cartilagini e dei nervetti e condita con sale e pepe. L'impasto, amalgamato con cura, deve riposare per una decina di ore. Quindi s'insacca nel budello naturale, inserendo al centro un filetto di lardo lungo quanto il budello stesso. Inizia poi la fase della stagionatura. La presenza del lardello, oltre che dare un tocco decorativo, contribuisce a mantenere umido l'impasto. La maturazione ottimale \u00e8 di 40/45 giorni.\nLa soppressata di Gioi ha la forma di una pagnottella divisa in due (una piccola paesana) e il colore della buccia e dell'impasto rosso bruno, reso ancora pi\u00f9 intenso dal contrasto col bianco marmoreo del lardo intero. I profumi sono molto intensi e aromatici: le note minerali e affumicate non devono prevalere sui sentori speziati e muschiati. In bocca il gusto \u00e8 lungo, ricco, con una sfumatura finale di castagna. Ottima per aprire un pasto, o come spuntino, la soppressata si accompagna benissimo con un rosso cilentano o meglio ancora con un rosato di buon corpo."}
{"id": "1139176", "revid": "125705332", "url": "https://it.wikipedia.org/wiki?curid=1139176", "title": "Clima terrestre", "text": "Il clima di una regione \u00e8 l'insieme delle condizioni meteorologiche medie di quella zona. \u00c8 caratterizzato dall'insolazione, dalla temperatura, dalla pressione, dall'umidit\u00e0 dell'aria, dalle precipitazioni, dalla nuvolosit\u00e0 e dai venti, e dalle loro variazioni anomale.\nDescrizione.\nI fattori che influenzano il clima sono: la presenza in un territorio della vegetazione, o la sua mancanza, l'influenza delle correnti marine, quanto e come il Sole agisce, la distribuzione delle terre e dei mari, la presenza di catene montuose e naturalmente l'altitudine e la latitudine; inoltre nelle vicinanze del mare l'umidit\u00e0 atmosferica contribuisce alla quantit\u00e0 delle precipitazioni piovose.\nIl clima della \"Terra\" generalmente viene diviso in \"fasce climatiche\" che seguono l'andamento dei paralleli con la \"vegetazione\" associata, in quanto ogni esemplare nasce, cresce e prospera in determinate condizioni di temperatura, pressione ed umidit\u00e0, quindi risulta un valido punto di paragone per quel che riguarda le varie tipologie del clima. La \"Terra\" viene di solito divisa in cinque gruppi climatici ed ognuno di questi possiede diversi cicli:\nIn montagna si trova una situazione equivalente agli ambienti che vanno dall'equatore ai poli; con l'aumentare dell'altezza diminuisce la temperatura, solo che ogni differenza avviene nello spazio di pochissimi chilometri, al contrario delle migliaia di chilometri che separano l'equatore dai poli.\nAd altri fenomeni di cambiamento del clima contribuiscono vari meccanismi naturali e quelli antropogenici, (cio\u00e8 variazioni della composizione dell'atmosfera grazie all'attivit\u00e0 umane), che variano il bilancio energetico globale, fra radiazioni ad onda corta (ultravioletta - visibile) e radiazioni ad onda lunga (infrarossa), e perci\u00f2 forzano il clima a cambiare (\"climate forcing\").\nNel periodo Pleistocene molte variazioni climatiche si alternarono con espansioni e ritiro dei ghiacciai; dopo questo intervallo negli ultimi 5.000-6.000 anni altri apprezzabili cambiamenti avvennero sulla \"Terra\".\nNell'Alto Medioevo (secolo) vi fu un periodo caldo seguito da un altro particolarmente freddo, avvenuto verso la fine del XVI e la seconda met\u00e0 del XIX, seguito da un periodo caldo che dura fino ad oggi. Queste variazioni sono testimoniate dall'avanzamento e ritiro dei ghiacciai alpini. Tutto fa pensare a periodi ciclici a cui va incontro la \"Terra\", dovuti a fattori pi\u00f9 svariati, tra cui fra gli ultimi, come affermato da scienziati russi, il nostro pianeta nel suo girovagare assieme al sistema solare attraverserebbe zone dello spazio pi\u00f9 o meno ricche di radiazioni ed appunto ora ci troveremmo in una di queste maggiormente densa e ci\u00f2 causerebbe l'anomalo momento di caldo con tutte le implicazioni che comporterebbe."}
{"id": "1139178", "revid": "767487", "url": "https://it.wikipedia.org/wiki?curid=1139178", "title": "Pennuti spennati", "text": "Pennuti spennati (\"For the Birds\") \u00e8 un cortometraggio animato statunitense del 2000 diretto da Ralph Eggleston.\nProdotto dalla Pixar Animation Studios, il corto ha vinto un Oscar come miglior cortometraggio d'animazione nel 2002 ed \u00e8 stato incluso nella versione su DVD del film \"Monsters &amp; Co.\" con il titolo tradotto \"Pennuti spennati\".\nTrama.\nIl cortometraggio inizia con un uccellino che si posa su un cavo telefonico tra due piloni, subito seguito da un secondo che gli si posa a fianco. Toccandosi i due iniziano a litigare. In breve tempo giungono sul cavo numerosi altri uccellini identici e tutti litigano tra loro per il posto. Il battibecco \u00e8 interrotto dal verso di un uccello molto pi\u00f9 grande (simile ad un becco a scarpa, ma con becco meno caratteristico e con un ciuffo di penne in testa simili a quelle della colomba coronata di Vittoria), appollaiato su uno dei piloni: gli uccellini lo guardano e cominciano a prenderlo in giro per il suo strano aspetto. Il grosso volatile non demorde e insiste nel voler conquistare l'amicizia e la simpatia dei pi\u00f9 piccoli: si alza in volo dal pilone e si posa al centro del cavo che inizia cos\u00ec a piegarsi per il peso verso il basso, fino quasi a toccare terra. Gli uccellini non ci stanno e iniziano a lamentarsi vigorosamente; il grosso uccello fa lo stesso imitandoli. Uno degli uccellini, seccato, lo becca e il grosso uccello finisce a testa in gi\u00f9 con le zampe ancorate al cavo. La coppia centrale di uccellini inizia a beccagli le zampe per fargli perdere la presa. La cosa sembra funzionare, ma troppo tardi si accorgono che questo piano per disfarsi dell'intruso era una cattiva idea: finiscono infatti fiondati verso il cielo, perdendo tutte le loro piume. Dopo qualche istante cadono a terra venendo a loro volta scherniti dall'uccello pi\u00f9 grande."}
{"id": "1139179", "revid": "1632387", "url": "https://it.wikipedia.org/wiki?curid=1139179", "title": "Nike Air Max", "text": "Le Nike Air Max sono scarpe prodotte dalla societ\u00e0 statunitense Nike. Il primo modello risale al 1987, e si caratterizzava in particolare per essere il primo esemplare ad utilizzare la tecnologia \"Air Visibile\", un largo cuscinetto d'aria posto sul tallone e visibile, per la maggior parte dei modelli, a lato dell'intersuola. \nStoria.\nCorreva l\u2019anno 1987, precisamente il 26 Marzo, quando Mark Parker e Tinker Hatfield diedero vita ad una scarpa che rivoluzion\u00f2 totalmente il mondo del \"footwear\" e che si inser\u00ec prepotentemente anche nella cultura popolare americana (e non): la Nike Air Max 1. Fu la prima scarpa da ginnastica a presentare una camera d'aria visibile, rivoluzionando da quel momento in poi il concetto di \"Air\".\nIl modello del 1993 fu il primo ad avere l'inserto Air sul tallone completamente visibile, anche sul retro della scarpa e non solo sui lati. Il modello del 1995 fu il primo ad avere l'inserto Air visibile anche sulla pianta del piede mentre in quello del 1997 venne utilizzato per la prima volta un unico cuscinetto d'aria su tutta la scarpa.\nLa canzone dei Beatles \"Revolution\" \u00e8 stata usata per accompagnare lo spot pubblicitario televisivo delle Air Max. Per la prima e unica volta una canzone dei Beatles venne utilizzata per uno spot televisivo.\nLe Air Max Silver furono le prime \"sneakers\" a proiettare Nike fuori dal campo di allenamento e direttamente nel mondo della moda. \nL\u2019iconico design delle Silver, accattivante, originale e all'avanguardia, \u00e8 sicuramente ci\u00f2 che ne ha sancito il successo. L'intento della Nike era infatti proporre una scarpa dinamica, comoda e confortevole, che garantisse perfetta rapidit\u00e0 nei movimenti. Le Air Max 97 sono anche sneakers fra le pi\u00f9 resistenti di sempre grazie alla tomaia in \"mesh\", agli inserti in pelle sintetica e alla suola in gomma antiscivolo.\nIl loro valore si riscontra anche semplicemente come scarpe per il tempo libero grazie all'unione di comfort e design unici. Il modello del 1995, ad esempio, \u00e8 stato a lungo di gran moda e realizzato in diversi colori. Anche se la sua popolarit\u00e0 \u00e8 sfumata nel tempo, rimane ancora oggi molto apprezzata tra i giovani. Questo modello, accolto inizialmente con scetticismo a causa della pelle scamosciata, l'alto prezzo di vendita e i colori al neon, cominci\u00f2 ad essere amato soprattutto fuori dagli Stati Uniti e solo successivamente divenne famoso anche nello stesso paese di nascita.\nLe Air Max IV, oltre ad essere il modello pi\u00f9 venduto, sono assai diffuse come accessorio d'abbigliamento tra i fan della gabber music.\nEsistono differenti sistemi e modelli di ammortizzazione Air Max: le \u201cAir Max 2\u201d, prive di fori nel cuscinetto d'aria ma ad alta pressione; il \u201cTube air\u201d, costituito da piccoli cerchi nell'intersuola della scarpa; il \u201cTotal Air\u201d, altro termine per indicare il sistema esteso di cuscinetto su tutta la pianta della scarpa; il \u201cTuned Air\u201d, sistema costituito da singoli gusci orientati verso zone diverse del piede. Agli inizi degli anni 90 l'inserto air \u00e8 visibile anche dal fondo della scarpa a basso profilo con l'introduzione dello \u201cZoom air\u201d (anche se porzioni pi\u00f9 piccole di cuscinetti erano gi\u00e0 visibile nei fondi di altri modelli Air Max).\nNonostante le Air Max siano nate e rimangano sempre scarpe da corsa, il sistema di ammortizzazione \u00e8 stato permutato e utilizzato per la creazione di modelli per ogni tipo di sport: Basketball (ad esempio le \"Air Max uptempo\"), Cross Training, Golf, Tennis.\nModelli.\nElenco in ordine cronologico dei modelli pi\u00f9 famosi:\nAir Max 95.\nIl design delle Air Max 95 si ispira e prende come modello il corpo umano: l'intersuola assomiglia ad una colonna vertebrale e il tessuto rappresenterebbe la pelle. I rivenditori erano inizialmente riluttanti all'acquisto di questo modello di alta tecnologia essendo estremamente costoso. Fu il primo modello infatti ad avere un prezzo di vendita superiore alle 100 sterline nella catena di negozi britannica JD Sports. Nel mondo dei \"chavs\" sono semplicemente conosciute come \u201cone ten\u201d proprio per il cartellino \u00a3 109.99. Sono diventate molto popolari tra i Chavs come scarpe di culto. A causa della loro popolarit\u00e0 sono state, tuttavia, oggetto di molte imitazioni e vendute sul web a prezzi notevolmente inferiori. Inoltre da un recente database della polizia americana, si evince che le calzature preferite dai criminali sono le Nike Air Max 95.\nAir Max 97.\nIl design delle Air Max 97 si ispira a quello dei treni proiettili giapponesi. Sono state rilasciate nel 1997 in un colorway metallico e con una suola caratterizzata da un cuscinetto d'aria quasi interamente visibile. La tomaia presenta tre linee in materiale rifrangente Scotchlite realizzate dalla 3M.\nL'Air Max 97 \u00e8 una scarpa da corsa progettata da Christian Tresser e viene prodotta con diversi materiali, tra cui pelle, schiuma di poliuretano. Il colorway originale, noto come \"Silver Bullet\", \u00e8 stato rilasciato una seconda volta negli Stati Uniti il 13 aprile 2017 per un prezzo di 175 $. A partire dal 1\u00ba agosto 2017 sono stati messi in commercio pi\u00f9 di dieci nuovi colorway aggiuntivi.\nAir Max 360.\nNel gennaio 2006 la Nike ha lanciato il nuovo modello Air Max 360, una nuova scarpa con un design che presenta il cuscinetto visibile a 360 gradi.\nNel settembre 2006, Nike presenta il pacchetto Speciale \"one time only pack\" che fuse le 360 con 3 altri classici modelli di Air Max: le Air Max 90, le Air Max 95 e le Air Max 97. In questa edizione speciale, l'intersuola rivoluzionaria delle 360 va a sostituire quella tradizionale dei tre modelli classici. Le scarpe vengono prodotte in tre colori: rosso per le Air Max 90, verde-giallo per le Air Max 95 e grigio-argento per le 97."}
{"id": "1139202", "revid": "1272592", "url": "https://it.wikipedia.org/wiki?curid=1139202", "title": "Villa granducale di Alberese", "text": "La villa granducale di Alberese si trova ad Alberese, frazione del comune di Grosseto.\nStoria.\nIl complesso venne edificato nel corso del XV secolo ed era originariamente la sede dell'Ordine dei cavalieri di san Giovanni di Gerusalemme; nel tardo XVI secolo venne costruita accanto al palazzo la cappella di Sant'Antonio Abate.\nNelle epoche successive il complesso divenne dimora granducale e, nel corso del XVIII secolo, sub\u00ec profondi lavori di restauro che trasformarono l'antico palazzo in villa-fattoria, inglobando la chiesa nelle mura del complesso: l'aspetto attuale \u00e8 dovuto a questa ristrutturazione operata dai Lorena.\nArchitettura.\nLa villa granducale si presenta come un maestoso complesso dalle linee eleganti a tre piani, con due terrazze laterali di diversa grandezza, poste lateralmente al primo piano; la chiesa di Sant'Antonio Abate risulta incorporata tra la villa ed altri edifici che si dispongono ad L rispetto all'edificio religioso. Sul retro della chiesa si innalza la torre campanaria che mantiene la medesima semplicit\u00e0 dell'edificio religioso.\nLa chiesa viene aperta al pubblico solo la mattina della domenica delle Palme per la benedizione degli ulivi che precede la processione diretta alla vicina chiesa parrocchiale in stile neoromanico di epoca novecentesca."}
{"id": "1139207", "revid": "2231902", "url": "https://it.wikipedia.org/wiki?curid=1139207", "title": "Federigo degli Alberighi", "text": "Federigo degli Alberighi \u00e8 la nona novella della quinta giornata del \"Decameron\" di Giovanni Boccaccio, la vicenda \u00e8 narrata da Fiammetta.\nPersonaggi.\nFederigo degli Alberighi: un giovane nobile appartenente a una ricca famiglia fiorentina, innamorato della nobildonna Giovanna.\nGiovanna: nobildonna amata da Federigo col quale alla fine della novella si sposa pur essendo stata molto \"costretta\" inizialmente da Federigo.\nIl figlio di Giovanna: Che muore di una malattia molto rischiosa per lei e per il continuo della sua vita...\nTrama.\nFederigo degli Alberighi, un giovane conosciuto per la sua gentilezza e cortesia, proveniente da una nobile famiglia fiorentina, si invaghisce di una nobildonna, monna Giovanna. Per tentare di fare colpo su di lei, sperpera il suo patrimonio in balli e feste, dominato dai sentimenti dell'amore impossibile (Giovanna \u00e8 gi\u00e0 sposata). Si rovina a tal punto che gli resta solo un piccolo podere e un falcone, con il quale si guadagna da vivere e di che mangiare cacciando.\nAd un certo punto il marito di Giovanna si ammala e muore, quindi la donna si dedica interamente al suo unico figlio, gi\u00e0 abbastanza cresciuto ma anche lui molto malato. Prova a rinvigorirlo portandolo in un podere, curiosamente vicino a quello di Federigo. Ben presto il ragazzo fa amicizia con Federigo e osserva il suo falcone: lo ritiene maestoso e crede che possedere quel rapace lo potrebbe fare stare molto meglio. Ne parla con la madre, che accetta mal volentieri di chiedere a Federigo il suo bene pi\u00f9 prezioso, dopotutto l'amore non ricambiato per Federigo verso Giovanna l'aveva indotto a sperperare tutto il suo patrimonio e a dover vivere di sola caccia, ma l'insistenza del figlio la convince. \nGiovanna, quindi, pensa di ricorrere all'astuzia: si fa offrire un pranzo da Federigo e, siccome una donna vedova non pu\u00f2 stare a casa di un uomo solo, perch\u00e9 non \u00e8 buon segno, porta una sua amica con lei. Federigo per\u00f2, si rende conto di avere solo verdure nella dispensa e non sapendo cosa offrire alle ospiti, decide di sacrificare e far cucinare proprio il falcone per pranzo, senza per\u00f2 dire nulla al riguardo. Quando per\u00f2 la donna inizia a parlare a Federigo del vero motivo per il quale \u00e8 venuta, lui scoppia in lacrime e le riferisce di aver cucinato il suo falcone. \nAll'infausta notizia, il ragazzino peggiora notevolmente e muore dopo poco tempo. In seguito i fratelli di Giovanna consigliano alla sorella un nuovo matrimonio. Lei vorrebbe sposare Federigo perch\u00e9 si era dimostrato nobile di cuore cucinando il suo bene pi\u00f9 prezioso pur di darle da mangiare. I fratelli all'inizio si oppongono, non ritenendo conveniente che Giovanna si metta con un uomo afflitto da problemi economici, ma la donna \u00e8 irremovibile e la spunta. Giovanna e Federigo si sposano felicemente. Federigo diventa un saggio amministratore.\nCommento.\nLa vicenda \u00e8 incentrata sull'amor cortese e sulle virt\u00f9 che, sfiancati dalla liberalit\u00e0 eccessiva, alla fine trovano frutto nell'unione con una controparte che sembra rappresentare la concretezza della nuova classe borghese."}
{"id": "1139217", "revid": "29727", "url": "https://it.wikipedia.org/wiki?curid=1139217", "title": "Eloderma", "text": ""}
{"id": "1139225", "revid": "599013", "url": "https://it.wikipedia.org/wiki?curid=1139225", "title": "Zcd", "text": ""}
{"id": "1139228", "revid": "599013", "url": "https://it.wikipedia.org/wiki?curid=1139228", "title": "Accessori della PlayStation 3", "text": "Panoramica sulle periferiche PlayStation specifiche per la PlayStation 3.\nSixaxis.\nIl Sixaxis \u00e8 il primo controller ufficiale della PlayStation 3.\nDualShock 3.\nIl DualShock 3 \u00e8 il secondo controller ufficiale della PlayStation 3, dotato per\u00f2 della funzione di vibrazione.\nAdattatore per Memory Card.\n\u00c8 un adattatore che, collegato alla console con un cavetto USB-USB Mini-B (non incluso con l'adattatore ma gi\u00e0 presente con la console), permette di trasferire i dati salvati sulle Memory Card di PlayStation e PlayStation 2 nel disco rigido della PlayStation 3, mettendoli in una Memory Card virtuale. Non \u00e8 per\u00f2 possibile fare il contrario, ossia spostare i dati dalla PlayStation 3 alle Memory Card.\nTelecomando.\n\u00c8 in vendita anche un telecomando Bluetooth, che consente di godere al meglio dei contenuti (film, musica) su Blu-ray Disc o DVD. Utilizzando la tecnologia Bluetooth invece che gli infrarossi, non necessit\u00e0 di essere puntato alla console.\nCavi.\nSono disponibili diversi tipi di cavi: Composito, HDMI, Component, S-Video e audio digitale.\nPlayStation Eye.\n\u00c8 in vendita anche l'erede della videocamera EyeToy, chiamata PlayStation Eye, anche se \u00e8 possibile utilizzare quella USB per la PlayStation 2, come del resto la maggior parte degli apparecchi USB dedicati alla PS2.\nPlayStation Move.\nController sensibile al movimento da usare in accoppiata con la PlayStation Eye.\nAuricolare.\nDal 30 ottobre 2008 \u00e8 disponibile il nuovo auricolare Bluetooth prodotto dalla Sony. L'auricolare \u00e8 il primo prodotto interamente dalla casa nipponica. Il dispositivo ha un'autonomia di circa otto ore, e la ricarica avviene tramite connessione USB con un cavo mini-USB. L'auricolare per PlayStation 3 \u00e8 dotato di una tecnologia che limita il rumore e gli effetti di disturbo. Su schermo, inoltre, la console fornir\u00e0 dettagli sulla carica residua, sul volume, sulla qualit\u00e0 della connessione.\nTastiera Wireless.\nPratica tastiera wireless da collegare alla parte superiore del controller ufficiale della PlayStation 3. Disponibile da novembre 2008 \u00e8 utile nelle chat testuali e per la navigazione in internet.\nPer essere usata correttamente, necessita del software di sistema aggiornato alla versione 2.50 o successiva.\nAdattatore AC.\nIn vendita da gennaio 2009. L'adattatore AC permette di ricaricare qualsiasi periferica PS3 dotata di USB. Non sar\u00e0 quindi pi\u00f9 necessario lasciare accesa la console per ricaricare gli accessori.\nMicrofoni Wireless.\nA partire da marzo 2009, i classici microfoni Singstar sono disponibili in versione wireless. Compatibili sia con PlayStation 3 che con PlayStation 2, possono essere utilizzati con qualsiasi titolo Singstar.\nBuzzers.\nA partire da luglio 2008, i classici buzzers Buzz! sono disponibili in versione wireless. Compatibili sia con PlayStation 3 che con PlayStation 2, possono essere utilizzati con qualsiasi titolo Buzz!\nSchermo 3D.\nIn vendita da novembre 2011, lo schermo 3D di 24\" consente di vedere due immagini diverse sullo stesso schermo, grazie agli appositi occhialini attivi. Ogni giocatore vede quindi la propria parte del gioco. Dispone di due uscite HDMI, un'uscita per le cuffie, l'uscita component, e ha anche un subwoofer incluso. Per vedere in 3D con la PlayStation 3 \u00e8 richiesto l'aggiornamento 3.30. Per riprodurre i Blu-Ray 3D \u00e8 necessario avere l'aggiornamento 3.50."}
{"id": "1139230", "revid": "599013", "url": "https://it.wikipedia.org/wiki?curid=1139230", "title": "Federazione calcistica del Canada", "text": "La Canadian Soccer Association (CSA) \u00e8 l'organo ufficiale di regolamentazione e di governo dell'attivit\u00e0 calcistica in Canada.\nAd essa \u00e8 demandata la gestione delle nazionali di calcio canadesi maschile e femminile e della coppa nazionale, il Canadian Championship; inoltre, di concerto con la contigua U.S. Soccer Federation, assicura il corretto svolgimento dei campionati calcistici nordamericani, primi tra tutti la Major League in ambito maschile e la W-League in quello femminile.\nLa federazione ha sede a Ottawa (Ontario).\nStoria.\nFin dalla met\u00e0 del XIX secolo il calcio era praticato in Canada. Si hanno notizie di un incontro avvenuto a Toronto nel 1859 tra una squadra locale e una di immigrati irlandesi, di uno avvenuto a New Westminster nel 1862 e uno a Victoria nel 1865. Non \u00e8 chiaro con quali regole le suddette partite si fossero disputate: \u00e8 tuttavia certa la data del 1876, anno in cui si gioc\u00f2, sempre a Toronto, il primo documentabile incontro con le regole moderne.\nI rudimenti di una federazione calcistica in Canada si ebbero nel 1880, quando fu formata un'associazione chiamata \"Western Football Association (WFA)\", nata con lo scopo di promuovere la disciplina nell'Ontario sud-occidentale; negli anni, alla WFA si associarono numerosi club provenienti da quella zona. Nel 1885 alcune squadre affiliate alla WFA si recarono negli Stati Uniti per giocare alcuni incontri nel New Jersey contro team della - ancora ufficiosa - American Football Association. Vi fu anche un incontro non ufficiale tra squadre internazionali: una selezione canadese sconfisse a Newark per 1-0 quella statunitense, in quello che fu il primo incontro tra nazionali disputato sul territorio nordamericano. La ripetizione dell'incontro, avvenuto un anno dopo sullo stesso terreno, vide gli statunitensi prevalere 3-2, inaugurando la consuetudine di incontrarsi una volta all'anno, talora in Canada, talora negli Stati Uniti.\nIl 19 marzo 1896 nacque un'associazione nella provincia di Manitoba, la \"Manitoba Football Association\", mentre nel 1901 si form\u00f2 la \"Ontario Football\" (oggi \"Soccer\") \"Association\", che diede vita alla \"Ontario Cup\". Nel 1904 un team canadese, il , vinse la medaglia d'oro al torneo calcistico dei Giochi Olimpici di St. Louis, contro due squadre statunitensi; nel 1906 e nel 1911 nacquero altre due federazioni, rispettivamente nel Saskatchewan e nel Qu\u00e9bec.\nIl 24 maggio 1912 le varie federazioni sparse per tutto il territorio canadese si riunirono a Toronto e diedero vita alla \"Dominion of Canada Football Association (DFA)\", federazione nazionale che chiese e ottenne il riconoscimento della FIFA nel 1913, contemporaneamente alla nascita della United States Football Association, poi U.S. Soccer Federation. Tra i primi atti della neonata federazione nazionale, l'istituzione della Coppa nazionale canadese, la Open Canada Cup. Nel 1924 la nazionale canadese gioc\u00f2 il suo primo incontro ufficiale, contro l' a Brisbane, venendo sconfitta per 3-2.\nLa DFA usc\u00ec dalla FIFA nel 1928, seguendo l'esempio delle federazioni britanniche (in primis la Football Association inglese), per controversie legate ai rimborsi e allo status dei calciatori dilettanti. Robert McDonald divenne in quello stesso anno il primo calciatore canadese a essere ingaggiato oltreoceano, per gli scozzesi del . Tre anni dopo, il portiere Joe Kennaway, di Montr\u00e9al, firm\u00f2 per l'altra squadra di Glasgow, il .\nNegli anni trenta la Grande depressione port\u00f2 il sistema - calcio canadese sull'orlo della bancarotta. Solo pesanti interventi finanziari da parte del presidente della DFA Len Peto imped\u00ec il fallimento della federazione.\nNegli anni cinquanta, dopo il rientro nella FIFA che faceva seguito a quello gi\u00e0 intrapreso dalle federazioni britanniche, la federazione canadese (nel frattempo divenuta \"Canadian Soccer Association\") prese parte per la prima volta alle qualificazioni di un torneo ufficiale, quelle per il in Svezia. Il girone nordamericano dei canadesi comprendeva e : a Toronto il match con gli USA termin\u00f2 5-1, e anche il ritorno a St. Louis vide i canadesi prevalere 3-2. Per venire incontro al Messico, la cui squadra per problemi economici non poteva effettuare la trasferta in Ontario, i canadesi accettarono di giocare entrambe le partite di andata e ritorno a Citt\u00e0 del Messico, vinte entrambe dai locali per 2-0 e 3-0. Furono cos\u00ec i messicani a qualificarsi per la Svezia.\nFu per il che il Canada riusc\u00ec per la prima - e, tuttora, unica - volta nella sua storia, a qualificarsi per la fase finale di un torneo mondiale. L'avventura termin\u00f2 dopo le tre partite di prima fase, sebbene con passivi tutto sommato contenuti (0-1 contro la , 0-2 contro e ). Nel 1999 la nazionale femminile si qualific\u00f2 per la prima volta per la fase finale del campionato del mondo, nella cui edizione del 2003 conquist\u00f2 il quarto posto finale. Sia la nazionale maschile che quella femminile sono stati una volta ciascuno campioni nordamericani della CONCACAF avendo vinto il campionato continentale di categoria (la CONCACAF Gold Cup) rispettivamente nel 2000 e nel 1998.\nTra il giugno e il luglio del 2007 il Canada ha ospitato la XVI edizione del campionato mondiale under-20."}
{"id": "1139232", "revid": "17654", "url": "https://it.wikipedia.org/wiki?curid=1139232", "title": "Versi saturni", "text": ""}
{"id": "1139241", "revid": "21880", "url": "https://it.wikipedia.org/wiki?curid=1139241", "title": "Anisodoris", "text": ""}
{"id": "1139245", "revid": "1573940", "url": "https://it.wikipedia.org/wiki?curid=1139245", "title": "Peltodoris nobilis", "text": "Peltodoris nobilis () \u00e8 un mollusco nudibranco della famiglia Discodorididae.\nBiologia.\nSi nutre di spugne dei generi \"Halichondria\", \"Haliclona\", \"Lissodendoryx\", \"Mycale\" (\"Mycale adhaerens\", \"Mycale macginitiei\"), \"Myxilla\" (\"Myxilla agennes\", \"Myxilla incrustans\"), \"Paresperella\", \"Terpios\", \"Zygherpe\" e delle specie \"Astylinifer arntdi\", \"Biemma rhadia\", \"Hymenamphiastra cyanocrypta\", \"Ophlitaspongia pennata\", \"Suberites ficus\", \"Tedania gurjanovae\"."}
{"id": "1139250", "revid": "599013", "url": "https://it.wikipedia.org/wiki?curid=1139250", "title": "Sabiniano", "text": ""}
{"id": "1139252", "revid": "1543377", "url": "https://it.wikipedia.org/wiki?curid=1139252", "title": "Trasporti in Oman", "text": "Questa voce raccoglie le principali tipologie di Trasporti in Oman.\nTrasporti su rotaia.\nRete ferroviaria.\n\u00c8 inesistente.\nReti metropolitane.\nAnche la metropolitana \u00e8 assente.\nReti tranviarie.\nNeanche il servizio tranviario \u00e8 presente.\nTrasporti su strada.\nRete stradale.\nIn totale: 60.230\u00a0km (dati 2012)\nReti filoviarie.\nAttualmente in Oman non esistono filobus.\nAutolinee.\nNella capitale, Mascate, ed in tutte le zone abitate dell'Oman sono presenti aziende pubbliche e private che gestiscono trasporti urbani, suburbani ed interurbani esercitati con autobus.\nTrasporti aerei.\nAeroporti.\nIn totale: 132 (dati 2013)\na) con piste di rullaggio pavimentate: 7\nb) con piste di rullaggio non pavimentate: 119\nEliporti.\nIn totale: 1 (dati 1999)"}
{"id": "1139255", "revid": "125408603", "url": "https://it.wikipedia.org/wiki?curid=1139255", "title": "Raffaello Balzo", "text": "Biografia.\nNato ad Udine il 18 marzo 1975, vive fino all'et\u00e0 di diciotto anni ad Artegna (UD). Nel 1976 compare sui giornali dopo essere stato salvato dalla nonna durante il terremoto che colp\u00ec il Friuli. Nel 1995 vince il concorso \"Fotomodello dell'Anno\", nel 1998 quello di \"Mister Friuli\", l'anno seguente arriva 1\u00ba al concorso \"Il pi\u00f9 bello d'Italia\". Si trasferisce a Milano, dove inizia la carriera di modello che lo porter\u00e0 a lavorare anche a Londra e New York. Appare per la prima volta in televisione come \"Carramba Boy\" nel programma \"Carramba che sorpresa!\", condotto da Raffaella Carr\u00e0. Oltre a lavorare come modello e attore di fotoromanzi, inizia a studiare recitazione e nel 2001 esordisce interpretando il ruolo di \"Ettore\" nella serie tv \"Compagni di scuola\".\nTra il 2003 e il 2004 interpreta il ruolo di \"Matteo Consoli\" nella soap opera di Rai 3, \"Un posto al sole\". Nel 2005 \u00e8 nel cast di \"Elisa di Rivombrosa 2\", regia di Cinzia TH Torrini e Stefano Alleva, dove interpreta il ruolo di \"Armand Benac\". Nel 2006 partecipa alla quarta edizione del reality show \"L'isola dei famosi\", condotto da Simona Ventura, venendo eliminato nel corso della settima puntata con il 63% dei voti. Il 2007 debutta nel cinema con i film \"Il soffio dell'anima\", regia di Vittorio Rambaldi, nelle sale nel marzo del 2009, e \"Matrimonio alle Bahamas\", regia di Claudio Risi, con Massimo Boldi. \nNel 2008 partecipa insieme a Kate Moss al videoclip della canzone Uptown dei Primal Scream\nNel dicembre dello stesso anno debutta in teatro con il musical \"La surprise de l'amour\", regia di Marco Bracco. Dal gennaio del 2009 fino a settembre 2011 \u00e8 nel cast principale su Canale 5 nella popolare soap opera \"CentoVetrine\" con il ruolo di \"Niccol\u00f2 Castelli\"."}
{"id": "1139258", "revid": "1896180", "url": "https://it.wikipedia.org/wiki?curid=1139258", "title": "Wii Sports", "text": " \u00e8 una raccolta di videogiochi sportivi prodotta da Nintendo e distribuita insieme alla console Nintendo Wii, facente parte della \"Serie Wii\". La console \u00e8 dotata di un dispositivo di puntamento wireless chiamato \"Wiimote\", che viene tenuto in mano dal giocatore (senza appoggiarlo su una superficie) e rileva il movimento in tre dimensioni. Il gioco introduce per la prima volta i Mii. Inoltre \u00e8 disponibile un secondo dispositivo di controllo chiamato Nunchuk, che assomiglia a un nunchaku. \"Wii Sports\" \u00e8 progettato come \"killer application\": le sue caratteristiche sono state scelte appositamente per sfruttare a pieno, e quindi promuovere e pubblicizzare, i nuovi sistemi di controllo introdotti con la console. Con 40,24 milioni di unit\u00e0 vendute, Wii Sports \u00e8 diventato nel dicembre 2008 il gioco pi\u00f9 venduto della storia, superando le vendite di Super Mario Bros., che deteneva il record. Al 30 settembre 2020 , Wii Sports ha venduto oltre 82,90 milioni di copie; \u00e8 da notare, per\u00f2, che in una buona percentuale delle copie vendute rientrano quelle incluse nel bundle base di Wii. Ad agosto 2021 Wii Sports resta ancora il quarto videogioco pi\u00f9 venduto di sempre, preceduto solo da GTA V, Minecraft e Tetris.\nIl 24 luglio 2009 \u00e8 stato pubblicato un seguito, \"Wii Sports Resort\".\nModalit\u00e0 di gioco.\nSport.\nAppartengono al pacchetto \"Wii Sports\" i seguenti giochi:\nOgni sport ha tre allenamenti per migliorare le proprie capacit\u00e0.\nTennis (1-4).\nSimulatore del gioco del tennis nel quale il giocatore controlla la racchetta mediante il \"Telecomando Wii\". Si possono compiere movimenti come dritti, rovesci, smorzate, pallonetti, e via dicendo. \u00c8 supportata la modalit\u00e0 a pi\u00f9 giocatori: fino a quattro giocatori possono giocare in uno stesso incontro e le squadre sono a scelta. A prescindere del numero di persone che giocano, le partite saranno sempre dei doppi (4 giocatori in campo) e ogni giocatore pu\u00f2 impersonare da 0 fino a tutte e 4 le persone in campo.\nSe si inizia una partita solo con Mii gestiti dal Wii, allora durante la partita sar\u00e0 possibile comandare la telecamera passando dalla classica a una mobile intorno al campo, potendo anche alzare e abbassare la camera (il target non \u00e8 controllabile e verr\u00e0 sempre inquadrata la pallina). I punti esperienza sono dati in base alle partite contro i Mii gestiti dal Wii e dalle proprie performance.\nBaseball (1-2).\nSimulatore del gioco del baseball nel quale il giocatore muove il \"Telecomando Wii\" come se fosse una mazza o un guantone. Il gioco risulta piuttosto difficile, perch\u00e9 a causa del controllo del personaggio presente solo durante l'esecuzione del lancio e della battuta, non c'\u00e8 la possibilit\u00e0 di organizzare una propria strategia di gioco e il tutto si basa sulla capacit\u00e0 di esecuzione della battuta nei vari casi di lancio. Uniche opzioni previste dalla struttura di gioco sono le 4 tipologie di lancio: il lancio curvo, lo split (lancio basso), lo slider (o palla ad effetto) e la palla veloce; le diverse tipologie si possono usare per cogliere alla sprovvista i propri avversari. La modalit\u00e0 a 2 giocatori \u00e8 supportata lasciando lo schermo al battitore, mentre il lanciatore deve effettuare il movimento senza per\u00f2 avere una prospettiva posteriore del proprio personaggio. L'unica visuale posteriore che ha il lanciatore si pu\u00f2 trovare sul megaschermo dello stadio, ma \u00e8 comunque troppo piccolo per poter essere utilizzato dal giocatore. Queste visuali per\u00f2 si verificano solo ed esclusivamente nella modalit\u00e0 a 2 giocatori, mentre il gioco singolo permette la visuale posteriore sia durante il lancio, sia durante la battuta.\nBowling (1-4).\nSimulatore del gioco del bowling nel quale tenendo il \"Telecomando Wii\" come se fosse una palla si simuler\u00e0 il movimento del lancio. Prima dell'esecuzione del movimento il giocatore pu\u00f2 decidere l'inclinazione sulla pista del proprio lancio e anche la posizione iniziale del proprio Mii, dopo aver eseguito il lancio invece si pu\u00f2 determinare l'effetto impresso alla palla da Bowling inclinando il \"Telecomando Wii\" verso la direzione che si vuole far prendere all'effetto. Effettuando una partita a pi\u00f9 giocatori, si potr\u00e0 rispettare il turno di scelta del telecomando come accade in una reale partita di Bowling. Permette di giocare fino a 4 giocatori, e ci\u00f2 risulta essere a turni.\nGolf (1-4).\nSimulatore del gioco del golf nel quale il giocatore tiene il \"Wii Remote\" come se fosse l'impugnatura della mazza, eseguendo il movimento corrispondente per colpire la pallina. Oltre alla consueta scelta delle mazze il controllo del \"Wii Remote\" permette anche di imprimere alla pallina un effetto desiderato. Senza riuscire ovviamente a riprodurre alla perfezione l'esecuzione del colpo \u00e8, comunque sia, il pi\u00f9 sensibile tra i giochi che vengono presentati in \"Wii Sports\", infatti un movimento impercettibile del controller pu\u00f2 determinare la riuscita o il fallimento del colpo eseguito.\nCi sono 4 modalit\u00e0 di gioco per un totale di 9 buche. 3 buche per ogni livello di difficolt\u00e0 e una modalit\u00e0 a 9 buche che permette al giocatore di giocare tutte le buche dei tre livelli di difficolt\u00e0 assieme.\nPugilato (1-2).\nSimulatore della boxe nel quale il giocatore gestisce il proprio Mii utilizzando il \"Wii Remote\" nella mano destra e il nunchuk nella sinistra e li muove come se stesse combattendo con dei veri guantoni da Boxe. L'utilizzo dei due controller comunque non si basa semplicemente sull'esecuzione del colpo, ma anche sulla posizione del proprio personaggio sul ring; inclinando infatti entrambi i controller si pu\u00f2 ottenere lo spostamento del personaggio verso destra o verso sinistra e anche l'allargamento stesso dei guantoni. Inoltre la posizione dei due controller permette anche l'eventuale parata di un colpo proveniente dall'avversario. \u00c8 supportata la modalit\u00e0 a due giocatori nella quale ogni giocatore gestisce il proprio Mii e in cui lo schermo \u00e8 splittato in due parti tramite una linea di demarcazione verticale al centro dello schermo. \u00c8 l'unico dei giochi che necessita del Nunchuk.\nTest fisico.\nOgni giorno un giocatore potr\u00e0 controllare la propria et\u00e0 fisica. Wii Sport sottopone i giocatori a 3 test simili o uguali a quelli che si trovano nella modalit\u00e0 \"allenamento\". Al termine dei test il giocatore ricever\u00e0 il responso della nostra et\u00e0 fisica che pu\u00f2 variare nei valori tra gli 80 e i 20 anni. Oltre al valore numerico ci saranno due grafici: il primo \u00e8 grafico a triangolo che indica tre valori: Equilibrio, Resistenza e Velocit\u00e0; l'altro mostrer\u00e0 i miglioramenti nel tempo, visibili fino ai due mesi precedenti all'ultimo test fisico. Ogni giorno \u00e8 possibile fare un solo test per Mii, e se durante il test si esce dal programma o si spegne la console non sar\u00e0 possibile rifare il test.\nAllenamento.\nLa modalit\u00e0 allenamento permette di misurare le proprie abilit\u00e0 base. In ognuno di questi 5 sport esistono 3 prove d'allenamento ad esso relative. Al termine della prova specifica, il giocatore potr\u00e0 verificare le proprie performance, e se ha vinto una medaglia potr\u00e0 anche vedere questo messaggio nella bacheca Wii nel men\u00f9 Wii. Le medaglie sono di quattro tipi: bronzo, argento, oro e platino.\nLivello abilit\u00e0.\nDopo ogni partita in uno specifico sport, ci sar\u00e0 un grafico che mostrer\u00e0 l'andamento attuale dei Mii che hanno partecipato, e questo andamento verr\u00e0 visualizzato sotto forma di barra che salir\u00e0 o scender\u00e0 a seconda dei punti Abilit\u00e0 attuali, che verranno registrati a seconda delle performance. Se un Mii supera la soglia dei 1000 Punti Abilit\u00e0, otterr\u00e0 lo Status PRO, (ottenendo lo Status PRO racchette, mazze e altri oggetti sportivi verranno particolarizzati) ma se scende sotto quella soglia, lo perder\u00e0. Si possono vedere i messaggi nella bacheca Wii per vedere i giorni in cui un Mii ha ottenuto o perso lo Status PRO.\nAccoglienza.\n\"Wii Sports\" ha ricevuto recensioni generalmente positive dalla critica. Infatti quasi tutte le aziende hanno assegnato un voto uguale o superiore alla sufficienza, spesso considerandolo un semplice ma ottimo modo per presentare le potenzialit\u00e0 e lo stile dell'allora nuova console Wii. Uno dei pochi siti che ha dato un voto insufficiente \u00e8 stato HonestGamers che ha assegnato 4 su 10.\nIn poco tempo ha superato le vendite di tutti gli altri giochi Wii e al 2021 \u00e8 il quarto videogioco pi\u00f9 venduto di tutti i tempi, ma la cifra tiene conto delle copie allegate al Wii stesso.\nPremi.\nIl videogioco ha vinto i premi BAFTA 2007 nelle categorie \"Sport\", \"Multiplayer\", \"Casual and Social\", \"Gameplay\" e \"Innovation\"."}
{"id": "1139259", "revid": "154893", "url": "https://it.wikipedia.org/wiki?curid=1139259", "title": ".NET Framework 3.0", "text": ""}
{"id": "1139262", "revid": "125257828", "url": "https://it.wikipedia.org/wiki?curid=1139262", "title": "Almerigo Grilz", "text": "Biografia.\nLa militanza politica.\nIn giovent\u00f9 \u00e8 stato un dirigente del movimento studentesco Fronte della Giovent\u00f9 (FdG) e del Movimento Sociale Italiano - Destra Nazionale, nonch\u00e9 consigliere comunale a Trieste. Nel 1977 diventa dapprima capo del FdG triestino, poi vicesegretario nazionale per volont\u00e0 dell'allora segretario Gianfranco Fini. Nello stesso anno si iscrive all'Albo dei giornalisti come pubblicista e collabora con il quindicinale del FdG \"Dissenso\". Alterna, fin da giovanissimo, la passione per la militanza politica con quella per il \"mestiere\" dell'inviato, sempre \"freelance\", nelle zone \"calde\" del pianeta. Fonda per questo alla fine degli anni '70 il \"Centro Nazionale Audiovisivi\", partendo da alcuni suoi servizi girati durante il conflitto in Libano tra i cristiano-maroniti.\nNel 1978, chiamato alle armi per il servizio militare di leva, \u00e8 assegnato al 59\u00ba Battaglione Meccanizzato \"Calabria\", inquadrato nella Brigata meccanizzata \"Isonzo\" di stanza a Cividale del Friuli, e poco dopo si laurea in giurisprudenza. Poi la passione per il giornalismo di guerra diventa davvero il suo mestiere: a met\u00e0 degli anni ottanta, Grilz decide abbracciare definitivamente ed esclusivamente la professione giornalistica. Lascia la politica e la carica di consigliere comunale missino a Trieste e parte per l'estero, rimanendo, per almeno dieci mesi, lontano dall'Italia.\nCorrispondente di guerra.\nAlmerigo Grilz \u00e8 stato testimone di tutti i fronti di guerra dalla fine degli anni settanta alla morte: dall'Afghanistan in lotta contro l'Armata Rossa all'invasione israeliana del Libano e il conflitto tra drusi e maroniti a Beirut, dalle guerriglie etiopiche contro Menghistu al conflitto in Mozambico. Alle corrispondenze scritte un\u00ec dapprima foto e poi video, divenendo un apprezzato fotoreporter freelance.\nNel 1984 document\u00f2 il conflitto in Cambogia tra i guerriglieri di Pol Pot e l'esercito del governo-fantoccio filo-vietnamita. Raccont\u00f2, al confine tra Birmania e Thailandia, la guerra tra la minoranza etnica Karen e le truppe di Rangoon. Le sue immagini fecero il giro del mondo e vennero acquistate anche dalla CBS (Stati Uniti d'America), da France 3 e dall'NBC (USA). Successivamente questi grandi network gli commissionarono servizi in altre parti del mondo.\nPer la NBC Grilz segu\u00ec la guerriglia comunista filippina e le cruciali elezioni del 1986, che portarono alla caduta del presidente uscente Ferdinando Marcos e alla vittoria delle opposizioni, capitanate da Corazon Aquino. I reportage di Grilz sono stati pubblicati su \"The Sunday Times\", su \"Der Spiegel\" e su altre autorevoli riviste europee.\nL'Albatross.\nCon Gian Micalessin e Fausto Biloslavo, con i quali condivideva la militanza nel Fronte della Giovent\u00f9, Grilz fond\u00f2 nel 1983 l'agenzia giornalistica Albatross, che produsse servizi (scritti, fotografati e filmati) da gran parte delle aree del mondo interessate da eventi bellici, di guerriglia o rivoluzionari. L'agenzia vendette molti servizi a grandi emittenti televisive internazionali, in particolare anglosassoni. In Italia i reportage di Albatross vennero pubblicati sia su riviste specializzate, come \"Rivista italiana difesa\", sia su periodici di larga tiratura come \"Panorama\" e furono mandati in onda dal TG1.\nLa morte.\nIl 19 maggio 1987, in Mozambico, nella provincia di Sofala, mentre con una cinepresa stava documentando una cruenta battaglia fra i miliziani anticomunisti della RENAMO, finanziati dal Sudafrica segregazionista, e i fedeli al governo in carica, cadde colpito da un \"proiettile vagante\". I suoi resti furono sepolti nei pressi del luogo dove trov\u00f2 la morte.\nLa morte di Grilz fu ricordata per la televisione dal TG1 dal conduttore Paolo Frajese; per la carta stampata sul settimanale \"Il Sabato\" da Renato Farina, e da Ettore Mo, inviato nei \"luoghi impossibili\" per il \"Corriere della Sera\".\nNel 2002 Gian Micalessin, desideroso di vedere gli ultimi luoghi nei quali \u00e8 vissuto Grilz e, in particolare, di conoscere la sorte dei suoi resti, ha realizzato un documentario, filmato e montato assieme alle immagini girate dall'amico e collega fino all'ultimo istante prima di morire. Il documentario s'intitola \"L'albero di Almerigo\"."}
{"id": "1139263", "revid": "298055", "url": "https://it.wikipedia.org/wiki?curid=1139263", "title": "Centenario dello scautismo", "text": ""}
{"id": "1139273", "revid": "1247418", "url": "https://it.wikipedia.org/wiki?curid=1139273", "title": "Take the A Train", "text": "Take the A Train \u00e8 uno standard jazz composto da Billy Strayhorn.\n\u00c8 ispirato alla linea \"A\" della metropolitana di New York, che al tempo portava da eastern Brooklyn fino ad Harlem ed alla parte settentrionale di Manhattan. Divenne il pezzo di punta di Duke Ellington e spesso era il primo pezzo eseguito da Ella Fitzgerald nei suoi concerti.\nIl brano.\nL'uso della composizione di Strayhorn come sigla si rese necessario quando, nel 1940, la ASCAP (American Society of Composers and Publishers) aument\u00f2 le proprie tariffe per le performance radiofoniche (era il modo in cui la maggior parte della musica di Ellington era fruita). Duke si rivolse allora a Strayhorn e a suo figlio Mercer, entrambi membri della BMI, una concorrente della ASCAP, per \"Scrivere un nuovo repertorio per l'orchestra\". \"Take the A Train\", uno dei molti pezzi di Strayhorn gi\u00e0 in repertorio, prese cos\u00ec il posto di \"Sepia Panorama\" come sigla.\nStando a Mercer Ellington, fu lui a recuperare il pezzo dall'immondizia, dopo che Strayhorn lo aveva scartato perch\u00e9 gli pareva troppo nello stile di Fletcher Henderson.\nLa canzone era stata composta nel 1938, e il suo titolo fa riferimento all'espresso 'A' della metropolitana di New York che all'epoca andava dall'estremo est di Brooklyn fino ad Harlem e all'estremo nord di Manhattan, connettendo quelli che al tempo erano i pi\u00f9 popolosi quartieri di colore, Bedford Stuyvesant e Harlem.\nCon una struttura accordale reminiscente della canzone \"Exactly like you\", questo standard combina lo swing propulsivo degli anni quaranta con la sofisticazione di Ellington: il testo allude all'\u00e9lite di colore che al tempo abitava Sugar Hill ad Harlem. Il pezzo \u00e8 nella consueta forma AABA, in tonalit\u00e0 di DO, ed ogni sezione \u00e8 un distico.\nStrayhorn disse di avere anche scritto un testo per il brano, ma questo fu registrato per la prima volta con parole composte da (o per) i Delta Rhythm Boys. L'orchestra di Ellington us\u00f2 il testo creato da Joya Sherrill, che a 20 anni (nel 1944) invent\u00f2 le parole nella sua casa di Detroit ascoltando la canzone alla radio. Suo padre, un noto attivista nella comunit\u00e0 afroamericana di Detroit, organizz\u00f2 un incontro con Ellington, che, favorevolmente impressionato da Joya, l'assunse come cantante e adott\u00f2 il suo testo per \"Take the A Train\". Nell'orchestra, il cantante che interpret\u00f2 pi\u00f9 spesso questo brano fu il trombettista Ray Nance, che aggiungeva spesso numerosi ritornelli in stile scat, e che fu anche l'autore dell'assolo nella prima registrazione.\nSull'album di Ellington del 1962 con John Coltrane (\"Duke Ellington &amp; John Coltrane\"), fu eseguita una composizione che riprendeva il titolo di questo standard, \"Take The Coltrane\", un gioco di parole scherzoso sul titolo del brano e il soprannome di Coltrane, \"Trane\" appunto.\nEsecuzioni Notevoli.\nIl brano fu eseguito da Oscar Peterson dal 1953 (con Barney Kessel e Ray Brown), Dave Brubeck dal 1954 (con Paul Desmond), Clifford Brown dal 1955 (contenuto nell'album Study in Brown), The Delta Rhythm Boys dal 1956 e dal 1957 Ella Fitzgerald esegu\u00ec molte volte questa canzone contenuta nell'album Ella Fitzgerald Sings the Duke Ellington Songbook: una versione dal vivo, che contiene anche il caratteristico scat della Fitzgerald, \u00e8 nell'album della Verve Records \"Ella in Hollywood\" (1961).\nEd ancora Ralph Burns dal 1960, Mel Torm\u00e9 dal 1962, Gordon Jenkins, Clark Terry e Sarah Vaughan dal 1967, Kenny Burrell dal 1975, Chaka Khan dal 1982 (con Freddie Hubbard, Joe Henderson, Chick Corea e Stanley Clarke), Jon Hendricks (dal 1991 con Al Foster e dal 1992 con Wynton Marsalis e Christian McBride), Dave Grusin dal 1993, dai Chicago (gruppo musicale) dal 1995, da Michel Petrucciani al Nice Jazz Festival del 1998, e dai Canadian Brass dal 1999.\nNel 1982 i The Rolling Stones usarono il brano come introduzione al loro album dal vivo Still Life.\nCuriosit\u00e0 sul brano.\nDal 1990 \u00e8 utilizzato come sigla della rubrica cinematografica \"Andiamo al cinema\"."}
{"id": "1139277", "revid": "6923", "url": "https://it.wikipedia.org/wiki?curid=1139277", "title": "Dialetto tabarchino", "text": "Il tabarchino (in ligure tabarchin) \u00e8 una variante del ligure parlata nelle isole dell'arcipelago del Sulcis, nella Sardegna sud-occidentale.\nEra parlata in Spagna sull'isola di Nueva Tabarca a una ventina di chilometri da Alicante e, originariamente, a Tabarca, nell'odierna Tunisia, da cui prende nome.\nDiffusione.\nIl tabarchino \u00e8 parlato nei comuni di Carloforte (\"U P\u00e0ize\") nell'isola di San Pietro (\"San P\u00e9\") e di Calasetta (\"C\u00e2des\u00e9dda\"), nell'isola di Sant'Antioco (\"Sant'Anti\u00f3ccu\"), nell'arcipelago del Sulcis, nella provincia del Sud Sardegna nella parte sud-occidentale dell'isola.\n\u00c8 parlato, secondo stime recenti (2007), dall'87% degli abitanti di Carloforte, dal 68% degli abitanti di Calasetta, dal 72% dei bambini di Carloforte e dal 62% dei bambini di Calasetta in et\u00e0 scolare. Gruppi di emigrati che mantengono un uso familiare del tabarchino sono residenti in Sardegna a Carbonia, Iglesias, Cagliari (circa 5.000 persone) e a Genova.\nStoria del ligure dalla Tunisia a Carloforte e Calasetta.\nAlcuni pescatori di corallo provenienti dalla Liguria e in particolare dalla cittadina di Pegli, a ovest di Genova, ora quartiere del capoluogo, attorno al 1540 andarono a colonizzare Tabarca, isola assegnata dall'imperatore spagnolo Carlo V alla famiglia Lomellini, nell'odierna Tunisia ma vicina al confine con l'Algeria; qui la comunit\u00e0 prosper\u00f2 fino ai primi anni del XVIII secolo, sviluppando anche un intenso commercio con le popolazioni del retroterra, sfruttando la propria caratteristica di unica enclave europea sulla costa maghrebina. Mutate le condizioni politiche in seguito all'accresciuta ingerenza della Francia e all'esigenza della nuova dinastia tunisina degli Husainidi di rafforzare il proprio controllo sul territorio, nel 1738 una parte della popolazione prefer\u00ec trasferirsi in Sardegna, sull'isola di San Pietro; nel 1741 Tabarca fu occupata dal bey di Tunisi, e gli abitanti rimasti divennero schiavi, ma Carlo Emanuele III di Savoia, Re di Sardegna, riscatt\u00f2 una parte di questa popolazione, portandola ad accrescere nel 1745 la comunit\u00e0 di Carloforte. Altri Tabarchini rimasero schiavi e furono ceduti al bey di Algeri, che a sua volta nel 1769 li affid\u00f2 dietro pagamento di un riscatto al re di Spagna, Carlo III, il quale fece da loro popolare l'isola di Nueva Tabarca vicino ad Alicante. Una parte dei Tabarchini rimasti a Tunisi in condizione di libert\u00e0 si trasferirono nel 1770, su invito del maggiorente carlofortino Giovanni Porcile sull'isola di Sant'Antioco, dove fondarono Calasetta. Gli ultimi Tabarchini rimasti in Tunisia, prevalentemente nei porti di Tunisi, Biserta e Sfax, costituirono un millet, minoranza etnico-linguistica e religiosa riconosciuta dal bey di Tunisi, e come tale godettero di una certa tutela: molti di loro fecero parte dell'amministrazione della Reggenza soprattutto sotto il regno di Ahmed I, figlio a sua volta di una schiava tabarchina, svolgendo un ruolo attivo nella politica e nell'economia del paese, spesso a diretto contatto con imprenditori liguri quali Giuseppe Raffo e Raffaele Rubattino. L'uso del tabarchino in Tunisia \u00e8 attestato fino ai primi del Novecento quando, con l'instaurazione del protettorato francese, la maggior parte dei Tabarchini opt\u00f2 per la naturalizzazione. I loro discendenti vivono oggi prevalentemente in Francia.\nRiconoscimento legislativo.\nN\u00e9 il tabarchino n\u00e9 i dialetti liguri in genere sono riconosciuti dallo stato italiano come lingue, n\u00e9 quindi i relativi parlanti come minoranza linguistica. Il riconoscimento giuridico deriva dal quarto comma del secondo articolo della Legge Regionale dell'11 settembre 1997 della Regione Autonoma della Sardegna sulla \"Promozione e valorizzazione della cultura e della lingua della Sardegna\" che riconosce al tabarchino la stessa valenza alle altre lingue diffuse sull'isola, quale \"patrimonio culturale\" linguistico della regione Sardegna, con queste parole:\nIl mancato riconoscimento del tabarchino come lingua minoritaria ha suscitato proteste e dibattito da parte di alcuni linguisti ed \u00e8 uno degli argomenti sui quali questi linguisti basano la loro critica alla legislazione italiana in materia, considerata lesiva nei confronti di questo gruppo le cui caratteristiche di impianto, di autocoscienza linguistica, di fedelt\u00e0 all'uso della parlata corrisponderebbero alla qualifica di \"minoranza linguistica storica\" prevista dalla legge. Diverse proposte legislative sono state finora proposte per ottenerne il riconoscimento.\nSecondo Daniele Bonamore il ligure di Pegli \u00e8 un dialetto che non \u00e8 ammesso a tutela perch\u00e9 \"l'idioma ligure non \u00e8 ammesso a tutela\". La legislazione sarda riserva al dialetto tabarchino esclusivamente una valorizzazione culturale. La L.r. della regione Sardegna, 15 ottobre 1997.n.26, \u00e8 intitolata \u201cpromozione e valorizzazione della cultura e della lingua della Sardegna\" e cita solo in un piccolo recesso, il n. 4 dell'art. 2, il dialetto tabarchino, senza pi\u00f9 nominarlo in tutto il testo di legge. Nella L.r. della regione Sardegna 3 luglio 2018 n. 22 all'art.2 punto 2 lettera b) manca il vocabolo \"tutela\" presente invece nella lettera a), riservando solo una promozione e valorizzazione culturale al tabarchino che viene elencato nella lettera b) assieme ai dialetti sassarese e gallurese; in nessun articolo della legge sopra citata la parola tabarchino \u00e8 preceduta dall'appellativo \"lingua\" n\u00e9 viene riconosciuto alla comunit\u00e0 parlante il tabarchino lo status giuridico di minoranza linguistica, avendo riservato il legislatore regionale la tutela linguistica alle sole comunit\u00e0 etnico-linguistiche parlanti la lingua sarda e la lingua catalana di Alghero.\nCaratteristiche.\nIl tabarchino \u00e8 prossimo, ma non identico, al genovese (ligure) moderno in virt\u00f9 dei continui rapporti economici e culturali intrattenuti dalla popolazione con l'antica madrepatria, sia al tempo del soggiorno tunisino che dopo la fondazione delle comunit\u00e0 in Sardegna, a causa del relativo isolamento ne \u00e8 invece sostanzialmente pi\u00f9 conservatore per diverse forme letterarie e grammaticali. \nCuriosa \u00e8 la ovvia perdita, in terra tunisina, di pochi vocaboli legati al clima di origine: per il ghiaccio, il gelo e la neve, (riacquistati poi dall'italiano, con la colonizzazione sarda), e la conservazione invece di diversi vocaboli propri, desueti o modificati negli ultimi secoli a Genova.\nQui in particolare il tabarchino di Calasetta \u00e8 rimasto meno esposto all'influsso del genovese standard, per una situazione culturale di maggiore conservazione, malgrado una pi\u00f9 forte apertura lessicale verso il retroterra sardo. Entrambi i dialetti hanno un limitato numero di prestiti di derivazione araba e dei francesismi.\nOggi il tabarchino dispone di una grafia normalizzata che agevola il larghissimo uso che se ne fa non solo nella pratica quotidiana, ma anche nell'insegnamento scolastico, per il quale sono stati redatti dal corpo insegnante adeguati sussidi didattici. La notevole vitalit\u00e0 dell'uso anche presso le pi\u00f9 giovani generazioni fa del tabarchino un caso unico nel contesto delle minoranze linguistiche presenti in Italia, e il tabarchino risulta la variet\u00e0 tradizionale maggiormente diffusa in Sardegna nell'ambito territoriale di sua storica pertinenza.\nGrammatica.\nPronome.\nForme poco usate come pronomi personali di forma riflessiva sono nu\u00ec e vu\u00ec a Carloforte, i pronomi personali atoni soggettivi vanno messi sempre prima del verbo.\nAggettivi e pronomi indefiniti singolativi.\nInoltre di origine italiana sertu/certu davanti al nome o all'articolo indeterminativo, come pronome \u00e8 usato poco, come pronome plurale sempre di origine italiana serti, pi\u00f9 usato di \"de qu\u00e9lli\".\nVerbi.\nInfinito\n\u00c9sse\nPresente:\nImperfetto:\nFuturo semplice:\nPassato Prossimo:\nTrapassato prossimo:\nLa tutela legislativa della minoranza linguistica.\nIl tabarchino in quanto minoranza linguistica, cos\u00ec come le altre alloglossie gallo-italiche della Sicilia e della Basilicata, non gode di tutela da parte dello Stato Italiano. A partire dalla XIV legislatura, \u00e8 stata presentata alla Camera dei deputati una proposta di legge che prevede una \"modifica dell'articolo 2 della legge 15 dicembre 1999, n. 482\" affinch\u00e9 vengano incluse anche queste minoranze linguistiche nella legge di tutela. Allo stato attuale, il tabarchino gode solamente di tutela a livello regionale."}
{"id": "1139279", "revid": "10473", "url": "https://it.wikipedia.org/wiki?curid=1139279", "title": "Tuscanella", "text": ""}
{"id": "1139280", "revid": "363629", "url": "https://it.wikipedia.org/wiki?curid=1139280", "title": "Apertura angolare", "text": "L'apertura angolare di una lente \u00e8 l'angolo apparente dell'apertura della lente visto dal punto focale:\ndove \nIn fotografia l'apertura angolare viene definita quindi come l'angolo compreso tra l'asse ottico e l'obiettivo.\nLenti pi\u00f9 larghe permettono un maggior ingresso di radiazioni luminose e fanno aumentare questo parametro."}
{"id": "1139282", "revid": "2015336", "url": "https://it.wikipedia.org/wiki?curid=1139282", "title": "Le Sabine", "text": "Le Sabine \u00e8 un dipinto a olio su tela (385x522 cm) conservato nel Mus\u00e9e du Louvre di Parigi e realizzato a partire dal 1794 dal pittore Jacques-Louis David.\nStoria.\nDavid fu tra i pochi ad aver espresso, con la sua arte, una propria opinione riguardo ai destini della Francia rivoluzionaria. Egli cominci\u00f2 i primi schizzi quand'era in prigione (in quanto amico e sostenitore di Robespierre). Dopo la caduta dei giacobini, infatti, il potere era passato nelle mani del Direttorio. Lo stesso David dovette quindi rivedere le sue idee. \u00c8 un messaggio personale dell'artista (l'esecuzione avvenne in carcere e in assenza di committenti), a favore di una riconciliazione delle varie parti politiche e sociali di Francia dopo il terrore successivo alla Rivoluzione.\nDavid sembra quindi invitare i suoi connazionali a deporre le armi e a raggiungere la pacificazione nazionale.\nDescrizione e stile.\nIl tema raffigurato \u00e8 un seguito del leggendario Ratto delle Sabine, e precisamente l'epilogo di tre anni successivo al violento rapimento: i Sabini, tentando di riprendere le loro donne rapite dai romani guidati da Romolo, si scontrarono con essi. I contendenti decisero di battersi a duello, ma l'intervento delle donne sabine con i loro bambini fece cessare ogni ostilit\u00e0. Il centro del dipinto \u00e8 infatti occupato da Ersilia, che spalanca le braccia, le Sabine e i bambini nati dall'unione con i Romani, che cercano di impedire lo scontro tra Tazio, Romolo e gli eserciti delle due citt\u00e0. La posa di Ersilia \u00e8 chiaramente ispirata da un dipinto di Nicolas Poussin, \"L'Adorazione del Vitello d'oro\".\nPer questo dipinto a soggetto storico David rompe con lo stile severo e lineare che usava per \"Il giuramento degli Orazi\" a favore di uno stile pi\u00f9 realistico e morbido, fatto di corpi resi con linee curve ed eleganti, su ispirazione della pittura vascolare greca. Un esempio \u00e8 la scelta di dipingere nudi alcuni soldati e i bambini: la nudit\u00e0 in pittura era vietata durante la Rivoluzione. Interessante questa rappresentazione: in basso a sinistra si nota un ragazzo nudo, che \u00e8 probabilmente una figura che indica Roma: la giovane et\u00e0 del personaggio sembra richiamare alla giovane et\u00e0 di Roma stessa, nel periodo del Ratto delle Sabine, mentre il fatto che il giovanetto sia nudo \u00e8 un riferimento alla Roma sprovvista di risorse, costretta a compiere il rapimento delle Sabine per necessit\u00e0."}
{"id": "1139285", "revid": "767487", "url": "https://it.wikipedia.org/wiki?curid=1139285", "title": "Ilsa la belva delle SS", "text": "Ilsa la belva delle SS (\"Ilsa, She Wolf of the SS\") \u00e8 un film splatter-erotico del 1975, diretto da Don Edmonds ed appartenente al filone della cosiddetta \"nazisploitation\". Primo di una saga in cui la protagonista era Dyanne Thorne nel ruolo della dottoressa Ilsa, il film \u00e8 l'apice del sottogenere dell'exploitation; a questo seguirono \"Ilsa la belva del deserto\" (1976) e \"La tigre del sesso\" (1977).\nTrama.\nIlsa \u00e8 una crudele dottoressa nazista che opera su alcune cavie ebree durante il periodo della seconda guerra mondiale. Il film non consta di una vera e propria trama, ma si limita a mostrare alcune sequenze \"choc\" che vengono perpetrate all'interno del campo di concentramento. Il compito di Ilsa altro non \u00e8 che quello di scoprire le maggiori resistenze al dolore, che porterebbero alla scoperta di una nuova \"razza eletta\".\nAlcune tra le vittime vengono bollite, penetrate da cavi fallici elettrificati, e le loro ferite vengono in seguito colmate di vermi, affinch\u00e9 questi portino a nuovi sviluppi nel campo della prevenzione delle malattie virali; i capitani nazisti vengono invece evirati dalla crudele dottoressa dopo aver avuto rapporti sessuali con questi, che si sono dimostrati impotenti. L'unico che sopravvive \u00e8 il soldato statunitense Wolfe, nazionalista nei confronti della sua patria, superdotato ed eroico.\nNel finale i superiori di Ilsa, preoccupati di celare agli Alleati che avanzano quanto avvenuto nel campo, lo fanno distruggere, uccidendo tutti gli occupanti; anche la stessa Ilsa viene eliminata. Il loro piano appare per\u00f2 destinato a fallire in quanto Wolfe ed una prigioniera, sfuggiti al massacro, si mettono in salvo.\nIl film.\nCaposaldo della nazisploitation, il film si inoltra per un'ora e mezzo mostrando scene di violenza e sesso sino alla nausea. Da notare, tra tutte le scene splatter perfettamente coordinate da Edmonds, l'evirazione di un prigioniero e l'intervento senza anestesia ad una donna, ad opera della tremenda e sensuale Ilsa.\n\u00c8 molto utile per capire l'epoca di realizzazione il fatto che l'americano Wolfe (Gregory Knoph) viene mostrato come il \"soldato tutto muscoli\" nazionalista sino al midollo, mentre i capitani nazisti vengono raffigurati come dei pervertiti che si umiliano svelando la propria impotenza sessuale alla crudele dottoressa, venendo di conseguenza evirati."}
{"id": "1139286", "revid": "113861002", "url": "https://it.wikipedia.org/wiki?curid=1139286", "title": "Madame R\u00e9camier", "text": "Madame R\u00e9camier \u00e8 un dipinto a olio su tela (174x224 cm) realizzato nel 1800 dal pittore Jacques-Louis David. \u00c8 conservato nel Mus\u00e9e du Louvre di Parigi.\nJuliette R\u00e9camier era considerata una delle giovani pi\u00f9 note e belle del tempo. David la ritrasse come una moderna vergine vestale con lo sguardo sbarazzino, ma con il corpo girato a indicarne la castit\u00e0.\nMagritte riprender\u00e0 la stessa ambientazione ponendo come soggetto la bara della vergine al fine di accentuare la caducit\u00e0 della bellezza e della vita.\nQualche anno pi\u00f9 tardi l'immagine della figura distesa vista da dietro sar\u00e0 ripresa da Jean-Auguste-Dominique Ingres per la sua \"Grande Odalisque\"."}
{"id": "1139291", "revid": "104485", "url": "https://it.wikipedia.org/wiki?curid=1139291", "title": "Crystal Palace (Londra)", "text": "Crystal Palace \u00e8 un quartiere situato a sud di Londra, diviso tra i borghi di Bromley, Croydon, Lambeth, Lewisham e Southwark. Prende il nome dal \"Crystal Palace\", costruzione che occup\u00f2 l'area tra il 1854 e il 1936, quando fu distrutto da un incendio.\nStoria.\nAll'inizio vi era situata una quercia usata per marcare i confini di una parrocchia. Nelle vicinanze fu costruito un palazzo confinante con cinque distretti amministrativi londinesi: Bromley, Croydon, Lambeth, Southwark e Lewisham.\nPer secoli, il territorio fu occupato dal Great North Wood, un'area estesa di querce che formarono una regione selvaggia vicino all'orlo meridionale della citt\u00e0. La leggenda locale dice che la nave di Sir Francis Drake, \"the Golden Hind\", era costruita con legno di quercia proveniente da questa zona.\nLa foresta fu un'area di ricreazione dei londinesi nel XIX secolo; era anche un luogo di ritrovo di zingari. Tuttora l'area ospita uno spazio boscoso di dimensioni rilevanti per un'ubicazione urbana.\nNegli anni settanta del XIX secolo vi fu anche costruita una linea ferroviaria.\nIl palazzo.\nL'edificio fu il successo della Great Exhibition, del 1851 ad Hyde Park, il palazzo, detto \"The Crystal Palace\" per la sua innovativa struttura in vetro e ghisa, fu ricostruito successivamente all'Esposizione: l'originale, infatti, doveva essere una struttura provvisoria, ma risult\u00f2 talmente gradito alla popolazione che si volle appunto ricostruirlo, seppure in forma diversa, allargando inoltre il territorio del Penge Place sulla Collina di Sydenham.\nIl parco.\nIl parco circostante era una tenuta vittoriana usata per molti eventi culturali, patriottici e sportivi.\nLo scultore Waterhouse Hawkins fu il primo a esporre un modello di dinosauro da lui trovato nelle vicinanze, e successivamente furono esposti nel parco non solo dinosauri, ma anche altri animali estinti.\nTrasporti.\nIl quartiere \u00e8 servito dalla Stazione di Crystal Palace, capolinea di una diramazione della London Overground e dalla quale partono anche collegamenti ferroviari con le stazioni di London Bridge e Victoria."}
{"id": "1139292", "revid": "547034", "url": "https://it.wikipedia.org/wiki?curid=1139292", "title": "Sabiniano (console 517)", "text": "L'imperatore Anastasio I era lo zio della madre, mentre il console per l'anno 505, il generale illirico Sabiniano, suo padre. Sabiniano fu eletto console per l'anno 517."}
{"id": "1139294", "revid": "78273", "url": "https://it.wikipedia.org/wiki?curid=1139294", "title": "Framework.NET 3.0", "text": ""}
{"id": "1139298", "revid": "1776051", "url": "https://it.wikipedia.org/wiki?curid=1139298", "title": "Symbols", "text": " \nSymbols \u00e8 l'undicesimo album dei KMFDM, pubblicato nel 1997."}
{"id": "1139299", "revid": "74801", "url": "https://it.wikipedia.org/wiki?curid=1139299", "title": "Bad D\u00fcrkheim", "text": "Bad D\u00fcrkheim (in tedesco palatino \"Derkem\") \u00e8 una citt\u00e0 di abitanti della Renania-Palatinato, in Germania.\n\u00c8 il capoluogo, e il centro maggiore, del circondario (\"Landkreis\") omonimo (targa D\u00dcW).\nGeografia fisica.\nBad D\u00fcrkheim si trova sulla \"Strada tedesca del vino\" (\"Deutsche Weinstra\u00dfe\"), a circa da Kaiserslautern e a quasi da Freinsheim, Ludwigshafen e Mannheim.\nGemellaggi.\nBad D\u00fcrkheim intrattiene un rapporto di patronato (\"Patenschaft\") con:\nBad D\u00fcrkheim intrattiene rapporti di amicizia (\"St\u00e4dtefreundschaft\") con:"}
{"id": "1139300", "revid": "1073227", "url": "https://it.wikipedia.org/wiki?curid=1139300", "title": "Sex Crimes", "text": ""}
{"id": "1139321", "revid": "2175", "url": "https://it.wikipedia.org/wiki?curid=1139321", "title": "Alogenuro alchilico", "text": ""}
{"id": "1139325", "revid": "287204", "url": "https://it.wikipedia.org/wiki?curid=1139325", "title": "Ala a delta", "text": "Lala a delta \u00e8 un tipo di ala utilizzata su aeroplani che possono volare a velocit\u00e0 supersonica. Deve il suo nome alla particolare forma in pianta, pressoch\u00e9 triangolare, che richiama quella della lettera maiuscola greca delta (\u0394). \nDescrizione.\nI primi studi su aeroplani con ali a delta vennero effettuati poco prima della seconda guerra mondiale in Germania da Neythen Woolford e da Boris Ivanovi\u010d \u010ceranovskij nell'Unione Sovietica, che fece volare il Cheranovsky BICh-3 primo aereo a motore con ala a delta. Tale soluzione cominci\u00f2 tuttavia ad essere diffusamente utilizzata solo a partire dagli anni cinquanta; fu adottata per la prima volta dai caccia supersonici francesi Dassault Mirage e dai Convair americani, questi ultimi furono sviluppati con il supporto dell'ingegnere tedesco Alexander Lippisch che, negli anni '30, aveva realizzato diversi progetti sull'ala a delta.\nLa particolare geometria dell'ala a delta permette di far crescere il numero di Mach critico in quanto fa in modo che, un vettore di velocit\u00e0 normale, alla stessa, sia inferiore al valore di velocit\u00e0 indisturbata. (Ovvero, dato che i principali effetti aerodinamici dipendono unicamente dalla componente della velocit\u00e0 del flusso perpendicolare al bordo d'attacco, tutto va come se l'ala lavorasse in un regime di velocit\u00e0 minore. Ovviamente ci\u00f2 comporta una riduzione della portanza rispetto ad un'ala diritta proporzionale alla riduzione di velocit\u00e0 apparente.)\nUno dei vantaggi principali della geometria a delta di basso allungamento consiste nel fatto che, in regime supersonico, il bordo d'attacco dell'ala rimane stabilmente dietro l'onda d'urto generata dalla prua del velivolo stesso, estremizzando dunque le caratteristiche delle ali a freccia.\nInoltre l'ala a delta permette un miglior collegamento con la fusoliera, consentendo di avere delle ali di maggior robustezza, di semplice realizzazione e con maggior spazio per il trasporto del carburante all'interno delle stesse. Normalmente, tutto il bordo d'uscita \u00e8 dotato di superfici mobili che controllano contemporaneamente il rollio (svolgendo la funzione degli alettoni) e il beccheggio, eliminando dunque la necessit\u00e0 di stabilizzatori orizzontali separati. Per questo motivo, vengono spesso denominati elevoni (anglicismo, da \"elevator\"+\"aileron\", che significano rispettivamente \"equilibratore\" e \"alettone\")\nUn altro vantaggio consiste nel fatto che, al crescere dell'angolo d'attacco, il bordo d'attacco genera una schiera vorticosa che tende a tenere attaccato il flusso al dorso dell'ala, permettendo cos\u00ec di avere pi\u00f9 elevati angoli d'incidenza, prima del sopraggiungere dello stallo.\nTra gli svantaggi invece quello dell'elevata velocit\u00e0 necessaria in fase di decollo ed atterraggio e che di conseguenza costrinse i primi velivoli dotati di questa configurazione alare ad operare da piste particolarmente lunghe. Il problema veniva accentuato nei velivoli operativi nella componente aerea adottata dalle marine militari.\nCome le prestazioni dei motori a reazione sono cresciute, i caccia con altre configurazioni alari potrebbero avere prestazioni cos\u00ec come i caccia con ali a delta, e di farlo durante manovre pi\u00f9 difficili e in una pi\u00f9 ampia gamma di altitudini. Oggi, quel che rimane dell'ala a delta composta pu\u00f2 essere trovato sulla maggior parte degli aerei da caccia, sotto forma di \"estensioni del bordo d'attacco\". Queste sono effettivamente ali a delta molto piccole posto in modo che rimangano parallele al flusso d'aria in volo di crociera, ma che inizino a generare un vortice ad alti angoli d'attacco. Il vortice \u00e8 quindi poi catturato sulla parte superiore dell'ala per fornire ulteriori portanza, combinando cos\u00ec le alte prestazioni-alfa del delta con l'alta efficienza di un'ala convenzionale. Molti aerei da caccia moderni, come il Saab JAS 39 Gripen, l'Eurofighter Typhoon e il Dassault Rafale, utilizzano una combinazione di \"canards\" e ala a delta."}
{"id": "1139330", "revid": "74801", "url": "https://it.wikipedia.org/wiki?curid=1139330", "title": "Paolo Francesco Carli", "text": "Biografia.\nNato da Sebastiano, trascorse buona parte della sua esistenza a Borgo a Buggiano, presso la Villa Bellavista dei marchesi Feroni.\nAlla Bellavista, port\u00f2 avanti i suoi studi sacri e profani e avvi\u00f2 la sua produzione poetica, ispirandosi a Francesco Berni. Vittima prescelta di molti suoi versi satirici fu un prete di Borgo a Buggiano, tale don Giovan Paolo Lucardesi, il quale, tronfio di prosopopea letteraria, in un suo sonetto inser\u00ec un terribile strafalcione teologico, dicendo che Cristo era \u201ccrocifisso e trino\u201d. \nIl Lucardesi \u00e8 soprannominato dalla salace ironia del Carli \u201cBietolone da Lucardo\u201d, il moltiplicatore di \"Cristi\".\nMor\u00ec nella sua Monsummano e fu sepolto nella Basilica della Fontenova."}
{"id": "1139342", "revid": "731511", "url": "https://it.wikipedia.org/wiki?curid=1139342", "title": "Anatolij Isakovi\u010d Lur'ie", "text": "Fu uno studioso sovietico attivo nel campo della meccanica teorica e applicata, fu membro del comitato nazionale per la meccanica teorica e applicata, e anche membro del Comitato per l'ingegneria dell'USSR a partire dal 10 giugno 1960.\nLurie si laure\u00f2 nel 1925 all'Istituto politecnico di Leningrado (LPI). Tra il 1925 e il 1941 lavor\u00f2 presso il politecnico, dal 1935 con incarico di professore. Tra il 1936 e il 1941 era contemporaneamente titolare di una cattedra di Meccanica Teorica al LPI e a capo del dipartimento dell'Istituto di Ricerca di Ingegneria Meccanica dell'Universit\u00e0 Statale di Leningrado. Nel 1939 fu gli fu conferito il titolo di Dottore di Scienze Tecniche, senza bisogno di presentare nessuna tesi. Tra il 1942 e il 1944 fu a capo del dipartimento di Meccanica Teorica nell'Istituto Industriale degli Urali, in seguito fino alla fine della carriera accademica (1977), Lurie diresse il dipartimento di \"\u0414\u0438\u043d\u0430\u043c\u0438\u043a\u0430 \u0438 \u043f\u0440\u043e\u0447\u043d\u043e\u0441\u0442\u044c \u043c\u0430\u0448\u0438\u043d\" (Macchine dinamiche) dell'Istituto Politecnico di Leningrado che era stato riorganizzato sulle basi del dipartimento di \"Fenomeni dinamici nei macchinari e nei meccanismi\" (\u0414\u0438\u043d\u0430\u043c\u0438\u0447\u0435\u0441\u043a\u0438\u0435 \u044f\u0432\u043b\u0435\u043d\u0438\u044f \u0432 \u043c\u0430\u0448\u0438\u043d\u0430\u0445 \u0438 \u043c\u0435\u0445\u0430\u043d\u0438\u0437\u043c\u0430\u0445), che era stato creato nel 1930 come branca di meccanica tecnica dell'Istituto di Fisica-meccanica di Leningrado diretto dal professor E.L.Nicolai. Il dipartimento si prefiggeva di preparare ingegneri e fisici specializzati in dinamica delle macchine. Circa nello stesso periodo, una simile specializzazione apparve all'Istituto Politecnico di Charkiv e solo dopo pi\u00f9 di trenta anni (nel 1961) anche presso l'universit\u00e0 tecnica della capitale Mosca. Nel 1960, in concomitanza di un'espansione nell'interesse nelle attivit\u00e0 educative scientifiche, il dipartimento di Lurie all'LPI fu rinominato \"Dipartimento di meccanica e dei processi di gestione\".\nA Lurie si devono risultati di importanza fondamentale riguardo alla teoria sull'elasticit\u00e0 (nel caso lineare e non lineare), alla teoria della sostenibilit\u00e0 delle fluttuazioni, alla teoria del controllo automatico."}
{"id": "1139343", "revid": "1111013", "url": "https://it.wikipedia.org/wiki?curid=1139343", "title": "Baglio (architettura)", "text": "Il baglio \u00e8 un edificio che contiene la corte o il cortile.\nEtimologia.\nL'etimologia della parola \"baglio\" appare incerta, tuttavia \u00e8 possibile considerare le ipotesi:\nIl ricercatore e storico Gianni Morando ha dedicato uno studio approfondito alla parola \"baglio\" la cui etimologia risalirebbe all'antica Grecia, con il termine \"ballo\" nel significato di \"lanciare pietre e giavellotti\", \"gettare gi\u00f9 da una rupe\", \"colpire con frecce\". Il termine \"ballo\" diffusosi nella Sicilia greca si sarebbe trasformato in \"ballista\" nel mondo latino con il significato di balestra. Nel periodo romano, il termine divenne \"baille\" in Francia, con il significato di \"luogo chiuso ma scoperto con peculiarit\u00e0 difensive\", mentre in Inghilterra si trasform\u00f2 in \"bailey\" con il significato di \"mura esterne di un castello\", \"corte delimitata da mura\". Il professore Ferdinando Maugeri ha trovato il termine \"ballium\" nel castello di Vicari in manoscritti risalenti al 1194. Sempre secondo il Morando, il conte normanno Manfredi III Chiaramonte chiam\u00f2 la fortificazione che si estendeva attorno al castello di Chiaramonte (paese da lui fondato in provincia di Ragusa) nel suo francese con il termine \"baille\", intorno all'anno 1302, trasformatosi poi nel siciliano \"bagghiu\" italianizzato infine in \"baglio\". Questo \u00e8 attestato sia in documenti di Chiaramonte del 1593, attraverso l'antico quartiere chiaramontano \"Baglio\" sorto proprio intorno al 1300, sia in un documento di Chiaramonte del 1607 nella dizione \"Baglio di lo castello\". \"Bagliu di lu castellu di Nothu\" si legge nella \"Vita beati Corradi\", scritta verso la met\u00e0 del Quattrocento in siciliano. \nIn tempi pi\u00f9 recenti, in Sicilia, con \"baglio\" s'indica il cortile interno delle masserie (fattorie) mentre nella provincia di Trapani ha assunto il significato di \"fortino\" senza mai assumere le connotazioni di un castello.\nNella Sicilia dei feudi.\nNel territorio siciliano, il baglio (\"bagghiu\", in lingua siciliana) \u00e8 una fattoria fortificata con ampio cortile.\nLa nascita del baglio coincide con il fenomeno \"colonizzatore\" di vaste aree interne, abbandonate e incolte, della Sicilia, da parte dei nobili locali (i \"baroni\"), tra il Cinquecento e il Settecento. La Spagna, che all'epoca dominava in Sicilia, necessitando di grandi quantit\u00e0 di cereali, aveva stabilito la concessione di una \"licenza di ripopolamento\" (la \"Licentia populandi\"), tramite la quale i nobili siciliani arrivarono a fondare persino dei veri e propri villaggi nei dintorni della costruzione originaria (le cosiddette \"citt\u00e0 di fondazione\").\nIl baglio \u00e8 l'espressione di un'organizzazione geo-economica legata al feudo o al latifondo, e quindi alla grande propriet\u00e0 terriera che alimentava le rendite delle classi aristocratiche e della borghesia. Il baglio era una grande azienda agricola abitata, oltre che dagli stessi proprietari terrieri, anche dai contadini che vi lavoravano tutto l'anno o stagionalmente. Era quindi dotato di numerosi alloggi, ma anche di stalle e depositi per i raccolti.\nAncor oggi in Sicilia, nelle zone di tradizionale uso agricolo, \u00e8 possibile incontrare tali costruzioni di notevole volume ed estensione per lo pi\u00f9 in abbandono ma a volte restaurate e riutilizzate come aziende agrituristiche.\nLo schema tipico del baglio comprendeva una costruzione dal carattere introspettivo, vale a dire chiusa all'esterno e con le aperture tutte rivolte all'interno della corte. Le mura perimetrali, senza aperture, facevano da protezione contro intrusi e malintenzionati, permettendo anche una difesa eventuale contro assalti di nemici. Un portone d'ingresso permetteva l'accesso al grande cortile anche alle carrozze e ai carriaggi da trasporto. In genere una parte dell'edificio a scopo abitativo aveva uno o pi\u00f9 piani alti nei quali abitava il \"padrone\" e la sua famiglia. I piani bassi erano destinati ai contadini e al deposito delle provviste e dei foraggi. All'interno del cortile erano anche le stalle. Altri locali servivano per il deposito degli attrezzi da lavoro e come ricovero delle carrozze padronali.\nI bagli sorgono quasi sistematicamente in prossimit\u00e0 di sorgenti d'acqua e in posizioni dominanti, da dove \u00e8 facile controllare il territorio, e hanno un aspetto esteriore di luoghi fortificati, con poche piccole finestre esterne in legno, munite di inferriate. I bagli erano costruiti sempre in muratura di pietrame in opera con malta comune, di spessore variabile da un minimo di 0,50 metri fino a un massimo di 1,50 metri, presentano le parti angolari dei muri, gli architravi e gli stipiti in pietra scalpellinata. Esempio tipico di baglio padronale \u00e8 l'Antico Baglio del Castello \"Larcan-Gravina\" di Acquedolci, una struttura che si sviluppa attorno ai ruderi della torre di avvistamento edificata nel 1398 dal cavaliere catalano Ugerotto Larcan, giunto sull'isola al seguito del re Martino I di Aragona nell'ultimo periodo del Regno di Trinacria. La costruzione del Baglio Antico risale al 1400 circa e sono visibili le tracce dell'originale pavimentazione in ciottoli e basole (in siciliano conosciuto col termine \"acchiancato\"). Sul baglio si affacciano i magazzini, la torre e la torretta di guardia, la stalla ed una piccola chiesa. Il baglio di Acquedolci, al quale si accede da un portale d'ingresso con arco ad ogiva in stile arabo,\u00e8 delimitato da possenti mura coronate da merlature ghibelline e sono leggibili ad est le tracce della guardiola. L'intera zona \u00e8 stata gravemente danneggiata dai bombardamenti dell'agosto del 1943 e dalla demolizione della torre avvenuta negli anni '60 del secolo scorso. \nClassificazione.\nI bagli tipici si differenziano tra \"bagli padronali\" e \"bagli contadini\".\nLe pavimentazione dei bagli, sia contadini sia signorili, \u00e8 di lastre di pietra, detti \"balatuni\" (basole), o di ciottoli di pietrame posti a coltello.\nNei bagli, inoltre, \u00e8 sempre presente una chiesa rurale o cappellina, sistemata all'esterno o all'interno del complesso. I tetti sono generalmente realizzati con struttura portante in legno, con capriate \"forbici\", travi, listelli, mattoni in terracotta e tegole oppure orditura in legno o sole tegole.\nI bagli padronali di forma quadrangolare con la corte chiusa su tutti i lati, comunicante all'esterno a mezzo di un grande portone di legno con chiodatura eseguita a disegni orientali: il portone trovasi spesso inserito in un portale ad arco a sesto pieno ribassato, fornito di rosone in ferro battuto.\nA volte il portone era sormontato da un balcone.\nAll'interno la parte signorile era divisa dalla parte rurale da un muro interno con una porta per comunicare.\nAlle volte la parte signorile o padronale erano su due elevazioni a cui si accedeva da una scala in pietra. Col tempo intorno al baglio si costruirono altre case formando cos\u00ec, veri e propri borghi \u00c8 il caso del Baglio padronale di Acquedolci risalente al XV secolo e del Borgo della Vecchia Marina che vi si svilupp\u00f2 attorno sul finire del XVII secolo.\nUn baglio padronale del '600 si trova in area urbana a Palermo presso il quartiere Noce. Al tempo della sua edificazione era un complesso agricolo residenziale nella periferia della citt\u00e0, di propriet\u00e0 dell'Ordine dei Chierici regolari Ministri degli Infermi (detti padri Crociferi) che avevano la loro \"Casa Professa\" presso la Chiesa di Santa Ninfa dei Crociferi, in via Maqueda, presso i Quattro Canti di Palermo. Risale ai primi del '600, ed \u00e8 quindi la pi\u00f9 vetusta architettura del quartiere, costituita da un corpo centrale con magazzini e da una grande cappella sul lato destro del prospetto che si affacciava sul cortile del \"baglio\" al cui centro sorgeva un fontanile. Il \"baglio\" era chiuso da alte mura e vi si entrava attraverso un alto portale, tuttora esistente, decorato con grosse bugne rilevate. Negli anni '60 il cortile fu aperto sul lato nord, ed attualmente \u00e8 attraversato dalla via Tommaso Aversa.\nI bagli contadini, invece, sorsero alla fine del 1800. Furono costruiti dai mezzadri che gestivano in proprio la terra avuta in concessione dal signore. A differenza dei bagli padronali, i muri erano spessi da 0,50\u00a0m a 1 metro, e costruiti in pietrame con malta comune. La struttura del baglio contadino \u00e8 di norma un rettangolo, con finestre piccole ad alte, e feritoie nei muri. L'interno era formato da una stalla, una cantina, un fienile e un vano per dormire e mangiare. Tutti i vani interni erano comunicanti e l'accesso avveniva da un solo grande portone, quello della stalla.."}
{"id": "1139348", "revid": "174925", "url": "https://it.wikipedia.org/wiki?curid=1139348", "title": "Lur'e", "text": ""}
{"id": "1139351", "revid": "110157", "url": "https://it.wikipedia.org/wiki?curid=1139351", "title": "Abbazia di Santa Maria a Cappella Vecchia", "text": "L'abbazia di Santa Maria a Cappella Vecchia \u00e8 un complesso monastico di Napoli, con ingresso nell'omonima via, nei pressi di Piazza dei Martiri. \u00c8 identificato come \"a Cappella Vecchia\" da quando fu costruita, a poca distanza, una seconda chiesa, chiamata \"a Cappella Nuova\" e oggi non pi\u00f9 esistente.\nStoria.\nNel V secolo sorse una cappella dedicata alla Vergine Maria, nel luogo in cui, secondo un'antica tradizione, esisteva un tempio dedicato a Serapide. Pi\u00f9 tardi venne trasformata in una abbazia, divenendo prima monastero dei basiliani (dal 1134 fino al XV secolo) e poi dei benedettini.\nFu proprio grazie ai monaci benedettini nel monastero che alla fine del XIII secolo si hanno notizie documentate dell'abbazia.\nAlla fine del XV secolo i benedettini lo cedettero ai monaci olivetani che, sotto la cura del nobiluomo Fabrizio de Gennaro, lo ristrutturarono completamente; i lavori di trasformazione dell'originale struttura tardo gotica in una struttura in puro stile rinascimentale furono conclusi nel 1506; risale a quest'epoca il portale marmoreo, con le insegne del de Gennaro.\nAlla met\u00e0 del XVIII secolo, a seguito di un violento incendio, il complesso fu sottoposto ad un generale intervento di ristrutturazione, per il cui finanziamento i monaci decisero, con regolare permesso della Curia, di cedere in enfiteusi parte del monastero ed il giardino superiore al marchese Giuseppe Sessa: costui prima di stipulare il contratto fece redigere, nel 1741, dall'ingegnere Martino Bonocore, una perizia sulla consistenza dei beni che si accingeva ad acquisire. Da questa perizia si evince che il monastero, all'epoca, aveva gi\u00e0 subito numerose alterazioni rispetto alla struttura originaria e soprattutto risulta che era gi\u00e0 stato murato l'ambulacro del chiostro, le cui campate, per mezzo dell'aggiunta di muri di consolidamento fra le colonne e gli archi, erano state trasformate in stanzette per il comodo dei monaci; durante il restauro avvenuto agli inizi del XXI secolo, le colonne del portico, rimaste in situ e occultate nelle murature antiche, sono state rimesse alla luce.\nNel 1788, a seguito della soppressione degli ordini religiosi e dell'acquisizione del complesso alla propriet\u00e0 regia, il monastero, liberato dai monaci, fu assegnato alle Scuole Normali Napoletane e la chiesa fu concessa alla congrega del SS. Sacramento della Corporazione dei Repostieri.\nAlla fine dell'800 il monastero, oramai in cattive condizioni strutturali e locative, fu diviso e venduto nuovamente a privati: la parte pi\u00f9 esterna, quella a cavallo della strada, con il cinquecentesco portale marmoreo di accesso al sagrato, fu acquistata dagli Acquaviva di Boiano, che ancora oggi la abitano; la parte pi\u00f9 interna, quella attorno al chiostro, che costituisce l'attuale palazzo, fu acquistata dai Mancini di Castellana, che, frazionandola ulteriormente senza fare alcun intervento di manutenzione, ne ricavavarono case d'affitto, le quali, date le condizioni di fatiscenza in cui versava l'immobile, furono destinate ad un ceto assai povero.\nPer quasi un secolo, il palazzo, ora detto \"Mancini di Castellana\", ha mantenuto tale destinazione d'uso subendo, pertanto, dagli innumerevoli locatari succedutisi nel tempo, infinite manomissioni, alterazioni, aggiunte, demolizioni tutte con lo scopo di adattare l'antica struttura alle esigenze sempre pi\u00f9 pressanti di una condizione moderna.\nNel 1997, gli attuali nuovi proprietari hanno fortemente voluto e finanziato un ampio e complesso progetto di restauro, terminato solo nel 2003 per aver dovuto superare non poche avversit\u00e0 amministrative, che ha posto in essere la risemantizzazione dell'intiero complesso edilizio secondo un'idea di rinnovata unit\u00e0 formale, organica ed ordinata, il pi\u00f9 possibile prossima a quella originale.\nLa chiesa \u00e8 sconsacrata ed \u00e8 stata venduta a privati, nonch\u00e9 adibita all'uso di palestra, in attivit\u00e0 ancora oggi, ma all'interno sono ancora riscontrabili elementi dell'architettura gotica; lungo la navata e l'abside vi sono anche pregevoli decorazioni barocche. Gli altari marmorei, le tele settecentesche di Paolo De Matteis (\"Immacolata\", \"San Michele abbatte il demonio\"), Alfonso Di Spigna (\"Santa Barbara\") e Nicola Menzele (\"Cristo davanti a Caifa\") e le splendide sculture marmoree rinascimentali di Girolamo Santacroce vennero trasferite in altre sedi."}
{"id": "1139355", "revid": "124307378", "url": "https://it.wikipedia.org/wiki?curid=1139355", "title": "Un uomo e una donna davanti alla luna", "text": "Un uomo e una donna davanti alla luna \u00e8 un dipinto romantico realizzato nel 1820 dal pittore Caspar David Friedrich. \u00c8 conservato nello Staatliche Museen di Berlino. Viene considerato una delle pi\u00f9 importanti rappresentazioni della pittura romantica tedesca sviluppatasi nel primo Ottocento. \nIl dipinto rappresenta un paesaggio boscoso con due alberi (l'uno spoglio, l'altro verdeggiante), in mezzo ai quali compaiono due figure isolate di spalle, un uomo ed una donna. Il quadro vuole fare riflettere sul destino di solitudine dell'uomo. La funzione del dipinto \u00e8 appunto quella di trasmettere il pessimismo del pittore e di far riflettere l'osservatore. La composizione non fa accenno ad alcun tipo di potere politico o alla storia.Nel quadro prevale l'utilizzo di linee curve e di colori freddi e neutri, stesi con sfumature graduate. La composizione \u00e8 caratterizzata da linee di forza oblique, che ritroviamo nell'albero spoglio, lungo il sentiero e il pendio della montagna e il masso sulla sinistra. Il dipinto risulta comunque piuttosto statico e l'effetto di controluce crea un netto contrasto tra le aree scure e quelle illuminate, rendendo l'atmosfera misteriosa.Alcuni degli elementi presenti nel quadro hanno significati simbolici: l'imbrunire simboleggia la vecchiaia, l'albero spoglio la morte, quello rigoglioso raffigura la vita, mentre il sentiero \u00e8 appunto il cammino dell'esistenza umana."}
{"id": "1139359", "revid": "729019", "url": "https://it.wikipedia.org/wiki?curid=1139359", "title": "Raven Distribution", "text": "Raven Distribution \u00e8 una casa editrice italiana fondata nel 2003 che pubblica giochi di carte non collezionabili, giochi da tavolo, giochi di ruolo e wargame.\nGiochi pubblicati.\nRaven Distribution ha pubblicato sia prodotti originali che la versione italiana di giochi editi negli Stati Uniti."}
{"id": "1139361", "revid": "1543377", "url": "https://it.wikipedia.org/wiki?curid=1139361", "title": "Batignano", "text": "Batignano \u00e8 una frazione del comune italiano di Grosseto, in Toscana.\nGeografia fisica.\nLa frazione \u00e8 situata a circa 10\u00a0km a nord-est del capoluogo su una delle ultime propaggini collinari della Valle dell'Ombrone che dominavano l'antica citt\u00e0 di Roselle. Il poggio sul quale sorge il borgo di Batignano \u00e8 annoverabile tri rilievi meridionali del gruppo collinare di Monte Leoni, che si sviluppa tra l'omonima localit\u00e0 e quelle di Montepescali, Sticciano e Montorsaio, superando sulla vetta pi\u00f9 alta la quota dei 600 metri s.l.m.\nStoria.\nDi origini incerte, Batignano si svilupp\u00f2 in epoca medioevale, attorno al castello che controllava lo sbocco della via verso Siena sulla piana grossetana e alcune miniere di piombo e di argento. Fu feudo degli Aldobrandeschi e appartenne nel 1213 a Manto da Grosseto. Pass\u00f2 quindi nel XIV secolo sotto il dominio di Siena, ospitando numerosi immigranti dalla Corsica, e quindi nel Granducato di Toscana. Nel 1738 fu riunita al comune di Grosseto.\nMonumenti e luoghi d'interesse.\nBatignano \u00e8 un caratteristico borgo che conserva resti della cinta muraria, con torri e porte, e un cassero, oltre ad un loggiato a tre arcate, costruito con materiali di reimpiego (colonne e capitelli romani), probabilmente provenienti da Roselle; tutto ci\u00f2 conferisce al paese un certo tono di antichit\u00e0. Da segnalare, anche, la presenza di una pieve e di un antico convento, oramai sconsacrato, situato fuori dall'abitato.\nSociet\u00e0.\nEvoluzione demografica.\nQuella che segue \u00e8 l'evoluzione demografica di Batignano. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1981 sono contati da Istat solamente gli abitanti del centro abitato, non della frazione.\nGeografia antropica.\nBatignano \u00e8 compresa nella circoscrizione n.8 \"Istia-Batignano-Roselle\" del territorio comunale.\nInfrastrutture e trasporti.\nLa frazione di Batignano \u00e8 servita da uno svincolo sulla strada europea E78 Grosseto-Fano, nel tratto tra le citt\u00e0 di Grosseto e di Siena, costituito dalla strada statale 223 di Paganico."}
{"id": "1139364", "revid": "1718925", "url": "https://it.wikipedia.org/wiki?curid=1139364", "title": "Wilhelm K\u00fchne", "text": "Vita e carriera universitaria.\nDopo aver frequentato il ginnasio a L\u00fcneburg, studi\u00f2 all'Universit\u00e0 di G\u00f6ttingen, dove ebbe Friedrich W\u00f6hler come insegnante di chimica e Rudolph Wagner come insegnante di fisiologia. Si laure\u00f2 nel 1856 e studi\u00f2 sotto la direzione di molti famosi fisiologi, tra i quali Emil du Bois-Reymond a Berlino, Claude Bernard a Parigi e Carl Ludwig e Ernst Wilhelm von Br\u00fccke a Vienna.\nAlla fine del 1863 entr\u00f2 in carica al dipartimento di chimica del laboratorio di patologia di Berlino, sotto la direzione di Rudolf Virchow. Nel 1868 fu assunto come professore di fisiologia ad Amsterdam e nel 1871 fu scelto come successore di Hermann von Helmholtz nello stesso ruolo all'Universit\u00e0 di Heidelberg, ove mor\u00ec nel 1900.\nGli studi.\nLa sua opera originale si incentra su due argomenti principali: da un lato, la fisiologia dei muscoli e dei nervi (argomento dei suoi primi studi); dall'altro, la chimica della digestione, che inizi\u00f2 a studiare a Berlino con Virchow. \u00c8 conosciuto anche per le sue ricerche sulla vista e sulle trasformazioni chimiche che avvengono nella retina per effetto della luce. Cerc\u00f2 di elaborare una teoria della vista fotochimica basata sulla rodopsina, descritta da Franz Christian Boll nel 1876, ma anche se riusc\u00ec a stabilirne l'importanza rispetto alla vista in casi di luce poco intensa, la sua assenza dall'area retinale della visione pi\u00f9 nitida rendeva incompleta la teoria e ne rese impossibile l'accettazione generale.\n\u00c8 ricordato anche per aver coniato il termine enzima."}
{"id": "1139366", "revid": "154893", "url": "https://it.wikipedia.org/wiki?curid=1139366", "title": "Roccia effusiva", "text": "Una roccia ignea effusiva o vulcanica \u00e8 una roccia magmatica prodotta dalla solidificazione di una lava sulla superficie terrestre, in ambiente subaereo o subacqueo\nTalvolta per questo tipo di rocce viene usato il termine estrusive dal corrispondente termine in lingua inglese \"extrusive\".\nDescrizione.\nLe rocce effusive sono rocce magmatiche che si formano sulla superficie terrestre in seguito alla parziale fusione di rocce del mantello e della crosta terrestre.\nQuando la massa magmatica spinta dalla pressione dei gas in essa disciolti e dalla minore densit\u00e0 trova una via di risalita ed arriva sulla superficie terrestre, sfruttando fratture nella crosta o contribuendo a formarne di nuove, si raffredda velocemente, solidificando all'aria aperta o nell'acqua dei mari.\nQuando raggiunge la superficie, in seguito a eruzioni aeree o sottomarine, il magma rilascia il gas e si trasforma in lava. La temperatura passa da 1000 -1500\u00a0\u00b0C a quella presente nell'ambiente o sul fondale marino, la pressione scende in brevissimo tempo da valori molto alti a quella atmosferica o quella idrostatica sul fondale marino, gas e vapori si disperdono nell'aria. In queste condizioni solo una piccola parte della massa magmatica si solidifica trasformandosi in cristalli di dimensioni apprezzabili ad occhio nudo, detti \"fenocristalli\", inglobati entro il resto della lava solidificata velocemente come roccia amorfa, vitrea o microcristallina.\nA causa della rapida cristallizzazione, le rocce effusive sono caratterizzate da una grana molto fine, e sono di pi\u00f9 difficile classificazione rispetto alle rocce intrusive. A occhio nudo \u00e8 possibile una classificazione approssimativa, mentre per determinarne l'esatta tipologia \u00e8 necessaria un'analisi microscopica approfondita di sezioni sottili di roccia.\nUn esempio di roccia avente una struttura completamente amorfa \u00e8 l'ossidiana, un vetro vulcanico solitamente di colore nero.\nUna tipica roccia di natura microcristallina \u00e8 il basalto.\nSe il magma contiene abbondanti componenti volatili, questi vengono in gran parte rilasciati come gas liberi parzialmente nell'atmosfera e parzialmente intrappolati, almeno inizialmente in bolle e vescicole entro la massa magmatica in raffreddamento, dando origine a pomici, scorie vulcaniche e basalti vescicolari.\nRocce sialiche e femiche.\nCome per le rocce intrusive anche per le rocce effusive esiste una classificazione che vede da una parte le rocce effusive sialiche, ossia ricche di SiO2 (silice), in una percentuale intorno al 65% e dall'altra le rocce effusive femiche con un contenuto pi\u00f9 basso di SiO2 (tra il 42% e il 55%).\nLe rocce sialiche sono dette anche acide, mentre quelle femiche sono dette basiche. Le pi\u00f9 diffuse sono quelle effusive basiche e, in particolare, \u00e8 molto diffuso il basalto (usato nelle massicciate delle ferrovie italiane)."}
{"id": "1139367", "revid": "15756", "url": "https://it.wikipedia.org/wiki?curid=1139367", "title": "Save (azienda)", "text": "Save S.p.A. \u00e8 la societ\u00e0 che gestisce dal 1987 l'aeroporto Marco Polo di Venezia e dal 2007 lo scalo di Treviso. Dal 2014 controlla anche gli aeroporti di Verona e Brescia.\n\u00c8 stata quotata alla Borsa di Milano dal 25 maggio 2005 al 23 ottobre 2017, quando \u00e8 stata delistata dopo il successo dell'OPA obbligatoria (a 21 euro per azione) lanciata da Agor\u00e0 Investimenti.\nStoria.\nDal 2007 la societ\u00e0 ha acquistato la maggioranza di AerTre S.p.a., gestore dell'Aeroporto di Treviso-Sant'Angelo, salendo fino all'80% delle quote. Inoltre controlla Airest S.r.l., societ\u00e0 attiva nel settore del \"retail\" e del \"food and beverage\" in aeroporti, stazioni ferroviarie ed autostrade (tramite il marchio Ristop, acquisito nel 2008).\nNel 2008, attraverso la societ\u00e0 Belgian Airports, controllata al 65%, partecipa e vince alla gara indetta dal governo della Vallonia per la privatizzazione della \"Brussels South Charleroi Airport SA.\", societ\u00e0 gestore dell'aeroporto di Charleroi.\nNel 2013 si ritira dalla gestione dell'Aeroporto di Padova, che avveniva attraverso la societ\u00e0 Aeroporto Civile di Padova S.p.A.\nNel 2014 si accorda con la societ\u00e0 Aeroporto Valerio Catullo di Verona S.p.A. (che gestisce gli aeroporti di Brescia-Montichiari e di Verona-Villafranca) per l'acquisto del 40,82% delle quote. Un passaggio che ha condotto alla costituzione del nuovo Polo Aeroportuale del Nord Est (Venezia/Treviso/Verona-Brescia)..\nNel gennaio 2017 cede il 40% della societ\u00e0 Centostazioni S.p.A. a Ferrovie dello Stato per 65,5 milioni di euro.\nA settembre 2018 acquista, per 13.192 euro, ulteriori 416 azioni, pari allo 0,02% del capitale della Catullo, messo in vendita dai comuni di Nago-Torbole.\nIl 25 giugno 2021 il gruppo Save e ADR hanno costituito l'associazione \"Aeroporti 2030\" per la digitalizzazione, l'innovazione e la sostenibilit\u00e0 ambientale degli aeroporti italiani, a cui aderiscono gli aeroporti di Brescia-Montichiari, Roma-Ciampino, Roma-Fiumicino, Treviso, Venezia e Verona.\nGestione aeroportuale.\nLa gestione aeroportuale si concentra principalmente nello sviluppo delle infrastrutture e della rete di voli del sistema Venezia-Treviso che, con oltre 10,7 milioni di passeggeri nel 2014, si posiziona al terzo posto in Italia dopo i sistemi di Roma e Milano.\nIl modello gestionale del sistema negli ultimi 10 anni si \u00e8 basato su una strategia di utilizzo sinergico e complementare dei due scali di Venezia e di Treviso.\nL'aeroporto di Venezia in particolare \u00e8 cresciuto in termini di traffico di lungo raggio e oggi rappresenta uno dei tre gate intercontinentali italiani con collegamenti diretti per New York, Philadelphia, Atlanta, Montreal, Toronto, Dubai, Doha, Abu Dhabi, Seul.\nInoltre detiene il 27,65% dell'aeroporto di Bruxelles-Charleroi.\nComposizione societaria.\nDopo il successo dell'OPA (21 euro per azione con un premio del 3,91%) dal 23 ottobre 2017 la societ\u00e0 aeroportuale \u00e8 controllata da \"Agor\u00e0 Investimenti S.p.A.\" in cui la maggioranza delle azioni \u00e8 nelle mani di due fondi (il tedesco Deutsche Asset Management di Deutsche Bank e il francese Infravia Capital Partners) con il 40% ciascuno mentre Enrico Marchi mantiene il 20% e la gestione dell'azienda, separandosi nell'operazione dal socio storico Andrea De Vito. Alla societ\u00e0 \u00e8 stata venduta anche la partecipazione detenuta in Save da Morgan Stanley attraverso Star Holdings.\nAzionariato precedente all'OPA.\nLa composizione societaria del gruppo \u00e8 stata soggetta a diversi passaggi di quote negli anni 2012 e 2013, per via del successivo disimpegno da parte delle amministrazioni locali (Provincia di Venezia e Comune di Venezia). In particolare il secondo nel 2012 ha venduto tutte le quote in suo possesso al fondo Amber Capital, mentre la prima ha in previsione di vendere ulteriori quote nel corso del 2013, tramite un meccanismo di aste.\nPrecedentemente all'OPA le azioni erano cos\u00ec ripartite:\nInoltre la societ\u00e0 deteneva azioni proprie per una quota pari al 5,848%, in crescita per via di un piano di riacquisto approvato nel 2013.\nDati economici.\nNel 2017 la societ\u00e0 ha fatturato 199,1 milioni di euro con un aumento del 5,8% rispetto al 2016. Ebitda a 94,5 milioni (+7%), Ebit a 64,1 (+0,2%), utile netto di 50,1 milioni (crescita del 19,2%). Nel 2017 il sistema aeroportuale di Venezia-Treviso ha superato i 13,3 milioni di passeggeri (+9,2%)."}
{"id": "1139369", "revid": "22475", "url": "https://it.wikipedia.org/wiki?curid=1139369", "title": "Wangen im Allg\u00e4u", "text": "Wangen im Allg\u00e4u (letteralmente: \"Wangen nell'Algovia\") \u00e8 una citt\u00e0 tedesca situata nella parte sudorientale del Land del Baden-W\u00fcrttemberg, nel circondario di Ravensburg, a 15 km dal lago di Costanza.\nGeografia fisica.\nWangen sorge sulle rive del fiume Argen superiore, a poca distanza dalla confluenza con l'Argen inferiore. La citt\u00e0 \u00e8 oggi formata dalla fusione del suo centro storico con i suoi sobborghi pi\u00f9 vicini.\nStoria.\nLa citt\u00e0 \u00e8 ricordata in un documento dell'anno 815 con il nome di \"Wangun\".\nNel 1217, l'imperatore Federico II di Svevia ordin\u00f2 che Wangen rimanesse nelle mani dell'Impero. Nel 1286, re Rodolfo I le concesse lo statuto di citt\u00e0 libera dell'Impero.\nVerso la fine del Medioevo la popolazione della citt\u00e0 aument\u00f2 a causa della sua posizione (sorgeva al crocevia tra le citt\u00e0 di Ravensburg, Lindau, Leutkirch e Isny) e grazie all'aumento del commercio attraverso le Alpi. La produzione e l'esportazione di prodotti manifatturieri, in particolare tessuti di canapa, fece confluire molto denaro nelle casse cittadine, che fu usato per acquistare terre al di fuori delle mura, cos\u00ec da tutelarsi da eventuali fluttuazioni economiche.\nDurante il periodo napoleonico, nel 1802, Wangen perse lo status di citt\u00e0 libera e pass\u00f2 dapprima nel regno di Baviera, quindi in quello del W\u00fcrttemberg (1810).\nNel 1936 la citt\u00e0 assunse il nome attuale. Capoluogo del distretto rurale di Wangen dal 1938 fino al 1976, anno in cui il circondario venne soppresso ed incorporato in quello di Ravensburg. Nel 1973 la citt\u00e0 \u00e8 stata dichiarata dal governo del Land del Baden W\u00fcrttemberg \"Gro\u00dfe Kreisstadt\", poich\u00e9 la sua popolazione aveva superato i 20.000 abitanti.\nEra un centro importante per l'industria tessile tedesca prima del declino di questo settore dall'ultimo decennio del secolo scorso.\nNel 1999 la parte bassa della citt\u00e0 venne completamente allagata a causa di un'alluvione."}
{"id": "1139371", "revid": "827882", "url": "https://it.wikipedia.org/wiki?curid=1139371", "title": "Save", "text": ""}
{"id": "1139375", "revid": "335113", "url": "https://it.wikipedia.org/wiki?curid=1139375", "title": "SAVE S.p.a", "text": ""}
{"id": "1139383", "revid": "289247", "url": "https://it.wikipedia.org/wiki?curid=1139383", "title": "San Giovanni Battista de' Rossi", "text": ""}
{"id": "1139389", "revid": "1964823", "url": "https://it.wikipedia.org/wiki?curid=1139389", "title": "Columbus Crew", "text": "Il Columbus Crew \u00e8 una societ\u00e0 calcistica statunitense con sede nella citt\u00e0 di Columbus, in Ohio. Ha sempre militato nella Major League Soccer (MLS), di cui \u00e8 stato uno dei club fondatori nel 1996; disputa le proprie partite casalinghe al Lower.com Field, impianto da 20.011 posti.\nDal 2015 al 2020 il club aveva assunto la denominazione \"Columbus Crew Soccer Club\".\nStoria.\nGli esordi.\nIl 15 giugno del 1994 la Major League Soccer annunci\u00f2 Columbus come la prima citt\u00e0 ad aggiudicarsi una franchigia nella nuova lega, grazie alla sottoscrizione di 11.500 abbonamenti per la stagione inaugurale. In un primo momento, visto che la soglia di 10.000 abbonamenti era stata superata lo stesso giorno di un'eclissi solare, si era pensato di chiamare il club \"Columbus Eclipse\", ma la scelta cadde successivamente su \"Columbus Crew\", come venne ufficializzato il 17 ottobre 1995. La prima partita disputata dai Crew fu una netta vittoria casalinga per 4-0 contro il D.C. United, il 13 aprile 1996 davanti 25.266 spettatori.\nMentre la squadra riusciva a conquistare la qualificazione ai play-off nelle sue prime quattro stagioni, senza per\u00f2 cogliere trofei, un risultato storico venne raggiunto dalla dirigenza del club: il 15 maggio 1999 venne inaugurato il Columbus Crew Stadium, il primo stadio costruito specificamente per il calcio negli Stati Uniti d'America, la partita inaugurale vide i Crew battere il New England Revolution per 2-0 davanti a un tutto esaurito da 24.741 spettatori.\nLe prime vittorie.\nIl primo trofeo venne conquistato dal Columbus Crew nella stagione 2002: battendo in finale i Los Angeles Galaxy per 1-0, la squadra dell'Ohio si aggiudic\u00f2 la coppa nazionale statunitense, la U.S. Open Cup. Negli anni successivi i giallo-neri si confermarono come una delle squadre pi\u00f9 competitive della lega: nel 2004 ottennero il Supporters' Shield, ovvero il trofeo destinato alla squadra con pi\u00f9 punti al termine della stagione regolare, riconquistato anche nelle stagioni 2008 e 2009. Ma nel 2008 i Crew, guidati in campo dall'argentino Guillermo Barros Schelotto, riuscirono a imporsi finalmente anche nei play-off per il titolo, vincendo la MLS Cup il 22 novembre contro i New York Red Bulls nella finale disputata al The Home Depot Center.\nLe vittorie consentirono ai Crew di disputare le coppe continentali nordamericane, ma le prime tre partecipazioni si conclusero tutte con altrettante eliminazioni ai quarti di finale.\nL'era Precourt e il movimento #savethecrew.\nIl 30 luglio 2013 il club venne acquistato dalla Precourt Sports Ventures, gruppo guidato dall'imprenditore californiano Anthony Precourt. La nuova propriet\u00e0 decise in breve tempo di aggiornare l'immagine dei giallo-neri: al termine della stagione 2014 vennero presentati un nuovo logo e una nuova denominazione sociale, \"Columbus Crew Soccer Club\", adottati a partire dal 2015. Questi importanti cambiamenti si accompagnarono sia a un rinnovato interesse da parte della tifoseria, sia a buoni risultati in campo, con la squadra che nel 2015 raggiunse la finale del campionato, persa per\u00f2 2-1 in casa il 6 dicembre contro i Portland Timbers.\nL'entusiasmo scem\u00f2 presto, e il 17 ottobre 2017 Precourt comunic\u00f2 che stava valutando la possibilit\u00e0 di trasferire la franchigia nella citt\u00e0 di Austin, in Texas. Precourt lamentava il fatto di non poter aumentare gli introiti a causa della dimensione limitata di un mercato come Columbus, subendo sia un danno economico che la difficolt\u00e0 di competere in una lega dalla crescita molto rapida come la MLS. La lega stessa aveva garantito a Precourt la possibilit\u00e0 di un futuro trasferimento del club sin dal momento del suo acquisto nel 2013. La prospettiva di perdere la squadra caus\u00f2 immediatamente una reazione fra i tifosi, che sostenuti anche da altre tifoserie statunitensi lanciarono un movimento di protesta sotto l'hashtag \"#savethecrew\". Anche le autorit\u00e0 locali intervennero, intentando una causa contro Precourt sulla base di una legge che impediva il trasferimento fuori dall'Ohio di una societ\u00e0 sportiva che avesse ricevuto sovvenzioni pubbliche, come era successo ai Crew in occasione della costruzione dello stadio.\nIl nuovo cambio di propriet\u00e0.\nLa vicenda si concluse in modo positivo per i tifosi di Columbus quando, il 28 dicembre 2018, venne ufficializzato un accordo fra la lega e nuovi investitori: Precourt ottenne la possibilit\u00e0 di creare una nuova franchigia, l'Austin FC, mentre i Crew sarebbero passati a una cordata formata dalla famiglia Haslam, dalla famiglia Johnson e da Pete Edwards. I nuovi proprietari si impegnarono anche a realizzare un nuovo stadio in un'area pi\u00f9 centrale della citt\u00e0.\nNel 2020 i Crew conquistarono la loro seconda MLS Cup: il 13 dicembre sconfissero con un netto 3-0 i Seattle Sounders nella finale dei play-off, disputata nuovamente nello stadio di Columbus.\nIl 10 maggio 2021 la societ\u00e0 aveva comunicato l'intenzione di modificare la propria denominazione in Columbus SC, contestualmente a un nuovo cambio di logo, ma nuove forti proteste della tifoseria hanno condotto a una parziale retromarcia, col ritorno alla denominazione \"Columbus Crew\" e la correzione del nuovo logo.\nColori e simboli.\nI colori sociali del Columbus Crew sono il giallo e il nero. Il nome del club venne scelto per omaggiare la tradizione operaia della citt\u00e0.\nAnche il primo logo societario era un omaggio alle \"tute blu\" della capitale dell'Ohio: all'interno di uno scudo erano infatti raffigurate le sagome di tre operai, sovrastate da una fascia gialla con scritto il nome del club in nero. Nel 2015 il nuovo proprietario del club decise di modificare il logo: venne scelto un cerchio, sul cui bordo appariva il nome del club, a racchiudere un ulteriore cerchio con delle forme geometriche gialle e nere.\nL'attuale logo, introdotto durante la stagione 2021, richiama invece la particolare forma della bandiera dell'Ohio, con le sue due punte. All'interno \u00e8 riportata una grande lettera C e l'anno di esordio del club, il 96. Sopra la sagoma compare la scritta Columbus, sotto invece la scritta Crew.\nStrutture.\nStadio.\nIl Columbus Crew gioca le proprie partite casalinghe al Lower.com Field, stadio costruito appositamente per il calcio e situato al centro della citt\u00e0, nell'Arena District. L'impianto ha una capacit\u00e0 di 20.011 spettatori, e dispone di quattro tribune coperte, ciascuna composta da due anelli. Lo stadio \u00e8 stato inaugurato il 3 luglio 2021, la decisione di costruire la struttura era stata presa al momento dell'acquisto del club da parte della famiglia Haslam, due anni prima.\nPrecedentemente i Crew avevano giocato all'Ohio Stadium, impianto di football americano, dal 1996 al 1998, fino alla costruzione di un proprio stadio. Quest'ultimo, chiamato Columbus Crew Stadium, venne inaugurato il 15 maggio 1999 e rappresent\u00f2 una pietra miliare per la storia del calcio statunitense, si trattava infatti del primo stadio costruito appositamente per questo sport in tutto il paese. Alla sua apertura lo stadio aveva un primo anello su tutti e quattro i lati del campo e un secondo ordine di tribune sui lati lunghi del campo, per complessivi 22.555 posti. Nel 2008 la tribuna nord venne parzialmente sostituita con un palco per concerti sormontato da un megaschermo, riducendo la capienza a 20.145 posti. Lavori di ammodernamento della tribuna est nel 2014 fecero ulteriormente scendere la capienza a 19.968 posti. Con la costruzione del nuovo stadio il vecchio impianto \u00e8 noto dal 2021 come \"Historic Crew Stadium\".\nCentro d'allenamento.\nDal mese di giugno 2021 i giocatori dei Crew si allenano all'OhioHealth Performance Center, un centro sportivo ricavato nell'area attorno l'Historic Crew Stadium. La struttura dispone di palestre, sala video, area ristoro e quattro campi da calcio, tre in erba naturale e uno in erba sintetica, a disposizione sia della prima squadra che del settore giovanile del club.\nPresidenti e allenatori.\nAlla fondazione della MLS, nel 1996, il proprietario del Columbus Crew era l'imprenditore Lamar Hunt, noto per il suo mecenatismo sportivo. Alla sua morte nel 2006 il club pass\u00f2 in mano al figlio Clark. Nel luglio del 2013 il gruppo Hunt cedette le quote del club alla Precourt Sports Ventures. Vista l'impossibilit\u00e0 per Precourt di ottenere lo spostamento della franchigia nella citt\u00e0 di Austin, in Texas, nel 2019 la propriet\u00e0 dei Crew venne ceduta alla famiglia Haslam, gi\u00e0 proprietaria della squadra di football americano dei Cleveland Browns.\nDi seguito l'elenco cronologico degli allenatori del Columbus Crew.\nTifoseria.\nIl Columbus Crew \u00e8 seguito da vari gruppi ultras, differenti per et\u00e0 o origine etnica dei membri, come gli Hudson Street Hooligans, la Turbina Amarilla, i Murderers' Row o la Yellow Nation Army. Tutti questi gruppi sono riuniti nella \"Nordecke\", parola tedesca che significa \"angolo nord\", a indicare il settore occupato nello stadio omaggiando le radici tedesche della citt\u00e0. La Nordecke nacque nel 2008 quando, a causa di lavori di ristrutturazione nello stadio, i vari gruppi ultras furono costretti a trasferirsi in un angolo della sezione nord, compattandosi e creando un unico blocco.\nRivalit\u00e0.\nLa principale rivalit\u00e0 dei Crew \u00e8 quella contro l'altra squadra MLS dell'Ohio, il FC Cincinnati: le due squadre si scontrano in quello che \u00e8 chiamato l'Hell Is Real Derby.\nAnche se poco sentite dalla tifoseria, esistono altre due rivalit\u00e0 per le quali la MLS assegna altrettanti trofei: la Trillium Cup contro il Toronto FC e la Lamar Hunt Pioneer Cup contro il FC Dallas.\nOrganico.\nRosa.\n\"Aggiornata al 24 maggio 2021\".\nStaff tecnico.\n\"Aggiornato al 24 maggio 2021.\""}
{"id": "1139390", "revid": "281944", "url": "https://it.wikipedia.org/wiki?curid=1139390", "title": "La Permanente", "text": ""}
{"id": "1139392", "revid": "404449", "url": "https://it.wikipedia.org/wiki?curid=1139392", "title": "Montepescali", "text": "Montepesc\u00e0li \u00e8 una frazione del comune italiano di Grosseto, in Toscana.\nGeografia fisica.\nIl borgo \u00e8 situato sulla cima di una collina all'estremit\u00e0 settentrionale del territorio comunale di Grosseto, in un'area collinare a cavallo tra la Valle dell'Ombrone, la Maremma e le Colline Metallifere grossetane. Il luogo, per lo scenografico panorama che vi si pu\u00f2 ammirare su tutta la fascia costiera e l'Arcipelago Toscano, sino alla Corsica, \u00e8 denominato anche \"Terrazzo\" o \"Balcone della Maremma\".\nStoria.\nIl centro sorse in epoca altomedioevale come feudo della famiglia Aldobrandeschi e pass\u00f2 poi sotto il dominio di Siena, pur ottenendo statuto autonomo nella prima met\u00e0 del XV secolo che lo elev\u00f2 a libero comune. Entrato a far parte del Granducato di Toscana, nel 1627 fu concesso in feudo ai conti d'Elci e da questi pass\u00f2 poi ai Tolomei, ai Guadagni ed infine ai Federighi.\nDa sempre centro agricolo, i suoi abitanti scendevano nella piana sottostante per lavorare a giornata nelle vicine tenute e fattorie.\nFino al 2006 il suo CAP era 58035.\nSociet\u00e0.\nEvoluzione demografica.\nQuella che segue \u00e8 l'evoluzione demografica di Montepescali. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1981 sono contati da Istat solamente gli abitanti del centro abitato, non della frazione.\nCultura.\nMusei.\nNel paese \u00e8 situato il Museo di storia locale Ildebrando Imberciadori, piccolo museo etnografico dedicato alla storia e alle usanze delle popolazioni collinari della Maremma grossetana.\nEventi.\nDurante la prima met\u00e0 di agosto si svolge la sagra del cinghiale e del tortello, che richiama ogni anno moltissimi visitatori.\nGeografia antropica.\nLa frazione \u00e8 compresa nella circoscrizione n.7 \"Braccagni-Montepescali\" del comune di Grosseto.\nInfrastrutture e trasporti.\nStrade.\nMontepescali \u00e8 servita da uno svincolo in direzione nord della Variante Aurelia tra Livorno e Grosseto. Curiosamente, in direzione sud lo svincolo non \u00e8 presente.\nFerrovie.\nLa stazione di Montepescali \u00e8 situata lungo la ferrovia Tirrenica alle pendici del borgo e capotronco della ferrovia Siena-Grosseto: tuttavia, pur portando il nome di Montepescali, la stazione \u00e8 in realt\u00e0 situata a Braccagni, un tempo conosciuta come \"Montepescali Stazione\" prima del suo sviluppo agricolo e urbano nel secondo dopoguerra."}
{"id": "1139393", "revid": "339392", "url": "https://it.wikipedia.org/wiki?curid=1139393", "title": "Petrarca Padova Calcio a 5", "text": ""}
{"id": "1139394", "revid": "729019", "url": "https://it.wikipedia.org/wiki?curid=1139394", "title": "Bluejacking", "text": "Con Bluejacking (fusione delle parole \"bluetooth\" e \"hijacking\") si intende l'invio di messaggi (che poi sono solo \"Biglietti da Visita\") nel raggio d'azione del Bluetooth (da 10 a 100 metri). I biglietti da visita sono in formato vCard (estensione .vcf).\nBluejacking da telefono a telefono.\nPer inviare messaggi da telefono a telefono, basta creare nella rubrica una nuova scheda e inviarla tramite bluetooth a un altro telefono. I messaggi inviati non costano nulla.\nBluejacking da PC a telefono.\nDi solito per creare un file vCard con un PC, basta usare un programma di posta elettronica (oppure un editor di testo, conoscendo la sintassi vCard) per creare un contatto e salvarlo per poi inviarlo via Bluetooth a un telefono."}
{"id": "1139401", "revid": "287204", "url": "https://it.wikipedia.org/wiki?curid=1139401", "title": "Alberto Tafner", "text": "Biografia.\nNasce a Trento, terzogenito di Renzo Tafner ed Elena Agostini. Con i suoi fratelli Giovanni e Alessandra vive la sua infanzia a Trento, frequentando asilo e elementari dalla suore Francesi. Tornato a Trento dopo un periodo di collegio a Milano si iscrive alla facolt\u00e0 di sociologia e, contemporaneamente, cerca un lavoro che gli permetta di scrivere. Suona anche la batteria e la chitarra in qualche complessino musicale. Nel 1967 viene assunto come praticante al quotidiano L'Alto Adige, ma nel 1970 viene licenziato per aver partecipato a uno sciopero non autorizzato. Diventa giornalista professionista e direttore responsabile del \"Giornale di Campiglio\".\nIl 3 dicembre 1970 si sposa con Maria Bellato e nel settembre del 1971 viene richiamato alla leva, parte per Cuneo ma torner\u00e0 in Trentino come accompagnatore di un cieco di guerra, il colonnello Pietro Fiorito. Dopo il congedo nel 1972 viene riassunto all\"'Alto Adige\" come redattore prima della \"Pagina del Comprensorio\" e successivamente di cronaca bianca; il 17 aprile 1973 nasce la sua unica figlia Chiara.\nNel 1979 \"inventa\", insieme ad Enzo Merz, la \"Millegrobbe\", gara di sci di fondo in tre tappe che si corre sulle nevi di Lavarone (prima edizione gennaio 1980).\nIl 7 dicembre 1979 viene assunto alla sede Rai di Trento, diventando in breve tempo prima caposervizio, poi caporedattore della sede di Trento e successivamente di quella di Bolzano con la responsabilit\u00e0 delle redazioni italiana e ladina. Dopo qualche anno ritorna a Trento come Capostruttura Dirigente dei Programmi di Trento e Bolzano.\nIl 31 maggio 2007 arriva finalmente all'et\u00e0 di potersi congedare dalla Rai ma nel frattempo \u00e8 diventato membro del direttivo della Comunit\u00e0 Mochena, dell'Istituto Cimbro, nel Consiglio di Amministrazione dell'ENAIP, \u00e8 attore dilettante nel Club Armonia , diventa Vicepresidente della Trentini nel Mondo e nel 2009 ne diventa il presidente a tutti gli effetti."}
{"id": "1139407", "revid": "6923", "url": "https://it.wikipedia.org/wiki?curid=1139407", "title": "Jensen Interceptor FF", "text": ""}
{"id": "1139409", "revid": "666668", "url": "https://it.wikipedia.org/wiki?curid=1139409", "title": "F.C. Cinecitt\u00e0 Calcio a 5", "text": ""}
{"id": "1139414", "revid": "125391693", "url": "https://it.wikipedia.org/wiki?curid=1139414", "title": "Verifica dei poteri", "text": "La verifica dei poteri \u00e8 l'atto in base al quale un organismo collegiale, prima di procedere all'esercizio delle sue funzioni, si pone il problema della regolarit\u00e0 della sua costituzione. Ci\u00f2 comporta - in via preliminare, per la vita stessa dell'organo - che una volta per tutte siano conosciuti e convalidati i titoli di ammissione dei suoi componenti.\nCampi di applicazione.\nConferenze diplomatiche.\nNelle conferenze internazionali avviene la verifica delle lettere credenziali degli agenti diplomatici: si tratta di una funzione tutt'altro che formale, visto che \u00e8 sempre pi\u00f9 affidata a organi \"ad hoc\" che non esaminano solo la lettera di conferimento dell'incarico al plenipotenziario ma - come avvenne all'Assemblea generale delle Nazioni Unite dal 1971 al 1973, con la sostituzione della Cina nazionalista con la Cina popolare - valutano anche le questioni che attengono alla personalit\u00e0 giuridica dello Stato rappresentato.\nAssemblee rappresentative.\nNelle assemblee rappresentative (nazionali o sovranazionali) di tipo elettivo, invece, ci\u00f2 si sostanzia nella convalida dei risultati elettorali e nel giudizio sull'inesistenza di cause personali ostative all'elezione o di cause di ineleggibilit\u00e0. Uno dei pi\u00f9 antichi precedenti \u00e8 quello della dokimasia dell'antica Grecia, il controllo dei requisiti dei neoeletti alla Boul\u00e9 operato dai componenti gi\u00e0 in carica.\nNel Medio Evo tale controllo fu spostato in capo all'organo neoeletto, in base allo Statuto \"de tallagio non concedendo\", e tale rimase in Inghilterra fino al 1868 quando fu attribuito alle alte giurisdizioni.\nNel diritto pubblico italiano.\nNel Parlamento della Repubblica Italiana l'organo deputato in pianta stabile a tale attivit\u00e0 \u00e8 la Giunta delle elezioni in via preparatoria e l'assemblea plenaria di ciascuna Camera in via definitiva. Rispetto ai risultati elettorali, i regolamenti parlamentari contemplano una prima giunta provvisoria, incaricata delle incombenze immediate (opzioni e proclamazioni in subentro), e poi una giunta definitiva, che - in corso di vita dell'organo - proceda a esaminare la regolarit\u00e0 della sua costituzione e a respingere o accogliere i ricorsi contro le proclamazioni effettuate dagli uffici elettorali in violazione della legge o con un calcolo erroneo dei risultati elettorali. La decisione finale spetta all'assemblea in entrambe le Camere.\nPer le assemblee rappresentative degli altri enti territoriali, si prevedono invece deliberazioni adottate gi\u00e0 nella prima seduta, in materia di capacit\u00e0 elettorale passiva, eleggibilit\u00e0 o candidabilit\u00e0 dei propri componenti: tali decisioni - assunte, in sede di esame della condizione degli eletti, dal consiglio comunale o provinciale ai sensi dell\u2019articolo 41 comma 1 del decreto del Presidente della Repubblica 18 agosto 2000, n. 267 - non pregiudicano per\u00f2 la proposizione dell'azione popolare elettorale.\nFondamento costituzionale.\nL'art. 66 della vigente Costituzione italiana stabilisce che \"ciascuna Camera giudica dei titoli di ammissione dei suoi componenti e delle cause sopraggiunte d'ineleggibilit\u00e0 e incompatibilit\u00e0\". Si tratta di un'autentica \"prerogativa costituzionale\", per cui risulta escluso qualsiasi controllo alternativo, concorrente o successivo a opera di qualsivoglia autorit\u00e0 giurisdizionale od amministrativa; tale esclusivit\u00e0 rende meno rigoroso il controllo dell'incidentalit\u00e0 necessaria per attivare il giudizio di legittimit\u00e0 costituzionale della legge elettorale delle Camere. Secondo Felice Besostri, \"siamo l\u2019unico paese europeo in cui il giudizio finale sul processo elettorale viene dato dallo stesse Camere che vengono elette, senza possibilit\u00e0 di ricorso. Il risultato \u00e8 che, di fatto, non si possono impugnare gli esiti elettorali\u201d.\nPoich\u00e9 tale controllo si esplica nei confronti delle risultanze di un'attivit\u00e0 amministrativa, quale quella che ha portato alla proclamazione degli eletti, si tratta a tutti gli effetti di una \"riserva di giurisdizione\", in cui le Camere agiscono secondo i principi dell'attivit\u00e0 giurisdizionale. Esse infatti, col giudizio di verifica dei poteri, hanno, in maniera esclusiva, il compito di:\nI. sindacare la validit\u00e0 dell'elezione, o della nomina, di ogni singolo parlamentare (c. d. giudizio di convalida) attraverso il controllo, per i membri elettivi, sulla ritualit\u00e0 delle operazioni elettorali e la sussistenza dei requisiti di capacit\u00e0 per conseguire l'ufficio (assenza di cause di ineleggibilit\u00e0 originarie), e per i membri non elettivi del Senato, sul decreto di nomina;\nII. accertare l'assenza di cause ostative al mantenimento dell'ufficio parlamentare (incompatibilit\u00e0, ineleggibilit\u00e0 c. d. sopravvenute, morte e dimissioni) conosciuto come giudizio sulle cause di decadenza.\nLe attivit\u00e0 di verifica dei poteri sono svolte, in sede istruttoria, alla Camera dei deputati dalla Giunta delle elezioni e al Senato della Repubblica dalla Giunta delle elezioni e delle immunit\u00e0 parlamentari, in base alle norme dei rispettivi regolamenti.\nProcedura di convalida.\nIl giudizio di convalida si divide in due fasi:\n1. Una fase necessaria, detta di delibazione: consiste in un primo esame della Giunta, al fine di procedere a convalidare le proclamazioni di tutti quei senatori sui quali non versi alcun fondato dubbio circa la presenza di irregolarit\u00e0 rilevanti nella loro elezione, la mancanza dei requisiti personali per essere eletto e l'assenza di condizioni di ineleggibilit\u00e0 originaria. Per essa viene nominato un relatore per ogni circoscrizione elettorale, secondo un criterio automatico e prestabilito dai regolamenti parlamentari al fine di escludere qualsiasi diretto interesse del medesimo sui risultati dell'elezione che \u00e8 chiamato a controllare.\n2. Una fase eventuale, detta di contestazione dell'elezione; essa \u00e8 fase eventuale (a conclusione della fase di delibazione), versandosi in essa se le Giunte non ritengono di convalidare l'elezione. Tale procedura si riferisce a un singolo titolare di seggio: a esso, e solo a ciascuno di esso, si applicano le singole fasi della procedura di contestazione, che consistono nell'udienza pubblica, nel contraddittorio scritto e orale, nella c. d. concentrazione processuale e nella motivazione pubblica della decisione.\nFase di delibazione.\nLa procedura, in Senato, ha inizio con la designazione dei relatori per ciascuna regione e si conclude entro il termine (ordinatorio, ma rispettato in pressoch\u00e9 tutte le ultime legislature del Senato) di 18 mesi. I relatori:\na1) prendono in esame i documenti elettorali. Ci\u00f2 avviene sovrintendendo il lavoro di rettifica dei dati di proclamazione, effettuato sulla scorta delle segnalazioni che gli Uffici effettuano: esse sono tratte dai prospetti riepilogativi, redatti a seguito del lavoro di immissione in un'apposita banca dati informatica dei risultati elettorali desunti dai verbali trasmessi dagli Uffici elettorali sezionali e regionali. Il programma informatico segnala gli errori materiali contabili e di trascrizione avvenuti, e gli Uffici istruiscono la valutazione se tali errori richiedano la correzione dei dati di proclamazione. A seguito della attivit\u00e0 cos\u00ec svolta, regione per regione, si addiviene a un prospetto dei dati di convalida, che pu\u00f2 coincidere o meno con quelli di proclamazione. Nel fare questo la Giunta esercita un potere di intervenire ex officio per risolvere situazioni che si ritiene diano adito a dubbi (es. revisione delle graduatorie degli eletti e non eletti); tale potere della Giunta di agire, ancorch\u00e9 non ci sia protesta, \u00e8 previsto dall'articolo 2 del Regolamento per la verifica dei poteri;\na2) prendono in esame gli eventuali ricorsi. A differenza dei reclami e delle proteste (che potranno essere presentate durante lo svolgimento delle operazioni elettorali), l'obbligo di trattazione attiene ai soli ricorsi tempestivi, cio\u00e8 quelli che siano spediti entro venti giorni dalle proclamazioni interessate; tutti il resto costituisce mero esposto, valutabile dalla Giunta nell'esercizio del potere officioso di cui sopra (a1). I relatori valutano i ricorsi tempestivi ammissibili, ai fini della proposta da portare alla Giunta. I ricorsi ritualmente presentati danno luogo a un primo possibile contraddittorio, mediante la loro sollecita comunicazione ai senatori direttamente interessati, i quali possono presentare osservazioni, entro venti giorni. A questa procedura obbligata se ne aggiunge un'altra, di tipo eventuale: nel caso in cui dopo una prima analisi delle fattispecie non ritenga di avere tutti gli elementi per proporre un esito al procedimento di delibazione, il relatore richiede alla Giunta di \"ammettere il proclamato, e ove necessario, gli eventuali ricorrenti all'esame dei documenti e dei ricorsi, affinch\u00e9 questi possano fornire chiarimenti, anche mediante memorie scritte\". Se la Giunta accoglie la proposta, viene all'uopo costituito un Comitato inquirente;\nb) riscontrano il possesso da parte degli eletti dei requisiti richiesti dalla legge. Ci\u00f2 avviene, tra l'altro, valutando le dichiarazioni rese dai senatori nel foglio-notizie, ai fini dell'inesistenza delle condizioni di ineleggibilit\u00e0 previste dalla legge (va rammentato che invece il giudizio sulle incompatibilit\u00e0 ricade nel diverso giudizio sulle cause di decadenza); anche in tale funzione si danno casi di valutazioni officiose e di esame di ricorsi di parte.\nIl relatore espleta le sue funzioni secondo un calendario dettato dall'Ufficio di Presidenza integrato, o, in assenza, secondo il criterio prior in tempore, potior in iure (che prende le mosse dalla comunicazione con cui ciascun relatore comunichi con congruo preavviso agli uffici la sua intenzione di iniziare le proprie attivit\u00e0). In tal caso, saranno gli uffici a effettuare la stesura di un calendario delle attivit\u00e0 dei vari relatori compatibile con i vincoli logistici e organizzativi di gestione delle risorse del personale disponibile.\nSe si ritiene che i casi dubbi potrebbero giungere ad alterare il risultato in base al quale si giunse alla proclamazione di un senatore, allora il relatore propone alla Giunta apposite attivit\u00e0 istruttorie. Esse consistono: \n1. nella revisione delle schede elettorali secondo criteri dettati in precedenza dalla Giunta stessa. In particolare, la Giunta pu\u00f2 sempre disporre la revisione, parziale o totale, delle schede nulle bianche e contenenti voti nulli o contestati, allegate ai verbali dei singoli uffici elettorali sezionali. Ove ritenuto essenziale, la Giunta pu\u00f2 deliberare la revisione, totale o parziale o per campione, delle schede valide di uno o pi\u00f9 collegi; a tal fine viene costituito un apposito organo interno, chiamato a operare, senza la presenza delle parti, il riesame delle schede e a proporre alla Giunta la eventuale rettifica dei risultati elettorali;\n2. la costituzione di un Comitato inquirente, chiamato a compiere le indagini che non rientrino nell'attivit\u00e0 di revisione delle schede elettorali, quali possono essere l'assunzione di testimonianze, l'effettuazione di sopralluoghi, perizie tecniche ecc. Questo organo pu\u00f2, comunque, essere istituito in qualsiasi momento del procedimento di verifica delle elezioni in Giunta; a esso le \"parti interessate\" possono chiedere il compimento di determinati atti istruttori e devono essere preavvertite del loro svolgimento; il comitato non \u00e8 vincolato alle richieste delle parti.\nIl relatore, terminata l'istruttoria, avanza una proposta per ciascuno dei senatori della regione affidatagli; la sua proposta sar\u00e0 di convalida o di contestazione dell'elezione. Se la Giunta accoglie la proposta di convalida, essa \u00e8 definitiva: di essa il Presidente d\u00e0 mera comunicazione all'Assemblea (ma, sul punto, la Camera nel 2002 ha ammesso la presentazione in Assemblea di ordini del giorno in difformit\u00e0, mentre nel febbraio 2008 in Assemblea del Senato fu data la parola al senatore Manzione in dissenso dalle convalide comunicate dal Presidente); se sul seggio convalidato sono stati avanzati ricorsi elettorali, la decisione definitiva della Giunta, con le relative motivazioni, \u00e8 comunicata ai ricorrenti e ai senatori interessati.\nLa Camera dei deputati segue una procedura parzialmente diversa, dettata dai Regolamenti del 1998.\nFase di contestazione.\nSe l'elezione viene dichiarata contestata, il Presidente della Giunta, d'intesa con il Presidente del Senato, fissa il giorno e l'ora per la seduta pubblica, che normalmente sar\u00e0 unica e non potr\u00e0 essere differita, tranne in caso di forza maggiore. Le parti saranno preavvertite e potranno presentare memorie e prendere visione degli atti, entro termini perentori.\nL'esposizione preliminare \u00e8 del relatore, mentre la conduzione di udienza spetta al Presidente, che dirige la discussione e gli interventi delle parti. Segue la camera di consiglio per la decisione, che deve essere adottata subito o, in casi eccezionali, non oltre quarantotto ore. Alla riunione in camera di consiglio partecipano i componenti della Giunta, che siano stati presenti alla seduta pubblica per tutta la sua durata, con l'assistenza del funzionario addetto all'ufficio di segreteria della Giunta. La decisione viene immediatamente letta dal Presidente in seduta pubblica, mentre la sua motivazione sar\u00e0 argomentata nella relazione per l'Assemblea (che proporr\u00e0 la contestazione o la convalida).\nDiscussione in Assemblea.\nIn Assemblea del Senato le proposte della Giunta delle elezioni e delle immunit\u00e0 parlamentari riguardanti elezioni contestate sono oggetto di discussione, ma - in assenza di ordini del giorni difformi formulati prima della chiusura della discussione da almeno venti Senatori - non si procede a votazione, intendendosi senz'altro approvate le conclusioni della Giunta.\nSe invece i detti ordini del giorno sono avanzati, nelle forme previste dall'articolo 135-ter del Regolamento del Senato, allora si procede a votazione a scrutinio segreto, trattandosi di questioni riguardanti persone, ai sensi dell'articolo 113, comma 3, del Regolamento stesso.\nAlla Camera la disposizione di cui al comma 2 dell'articolo 2 del Regolamento della Giunta delle elezioni (approvato dall'Assemblea nella XIII legislatura con la maggioranza prescritta dall'articolo 64 della Costituzione per l'adozione del Regolamento della Camera ed entrato in vigore il giorno precedente alla data di convocazione dei comizi per l'elezione della Camera dei deputati per la XIV legislatura) - in base alla quale \u00able votazioni in materia di verifica dei poteri, ineleggibilit\u00e0, incompatibilit\u00e0 e decadenza non costituiscono votazioni riguardanti persone ai sensi dell'articolo 49, comma 1, del Regolamento della Camera\u00bb - ha trovato applicazione recentemente nella votazione a scrutinio palese dell'Assemblea sulle proposte di decadenza dei deputati Neri e Bodega, respinte il 7 giugno 2007.\nProcedura di decadenza.\nAi fini del giudizio sulle incompatibilit\u00e0, \u00e8 necessario che entro trenta giorni dalla proclamazione i senatori trasmettano alla Giunta l'elenco di tutte le cariche e uffici a qualsiasi titolo ricoperti, retribuiti o gratuiti. Analoga comunicazione sono tenuti a trasmettere, entro trenta giorni, per le cariche e gli uffici, che vengono successivamente a rivestire o dismettere in corso di legislatura.\nL'esame di tali comunicazioni spetta a un Comitato per l'esame delle cariche rivestite dai senatori ai fini del giudizio di compatibilit\u00e0 con il mandato parlamentare, nominato dal Presidente della Giunta e coordinato da un Vice Presidente, il quale riferisce e formula le conseguenti proposte alla Giunta. Pu\u00f2 instaurarsi un contraddittorio con i senatori interessati e, nel caso in cui la Giunta dichiari una carica o un ufficio incompatibile con il mandato parlamentare, il senatore interessato \u00e8 invitato a optare, entro il termine perentorio deliberato al riguardo dalla Giunta stessa.\nIn caso di mancata opzione, la Giunta d\u00e0 inizio al procedimento per la dichiarazione di decadenza dal mandato parlamentare, secondo le procedure della contestazione di elezione vigenti per il giudizio di convalida; tuttavia, nei casi di ineleggibilit\u00e0 e di incompatibilit\u00e0 riconosciuti dalla Giunta all'unanimit\u00e0, la Giunta stessa pu\u00f2 deliberare con apposita votazione di prescindere dal procedimento di contestazione, pur presentando apposita relazione scritta al Senato, per le determinazioni conclusive dell'Assemblea."}
{"id": "1139421", "revid": "38120", "url": "https://it.wikipedia.org/wiki?curid=1139421", "title": "Le meraviglie della natura", "text": ""}
{"id": "1139423", "revid": "290948", "url": "https://it.wikipedia.org/wiki?curid=1139423", "title": "Energia potenziale elastica", "text": ""}
{"id": "1139428", "revid": "1305772", "url": "https://it.wikipedia.org/wiki?curid=1139428", "title": "Monaco (carattere)", "text": "Monaco \u00e8 un carattere \"sans-serif\" monospazio creato da Susan Kare e Kris Holmes. \u00c8 presente nel macOS e in ogni precedente versione del sistema operativo Mac. A differenza di molti caratteri monospazio originati con timbri di tipo battente, Monaco non rivela immediatamente la larghezza del carattere. I Caratteri sono distinti rendendo difficile confondere 0 (numero zero) e O (O maiuscola), oppure 1 (numero uno) con | (barra verticale) e l (l minuscola).\nMonaco \u00e8 stato distribuito in tre diversi formati. Il primo \u00e8 un bitmap monospazio che era presente nella ROM dei New World Mac e ha la dimensione fissa di 9 punti anche sul OS X. Il secondo \u00e8 un \"font\" vettoriale, un po' simile al Lucida Console, in formato TrueType per i s.o. System 6 e 7; questo \u00e8 il formato standard. Il terzo tipo, conosciuto come MPW, \u00e8 stato creato per essere usato con l'IDE Macintosh Programmer's Workshop; \u00e8 essenzialmente una conversione diretta del bitmap in formato vettoriale con i pi\u00f9 alcune delle caratteristiche di distinzione presenti nel TrueType Monaco."}
{"id": "1139436", "revid": "171091", "url": "https://it.wikipedia.org/wiki?curid=1139436", "title": "Rifugio Francesco Gonella", "text": "Il rifugio Francesco Gonella o Refuge du D\u00f4me (riferito al D\u00f4me du Go\u00fbter) \u00e8 un rifugio situato nel comune di Courmayeur, in val Veny, nel massiccio del Monte Bianco, a 3071\u00a0m s.l.m.\nStoria.\nSul luogo un primo rifugio \u00e8 stato costruito nel 1891 per facilitare l'ascesa al Monte Bianco dal versante italiano. Si trattava di una semplice capanna in legno.\nIl primo rifugio \u00e8 stato ampliato nel 1925 ed ora \u00e8 adibito a locale invernale.\nNel 1962, su progetto di Lino Andreotti, fu ristrutturato e venne costruito un pi\u00f9 ampio rifugio in muratura a fianco del precedente. \nDal 2007 sono iniziati grandi lavori di consolidamento della zona in cui \u00e8 costruito il rifugio. Il rifugio del 1962 \u00e8 stato demolito e ricostruito ex novo. La sua apertura \u00e8 avvenuta a giugno del 2011.\nCaratteristiche e informazioni.\nSi trova su uno sperone roccioso posto sopra il ghiacciaio del D\u00f4me ai piede dell'Aiguilles Grises. \u00c8 intitolato a Francesco Gonella, alpinista torinese.\nAccessi.\nVi si accede dalla val Veny percorrendo il ghiacciaio del Miage per tutta la sua lunghezza.\nAscensioni.\n\u00c8 il punto di partenza della via normale italiana di ascesa al monte Bianco.\nAltre ascensioni possibili sono:"}
{"id": "1139440", "revid": "123844203", "url": "https://it.wikipedia.org/wiki?curid=1139440", "title": "Pabianice", "text": "Pabianice \u00e8 una citt\u00e0 polacca del distretto di Pabianice nel voivodato di \u0141\u00f3d\u017a.Ricopre una superficie di 32,98 km\u00b2 e nel 2004 contava 70.743 abitanti.\nAmministrazione.\nLa citt\u00e0 \u00e8 gemellata con:"}
{"id": "1139443", "revid": "28026", "url": "https://it.wikipedia.org/wiki?curid=1139443", "title": "Rifugio Gonella", "text": ""}
{"id": "1139450", "revid": "1632387", "url": "https://it.wikipedia.org/wiki?curid=1139450", "title": "Danzig (gruppo musicale)", "text": "I Danzig sono un gruppo musicale heavy metal statunitense formato nel 1987 da Glenn Danzig, ex membro dei Misfits.\nStoria dei Danzig.\nDopo aver sciolto i Misfits nel 1983, band punk rock da lui fondata nel 1977, Glenn Danzig fond\u00f2 un'altra punk rock band dal sound oscuro ed horrorifico dal nome di Samhain. Tuttavia dopo pochi anni, Glenn si lascia definitivamente alle spalle il punk per dedicarsi all'heavy metal, genere sicuramente pi\u00f9 vicino alle tematiche oscure da lui trattate da sempre. Nel frattempo i due ex membri dei Misfits Jerry Only e suo fratello Doyle, ottennero finalmente i diritti sul nome della band dopo una lunga battaglia legale contro Danzig, e si riformarono nel 1995 senza la sua presenza."}
{"id": "1139451", "revid": "1603714", "url": "https://it.wikipedia.org/wiki?curid=1139451", "title": "Basilica di San Domenico (Perugia)", "text": "La basilica di San Domenico \u00e8 situata a Perugia, ed \u00e8 uno dei maggiori edifici religiosi della regione.\nNel febbraio del 1961 papa Giovanni XXIII la elev\u00f2 alla dignit\u00e0 di basilica minore.\nStoria e descrizione.\nLa primitiva chiesa di San Domenico, edificata tra il 1235 e il 1260 per impulso del beato Nicola Paglia, provinciale per Roma dell'ordine domenicano, sorgeva nell'area dell'odierno chiostro maggiore, sulla via Regale di porta San Pietro (corso Cavour), diretta a Roma, dove passava il cammino Romeo e Jacobeo, come mostra la conchiglia scolpita nel pozzo antistante la chiesa. La posizione strategica \u00e8 una testimonianza della vicinanza del potere politico della citt\u00e0 all'ordine, al quale il Comune aveva affidato anche la gestione dell'archivio generale. Infatti era individuato come ordine mendicante \"ufficiale\", a discapito dei francescani, la cui posizione con il loro complesso conventuale di San Francesco al Prato, era decisamente meno favorevole.\nLa crescente importanza dei domenicani sia nella vita religiosa (fin dalla fine del XIII secolo vi era uno \"Studium solenne\" di Teologia) che nella politica, port\u00f2 ben presto alla necessit\u00e0 di realizzare un edificio pi\u00f9 grande, sull'area della preesistente pieve di Santo Stefano del Castellare. Chiesa gotica con origini risalenti al V secolo, il cui perimetro corrispondeva all\u2019attuale transetto. La tradizione vuole che la nuova chiesa fosse progettata da Giovanni Pisano, attribuzione confermata da una citazione del Vasari. Sicuramente, essendoci nell\u2019ordine monastico una circolazione internazionale anche di competenze artistiche, hanno collaborato molti architetti domenicani patrocinati dal pontefice Benedetto XI, in quegli anni residente a Perugia. Rilevante fu l\u2019appoggio dei privati cittadini e del Comune, avendo l\u2019ordine assunto un ruolo importante in citt\u00e0, anche dal punto di vista politico.\nFu scelto il prototipo nordeuropeo delle Hallenkirche, che prevede le navate laterali della stessa altezza di quella centrale, con volte a crociera, sorrette da agili dieci pilastri ottagonali in laterizio (che si intravedono in alcune sezioni fatte riemergere dagli attuali pilastri seicenteschi). Era illuminata molto di pi\u00f9 di quella attuale, oltre al folgorante finestrone absidale rivolto a est, che nell'antica simbologia cristiana era la rappresentazione della divinit\u00e0 stessa, nella triplice emanazione di luce, calore ed energia; anche da tre rosoni con vetrate policrome e da un secondo ordine di finestre bifore che oggi danno sulle soffitte. \nDomina il paesaggio circostante il campanile, edificato tra il 1464 e il 1500 dal lombardo Gasperino di Antonio, era alto ben 126 metri l'attuale altezza \u00e8 di 60. Presenta due ordini di finestroni gotici, il secondo pi\u00f9 leggero del primo. Originariamente erano tutti fregiati da trine marmoree, di cui rimane solo una, ricostruita nel 1949 con i materiali originali. Terminava con un attico fregiato da festoni con statue agli angoli e un\u2019altissima guglia a gattoni che sorreggeva una palla ed una croce. Elementi che furono demoliti ai tempi della costruzione della Rocca Paolina fra il 1540 e il 1543 per ragioni statiche o per togliere l\u2019ostacolo alla visuale dell\u2019artiglieria papalina. La facciata grezza rivela l'impianto gotico umbro, gli agganci in mattoni, prevedevano il rivestimento, ma come in molte chiese perugine non \u00e8 stato mai portato a termine. Al centro campeggia un elegante portale d'ingresso della fine del XVI secolo e la doppia rampa con balaustra barocca in travertino, realizzata nel 1640 da Girolamo Ciofi. \nLa testimonianza della sua architettura originaria si pu\u00f2 ritrovare in vari dipinti: l'affresco del Bonfigli della cappella dei Priori e le vedute di Gaspar van Wittel (XVIII secolo) entrambi nella Galleria Nazionale dell\u2019Umbria. Grazie anche alle ricostruzioni grafiche, come i disegni dell\u2019architetto Ugo Tarchi (XIX secolo), visibili nel corridoio di accesso alla sacrestia.\nL\u2019originaria veste, definita modello di perfezione estetica, ha resistito due secoli, poi, come per S. Francesco al prato, iniziarono i crolli, nel 1614, avvenne il disastroso crollo delle volte. Dopo vari tentativi di ripristino tra il 1629 e il 1632 fu inviato da Roma l\u2019architetto pontificio Carlo Maderno, che ripet\u00e9 lo schema architettonico della Basilica di San Pietro, pure sua opera che prevede pilastri ionici abbinati a coppia e una volta a botte scandita da fasce, secondo un'impostazione tardo-manierista, che conferisce un'impostazione classica priva di tensione e movimento. Le navate perimetrali sono state abbassate, cos\u00ec che si sono creati degli spazi vuoti, le attuali soffitte dove si pu\u00f2 capire meglio l\u2019originaria struttura. \nLa basilica attualmente \u00e8 composta da n. 15 cappelle, le 6 pi\u00f9 antiche sono nella crociera, successivamente le mediane risalgono al XV\u00b0 sec. La costruzione delle ultime sei, poste vicine all\u2019ingresso principale, risale al XVII secolo.\nRestano del complesso gotico originario il bel chiostro (1455-1579) dell'ex convento, oggi sede del Museo archeologico nazionale dell'Umbria e dell'Archivio di Stato di Perugia e l'area del presbiterio, che non fu modificata strutturalmente, ma solo nella decorazione, pertanto nel XX secolo furono ripristinate le originarie decorazioni gotiche. Le cappelle del transetto conservano quindi sia nella struttura architettonica, che nelle decorazione ad affresco la testimonianza dell\u2019originaria ricchezza. Pi\u00f9 che grandi cicli \u00e8 presente un'abbondanza di affreschi votivi, dovuta a una numerosa committenza privata, perch\u00e9 San Domenico era scelta principalmente dai ricchi Borghesi come luogo di sepoltura. Mentre San Francesco era scelta dai Nobili. La tribuna absidale, stando ai frammenti superstiti, dovrebbe essere stata affrescata con un ciclo di storie mariane da Cola Petruccioli, artista formatosi nel cantiere della cattedrale di Orvieto alla fine del XIV. Di questi dipinti purtroppo sono rimasti solo dei frammenti, e l'autoritratto collocati di recente nel museo adiacente alla sacrestia.\nNell'abside, risplende ancora per dimensione e colori la calendoscopica vetrata risalente al XV secolo, di 23 m di altezza. Nel presbiterio \u00e8 allocato anche il prezioso coro ligneo realizzato nel 1476 da Crispolto da Bettona, Polimante della Spina e Giovanni Schiavo; gli intarsi sono opera di Antonio da Mercatello che li realizz\u00f2 entro il 1498.\nUna lapide davanti all'altare maggiore indica la cripta dove sono sepolti molti Baglioni signori di Perugia, fino a Malatesta V.\nNel pilastro che separa la cappella di Benedetto XI dall'abside si trova la tomba di Elisabetta Cantucci de Colis; il busto marmoreo di pregevole fattura, fu realizzato nel 1648 da Alessandro Algardi. A sinistra dell\u2019ingresso laterale \u2013 (\"ex cappella S. Pietro Martire\") \u00e8 il monumento funebre, in terracotta, del giurista Guglielmo Pontano di Vincenzo Danti (XVI); posto in posizione di veglia: semisdraiato come nei sarcofagi etruschi.\nDurante l'occupazione francese, la chiesa fu soggetta a diverse spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, vi erano conservate diverse opere che vennero inviate in Francia che non fecero pi\u00f9 ritorno dopo il Congresso di Vienna. Tra di esse si possono ricordare: \nTra le numerose opere custodite nella chiesa da segnalare:\n- nella 2\u00aa cappella a destra dell'abside il monumento funebre a papa Benedetto XI, morto a Perugia nel 1304, autentico capolavoro della scultura del XIV secolo, fortemente ispirato dall'arte toscana. Non \u00e8 certo il nome dell\u2019autore, ma lo stile dell'angelo reggi cortina, rimanda al \u201cMaestro sottile\u201d Nicola di Nuto, un collaboratore di Lorenzo Maitani, che ha scolpito alcuni bassorilievi della facciata del Duomo di Orvieto. Per le linee strutturali ricorda il monumento funebre del cardinale De Braye di Arnolfo di Cambio (1292), nell'omonima chiesa di San Domenico a Orvieto. Come il prototipo non \u00e8 solo un complesso scultoreo, ma un'architettura in scala ridotta. Anche qui sono presenti i simboli del pellegrinaggio: San Giacomo tra due conchiglie, come nelle storie a lui dedicate nella grande vetrata;\n- nella 4\u00aa cappella della navata destra, detta del voto o di San Lorenzo, notevole dossale in pietra e terracotta verniciata realizzata nel 1459 da Agostino di Duccio, che richiama nella struttura architettonica l\u2019Oratorio di San Bernardino. \u00c8 arricchito da affreschi di Bernardo di Gerolamo Rosselli (1534) e del perugino Domenico Bruschi -1869. All'interno del dossale \u00e8 inserita la statua della Madonna del Rosario;\n- nella crociera sinistra sotto la grandiosa macchina dell'organo seicentesco, la pala d'altare raffigurante la \"Pentecoste\", opera eseguita nel 1554 da suor Plautilla Nelli, che presenta un'originale iconografia sul tema della discesa dello Spirito Santo, inserendo accanto agli apostoli altre figure femminili;\n- vicino all\u2019ingresso principale, nella navata destra, \u00e8 la \"cappella della Beata Colomba\" da Rieti il cui altare conserva una copia del XIX secolo di un dipinto attribuito a Giannicola di Paolo, conservato nella Galleria Nazionale dell\u2019Umbria. Una tavola con lo stesso soggetto, coevo all\u2019originale \u00e8 nel monastero della beata Colomba, un tempo ubicato in corso Cavour, attualmente in corso Garibaldi. La beata Colomba \u00e8 conosciuta per aver svolto un'azione pacificatrice tra le famiglie perugine dilaniate da lotte intestine, ha avuto quindi una grande influenza sugli avvenimenti politici della seconda met\u00e0 del XV secolo;\n- nella 3\u00aa cappella della navata sinistra Gonfalone della Beata Colomba, opera attribuita a Giannicola di Paolo eseguita nel 1494 ma la critica pi\u00f9 recente, riscontra un linguaggio pi\u00f9 arcaico, pertanto riconosce un artista della scuola di Fiorenzo di Lorenzo: Ludovico d'Angelo Mattioli. Il Gonfalone \u00e8 testimonianza del ruolo politico-religioso della Beata. Il Gonfalone fu da lei voluto allo scopo di riappacificare gli animi e sconfiggere la peste, il flagello visto come punizione divina. Come altri gonfaloni processionali vi \u00e8 rappresentata Perugia, protetta dalla Madonna e dai Santi, durante la Signoria dei Baglioni.\n- nella 4\u00aa cappella della navata sinistra Madonna del Rosario, tra i Santi Domenico e Caterina, tela del 1647 di Giovanni Lanfranco;\n- adiacente all\u2019ingresso della sacrestia \u00e8 la \"cappella di Santa Caterina\", a pianta quadrata costituisce la base del campanile. Vi \u00e8 un ciclo di affreschi, con le storie di \"Santa Caterina e San Pietro Martire\", attribuito dal Vasari, alla scuola senese di Taddeo di Bartolo (XV secolo); recentemente la critica \u00e8 pi\u00f9 propensa ad attribuirlo ai senesi Matteo e/o a Benedetto di Bindo. Lo stemma nella chiave di volta \u00e8 quello dei committenti appartenenti all\u2019arte dei bastai (sellai);\n Quanto resta del patrimonio in prevalenza \u00e8 costituito da opere che risalgono al XVII e al XVIII secolo, costituiscono una interessante antologia della pittura umbra del periodo. Sono le opere che i commissari napoleonici e i commissari del demanio hanno tralasciato, perch\u00e9 in quel tempo predominava una concezione vasariana della Storia dell\u2019arte, che disdegna cio\u00e8 l\u2019arte post Michelangelo e Raffaello, soprattutto quella prodotta in provincia. Grazie per\u00f2 a questa concezione, superata dalla critica, possiamo ancora ammirarle nel loro luogo di origine. \nSpicca per grandezza, nella parete di contro-facciata, un imponente affresco di Antonio Maria Fabrizi, eseguito nel 1644 per scongiurare il dilagare della peste.\nVetrata.\nLa vetrata risalente al XV secolo (la parte superiore \u00e8 del 1759) ha un'altezza di 23 metri per 8,5 di larghezza. Insieme a quelle absidali del Duomo di Milano \u00e8 fra le pi\u00f9 grandi finestre gotiche d'Italia. Si tratta di finestre dalle dimensioni inusuali per l'Italia, anche perch\u00e9 in genere si cercava di limitare la grandezza delle finestre per proteggere gli interni dal calore. In San Domenico tuttavia una tale finestra era resa necessaria dalla mancanza di un'altra fonte di luce. Questa grande finestra del coro a fronte delle altre pi\u00f9 piccole \u00e8 visibile anche in un affresco del XV secolo nella cappella del palazzo dei Priori.\nOltre alle dimensioni, \u00e8 di estremo interesse la struttura muraria, inusitata nella tradizione italiana: poich\u00e9 le nervature lapidee impostano e delimitano sei alte lancette della grandiosa polifora proseguendo oltre la curvatura della finestra a vincolare la partitura terminale; e pertanto lo schema compositivo adottato, anzich\u00e9 dare spazio al rosone come parte conclusiva e trionfale della polifora, si sviluppa secondo un andamento \"ad albero\"; uno schema usuale alle vetrate inglesi ove il rosone \u00e8 sostituito da un gioco di racemi, ma inusitato in Italia.\nLa vetrata \u00e8 firmata e datata 1411 da due iscrizioni. La prima, relativa al ruolo di Mariotto di Nardo - HOC OPUS MARIOCTUS NARDI DE FLORENTIA PINSIT DEO GRATIA AMEN- \u00e8 discretamente appuntata lungo l\u2019orlo del manto di Santa Caterina d\u2019Alessandria; mentre la seconda, vistosamente leggibile alla base della vetrata, menziona l\u2019intervento di fra\u2019 Bartolomeo da Perugia:\nAD HONOREM DEI ET SANCTE MATRIS VIRGINIS MARIE ET BEATI JACOBI APOSTOLI ET BEATI DOMINICI PATRIS NOSTRI ET TOTIU(S) CURIE CELESTIS BARTHOLOMEUS PETRI DE PERUSIO HUIUS ALMI ORDINIS P(R)EDICATO(RUM) MINIMUS FRATER AD SUI PERPETUA(M) MEMORIA(M) FECIT HANC VITREAM FENESTRA(M) ET AD FINEM US(QUE) PERDUXIT DIVINA GRATIA MEDIANTE. ANNO AB INCARNATIONE DOMINI MCCCCXI D(E) ME(N)SE AUGUSTI.\nLa lunga puntigliosa iscrizione ha per molto tempo penalizzato nella vicenda critica il ruolo di Mariotto di Nardo confinato a semplice aiuto del domenicano fra\u2019 Bartolomeo, e, al massimo, di autore del solo pannello di Santa Caterina ove si trova l\u2019iscrizione a lui dedicata.\nAltri studiosi hanno ritenuto che l\u2019attuale polifora fosse il risultato dell\u2019assemblaggio di due distinte parti della vetrata, quella di base narrativa e quella superiore ad immagini iconiche.\n\u00c8 merito del Marchini l\u2019aver nel suo volume \"Le vetrate italiane\" apparso nel 1955 - il primo nucleo di storia della vetrata italiana - avviato la rivalutazione di Mariotto. Nella sequenza espositiva lo studioso cita \"l\u2019immensa vetrata\" dopo una lunga analisi delle vetrate di Orsanmichele \u2013 con notazioni attributive a Niccol\u00f2 di Pietro Gerini ed a Lorenzo Monaco \u2013 e prima dell\u2019attivit\u00e0 del Ghiberti; tale sequenza diviene, sia pur in maniera allusiva, una collocazione critica di Mariotto nella temperie artistica segnata a Firenze dai due cantieri di Orsanmichele e del Duomo.\nQuindici anni dopo nel volume della collana CVMA dedicato alle vetrate dell\u2019Umbria, lo studioso matura altre osservazioni giovevoli alla fisionomia artistica di Mariotto. In concomitanza e \"a latere\" dei testi del Marchini apparvero allora due saggi del Boskovits miranti ad approfondire la conoscenza del corpus pittorico dell\u2019autore e a puntualizzarne le radici culturali.\nNon pienamente risolto il problema attributivo della duplice paternit\u00e0 della vetrata di San Domenico, quale appare dalle due iscrizioni. Ma sembra plausibile avanzare l\u2019ipotesi che nello stretto rapporto collaborativo ed esecutivo instauratosi tra i due artisti - di cui si tenter\u00e0 una disamina pi\u00f9 oltre - le scelte iconografiche siano state assunte da fra\u2019 Bartolomeo che, come domenicano, era in grado, rispetto al \u2018laico\u2019 Mariotto, di articolare il complesso tema prescelto: ossia la glorificazione dell\u2019Ordine domenicano mediante il dispositivo categorico- gerarchico di santi e beati ispirato alle concezioni tomistiche. E l'individuazione di una trentina tra santi, beati domenicani, dottori della Chiesa \u00e8 stata quasi sicuramente condotta con la supervisione dei padri a garanzia dell'ortodossia di tali scelte.\nE forse proprio a tale \u2018presenza domenicana\u2019 va attribuita l\u2019importanza assegnata all'iscrizione. Mentre sul piano stilistico l\u2019impegnativo compito di tradurre in immagini l\u2019astratto ordine categorico verosimilmente \u00e8 stato affidato \u2013 e da lui assunto in gran parte - a Mariotto, artista abituato al frescare intere superfici parietali.\nMariotto dunque ha optato per un rigoroso inquadramento dei \u2018personaggi domenicani\u2019 entro il sistema compositivo di una vetrata iconica a baldacchini. Come un grandioso magniloquente paliotto d\u2019altare, la vetrata prende dunque l\u2019avvio da una prima fascia: una \u2018predella\u2019 narrativa dedicata a storie di San Giacomo Maggiore, patrono del committente Giacomo della nobile famiglia Graziani.\nPi\u00f9 sopra, l\u2019ordine gerarchico di santi e beati domenicani si svolge in quattro ranghi, ciascuno dei quali \u00e8 visivamente definito da una rigida partitura a baldacchini, diversa per ogni rango gerarchico. Nel primo sei sante sono inquadrate da una serie di elaborate edicole: a partire dai primi piani segnati da un gradone poligonale, lo spazio si addentra con lo scorcio di colonnine tortili; vivacissimi dal timpano fioriscono cespi di rosse rose; e dietro, la cupola, dorata dal terso fulgore solare, si stonda nelle fulgide nervature a gattoni contro un cielo \"d\u2019oriental zaffiro.\"\nLa gerarchica disposizione prosegue nel secondo rango: compaiono i \u2018Dottori\u2019 protagonisti del pensiero cristiano: San Tommaso d\u2019Aquino, Sant'Agostino, Sant'Ambrogio, San Girolamo.\nLa tipologia del baldacchino acquista una sonorit\u00e0 particolare: una fascia di sei coppie di santi minori forma il frontale di un gradone continuo che crea la percezione di una pavimentazione unica, uno spazio ampio comune alle sei nicchie.\nLa corposa monumentalit\u00e0 delle figure \u00e8 sottolineata dallo scorcio dei timpani colti dal sotto in su a lasciar intravedere le nervature della crociera. I colori si fanno pi\u00f9 intensi e meno delicati: smeraldino emerge il turgore delle cupole sottolineato da fulgenti nervature dorate.\nNel terzo rango si affacciano i due fondatori dell\u2019Ordine, San Domenico e San Pietro martire, accompagnati da altri santi. Lo scorcio dal sotto in su delle edicole \u00e8 accentuato sino a nascondere la cupola dietro l\u2019alto fastigio svettante di pinnacoli nitidamente stagliati contro l\u2019intenso azzurro celestiale. Tale effetto di uno slontanare nel ciel che \"pi\u00f9 della divina luce prende\" si accentua nel quarto, conclusivo, rango ove l'arcangelo Michele e la Vergine Annunciata sono affiancati da San Paolo, San Giacomo Maggiore con il donatore, San Giovanni Evangelista, San Pietro.\nLa definizione stilistica della vetrata di Mariotto \u00e8 il punto conclusivo di un basilare studio condotto dalla del Nunzio sulle vetrate a baldacchini: una serrata, del tutto inedita, analisi dell\u2019evoluzione nell\u2019uso delle inquadrature architettoniche nelle vetrate iconiche. Per la prima volta la studiosa ha rilevato come dal punto di vista tipologico la vetrata perugina appartenga alla categoria delle vetrate iconiche con figure inquadrate da elementi a baldacchino. Un genere che nasce e si sviluppa in Europa dal XII al XVI secolo e trova nella vetrata di Mariotto una delle sue massime espressioni, sia per la scala gigante sia per la complessit\u00e0 architettonica dei baldacchini. Essi, annota la studiosa, suggeriscono l\u2019idea dello spazio tridimensionale e, grazie a un alleggerimento progressivo delle strutture, guidano l\u2019occhio dello spettatore dal basso verso l\u2019alto in una sorta di profondit\u00e0 continua.\nLa struttura compositiva della vetrata di Mariotto si pone dunque come la prosecuzione, l\u2019ampliamento monumentale ed il perfezionamento illusionistico di tutta quella serie continua di esempi toscani che va dalle vetrate Bardi e Tosinghi Spinelli in Santa Croce a quelle di Agnolo Gaddi nel Duomo fiorentino, alla vetrata di Niccol\u00f2 di Pietro Gerini nella Certosa del Galluzzo. Ma, rispetto ai precedenti esiti, la vetrata di Mariotto rivela una nuova inedita ricerca di una \u2018verosimiglianza\u2019 architettonica in senso volumetrico e spaziale\".\"\nTra il 1862 e il 1879 fu restaurata da Francesco Moretti, e consolidata nel 1956 dall'ing. Sisto Mastrodicasa. Altri 10 anni sono stati necessari per gli ultimi restauri della Sovrintendenza conclusi nel 2009.\nOrgano.\nL'organo fu costruito tra il 1638 e il 1641 dall'organaro Luca Neri da Leonessa, \u00e8 inserito nel transetto sinistro della chiesa, dove si trova la porta d'accesso alla sacrestia, ed \u00e8 uno dei pochi organi secenteschi ancora superstiti in Umbria. \u00c8 secondo per dimensioni solo a quello situato all'interno del duomo di Orvieto, mentre per qualit\u00e0 \u00e8 uno dei pi\u00f9 pregiati strumenti del secolo XVII. Dello strumento originale si conserva solo la cassa e la facciata mentre l'interno \u00e8 stato ricostruito alla fine dell'Ottocento. L'organo era inizialmente racchiuso in una semplice cassa lignea alla quale venne aggiunta nel 1660 la sontuosa decorazione ad opera di Sallustio Lombardi da Lucignano e Ludovico Brocchetti da Cortona. Tale decorazione venne ultimata con doratura e marmorizzazione nel 1748.\nNel corso dei secoli l'organo ha ricevuto diversi interventi di restauro a partire dal 1726 in cui un fulmine si abbatt\u00e9 sulla cassa danneggiando uno degli angeli scolpiti accanto allo stemma di Benedetto XI; nel 1778 venne sostanzialmente modificato l'impianto fonico ad opera di frate Tommaso Pagnini di Pistoia che aggiunse una cospicua serie di registri passando dai precedenti 8 ai 18 e portando le canne da 450 a 797. Nel 1836 un secondo fulmine colp\u00ec lo strumento comportando la necessit\u00e0 di un ulteriore intervento di restauro. Il successivo intervento intorno al 1870 ad opera di Nicola Morettini andarono ad adeguarne le caratteristiche secondo i gusti musicali del periodo. Nel 1921 l'organaro Rodolfo Luna di Foligno comp\u00ec un pesante rimaneggiamento sulla struttura dell'organo che peggior\u00f2 la qualit\u00e0 dei registri modificando sostanzialmente la tonalit\u00e0 delle canne. Un secondo intervento negli anni sessanta aveva peggiorato ulteriormente lo strumento portandolo al quasi completo inutilizzo. L'ultimo recupero ha riportato l'organo alle condizioni successive all'intervento effettuato dal Morettini. Tale operazione ha consentito di ripristinare buona parte dei registri e ci\u00f2 ha permesso di ridare voce a questo prestigioso organo che da oltre quattro secoli \u00e8 parte integrante della vita della basilica.\nOpere provenienti da San Domenico e dispersioni.\nLa Basilica \u00e8 stata via via spogliata dei suoi beni, prima per i vari crolli e rifacimenti, successivamente per le requisizioni napoleoniche e infine dopo il 1861, per le demanializzazioni. Tanto che come dice Bruno Toscano si pu\u00f2 parlare dell\u2019arte prodotta in San Domenico pi\u00f9 per la sua assenza che per la sua presenza. Si citano solo le opere pi\u00f9 importanti visibili nella Galleria Nazionale dell'Umbria: \"Madonna con Bambino\" di Duccio di Buoninsegna (XIII secolo), demanializzata nel 1863 e la pala d'altare \"Madonna con Bambino\" di Gentile da Fabriano (XV secolo), demanializzata anch\u2019essa dopo l'unit\u00e0 d'Italia.\n\"L\u2019Adorazione dei Magi\" di Benedetto Bonfigli (XV secolo) e il \"Polittico Guidalotti\" del Beato Angelico (XV secolo) furono trasportate a Parigi nel XIX secolo; tornate poi a Roma, furono successivamente ricondotte nella Galleria cittadina, mentre una piccola parte del \"Polittico Guidalotti\" \u00e8 ancora nella Pinacoteca Vaticana. Inoltre vi \u00e8 testimonianza di altri due dipinti di Beato Angelico, una pala d\u2019altare e un\u2019Annunciazione eseguita per il monastero, andati ambedue dispersi.\nSacrestia.\nDal transetto sinistro si accede alla sacrestia, nella volta \u00e8 un affresco \"San Domenico in Gloria\" e nelle lunette episodi di papi domenicani di Mattia Batini. Alle pareti arredi lignei del XVIII secolo, un tempo colmi di oggetti d\u2019arte; le pareti sono coperte da file di ritratti di Cardinali dell\u2019Ordine. La pala d\u2019altare \"Madonna con Bambino e Santi\" \u00e8 di Benedetto Bandiera (XVIII secolo). Nel corridoio di accesso alla Sacrestia sono appese le ricostruzioni grafiche della primitiva veste gotica della basilica, eseguite nel secolo scorso da Ugo Tarchi.\nMuseo Benedetto XI.\nAdiacente alla sacrestia della chiesa di San Domenico \u00e8 stato aperto nel 2019, un nuovo museo, dedicato a papa Benedetto XI, al fine di valorizzare il complesso paramento, storicamente associato al pontefice domenicano; di cui \u00e8 il monumento funebre nel transetto destro. Il tessuto in cui sono stati confezionati le due vesti del paramento (dalmatica e piviale) che ha passato 8 secoli di storia, rientra nella tipologia dei \u201cpanni tartarici\u201d, preziosi tessuti in seta con trame metalliche, prodotti in diversi centri dell\u2019Impero multietnico mongolo tra XIII e XIV secolo; adottati come status symbol dai sovrani asiatici, successivamente, grazie alle mediazioni mercantili anche nell'Occidente cristiano, divennero simbolo del potere sia civile sia religioso.\nIl restauro svolto tra il 2013 e il 2017 ha riportato all\u2019originario splendore questa testimonianza di tesoro tessile medievale, tra le pi\u00f9 rare e importanti tuttora esistenti in Europa.\nIl museo domenicano comprende anche le preziose sete italiane di fine duecento e inizio Trecento, quali il \u201cdiaspro\u201d lucchese; inoltre brani di affreschi di Cola Petruccioli (Orvieto, 1360 circa \u2013 Perugia, 1401) che decoravano l\u2019abside del la basilica di San Domenico.\nConvento.\nLa costruzione iniziata a partire dal 1233, si ampli\u00f2 intorno a due chiostri fino al 1700. \nDalla fine del XIII secolo ha ospitato lo Studium di Teologia.\nFu demanializzato dopo l\u2019unit\u00e0 d\u2019Italia e occupato fino dal 1797 da varie caserme dell'esercito, francese prima, sabaudo poi. Solo una parte \u00e8 stata riconsegnata ai Domenicani. Dal 1952 ospita il Museo Archeologico e l\u2019Archivio di Stato. Aveva una biblioteca quattrocentesca stile Michelozzo, come quella del Convento di San Domenico a Firenze: un ampio ambiente suddiviso in tre navate con colonne e capitelli in travertino. Attualmente \u00e8 adibita a sala per convegni. I codici miniati un tempo l\u00ec conservati sono oggi digitalizzati e custoditi nella Galleria Nazionale dell\u2019Umbria. Due piccoli frammenti di affreschi medievali sono rimasti all\u2019interno del Museo archeologico (nelle ex celle rivolte a est); uno di epoca tardo gotica, con tema profano raffigurante la ruota della fortuna. Un secondo frammento \"Santa Caterina da Siena\" di scuola umbra del XV secolo.\nA testimonianza che il convento \u00e8 stato sede dell\u2019esercito italiano \u00e8 rimasto un grandioso affresco ubicato nella zona tornata ai Domenicani, in uno spazio chiuso e senza finestre, oggi adibito a ripostiglio, confinante con le cucine. La scritta che scorre sulle quattro pareti, conferma l\u2019ipotesi che l'ambiente sia stato una cappella-sacrario dedicata ad un milite ignoto. L\u2019affresco \u00e8 un memoriale ai caduti, ancora discretamente conservato che commemora la Grande Guerra. Non se ne conosce l'autore, per ragioni stilistiche, \u00e8 databile tra la fine degli anni Venti e l\u2019inizio degli anni Trenta, ma non presenta richiami simbolici al fascismo, \u00e8 presente invece la bandiera sabauda.\nChiostro Maggiore.\nIl chiostro maggiore rinascimentale (1455-1579) di libero accesso, oggi \u00e8 facente parte del Museo Archeologico. \u00c8 scandito da 40 colonne in travertino a piano terra e da 80 colonnine al piano superiore. Nel lato Sud conserva tracce di San Domenico Vecchio (1234-1260) la prima chiesa intitolata al santo. Come molte chiese perugine con facciata a strisce in pietra bianca e rosa e portale gemino, per facilitare il transito delle processioni in entrata e in uscita. Fu inglobata nel XV secolo durante l\u2019ampliamento del convento. Attualmente ospita un deposito dell\u2019Archivio di Stato. La sua veste originaria come quella di San Domenico Nuovo si pu\u00f2 ammirare nell\u2019affresco del Bonfigli (XV secolo), nella Cappella dei Priori della Galleria Nazionale dell\u2019Umbria. Nel lato sud \u00e8 anche l'accesso per il chiostro minore pertinente all'Archivio di Stato. Nel lato Est \u00e8 l'accesso per l'Oratorio della Confraternita di San Domenico, attualmente adibito a Convegni.\nIl chiostro era un tempo affrescato con storie di San Domenico e personaggi dell\u2019ordine, dipinti da Giambattista Lombardelli (1579), deteriorati a causa del cambio di destinazione d'uso, e dell'esposizione ad agenti atmosferici; pertanto sono stati ricoperti di calce. Il pozzo aveva quattro colonne architravate andate distrutte nel 1817."}
{"id": "1139453", "revid": "22643", "url": "https://it.wikipedia.org/wiki?curid=1139453", "title": "Agricoltura dell'Ungheria", "text": ""}
{"id": "1139455", "revid": "330019", "url": "https://it.wikipedia.org/wiki?curid=1139455", "title": "Libert\u00e0 (quotidiano)", "text": "Libert\u00e0 \u00e8 il principale quotidiano edito nella citt\u00e0 italiana di Piacenza e quello maggiormente diffuso nella sua provincia.\nEssendo stato fondato nel 1883 da Ernesto Prati, si contraddistingue come uno dei pi\u00f9 antichi d'Italia.\nLibert\u00e0 affianca le notizie di cronaca, politica e sport nazionali a quelle che riguardano la citt\u00e0 di Piacenza, la sua provincia e il Basso Lodigiano.\nStoria.\nLa fondazione.\nIl quotidiano fu fondato da Ernesto Prati il 27 gennaio 1883 con il nome \"La Libert\u00e0\", la prima sede del quotidiano si trovava a Piacenza in via San Pietro, mentre le copie venivano stampate presso la \"Tipografia Sociale\", sita in via Roma 80, poi sostituita nel giro di qualche mese da una tipografia propria situata in via Venti Settembre 20.\nNell'articolo di presentazione del nuovo giornale viene spiegata la scelta del nome, ovvero \"Libert\u00e0 per tutti, in tutte le sue manifestazioni, contro le reazioni, contro le violenze, ma che la libert\u00e0 non sia licenza, non si scompagni mai dall'ordine\".\nAlla morte di Ernesto Prati, avvenuta nel 1920, la direzione del giornale passa al figlio Filiberto.\nDal fascismo alla Seconda guerra mondiale.\nDurante il fascismo le idee liberali del quotidiano lo portano, il 2 gennaio 1927 alla fusione con il foglio fascista \"La Scure\", diventando \"La Scure - Libert\u00e0\", sotto la direzione del podest\u00e0 di Piacenza Bernardo Barbiellini Amidei.\nIl 28 ottobre 1938 viene eliminato, senza alcun articolo che ne spieghi le motivazioni, il termine Libert\u00e0 dal nome.\nTra il 21 agosto e l'11 settembre 1943 Libert\u00e0 riprende brevemente le pubblicazioni con la denominazione originale sotto la direzione di Filiberto Prati, salvo poi essere di nuovo sostituita da La Scure con l'avvento della Repubblica Sociale Italiana. Il quotidiano fascista viene pubblicato fino al 13 maggio 1944 quando cessano le pubblicazioni a causa del bombardamento della sede sita in via delle Benedettine.\nTerminata la Seconda guerra mondiale, il quotidiano riprende le sue pubblicazioni il 22 agosto 1945 sotto la direzione di Ernesto Prati, nipote del fondatore, affiancato, per quanto riguarda la parte amministrativa dal fratello Marcello. Del primo numero, composto da due sole pagine e venduto al prezzo di una lira, vengono vendute 600 copie.\nDagli anni '70 ad oggi.\nA partire dal 19 gennaio 1970 il giornale inizia ad uscire tutti i giorni con il lancio dell'edizione del luned\u00ec denominata \"Libert\u00e0 Luned\u00ec\".\nNel 1995 nasce Libert\u00e0 OnLine; esso \u00e8 uno dei primi quotidiani che attiva il nuovo mezzo e riceve il prestigioso premio Pio Manz\u00f9.\nNel 2008 il quotidiano \u00e8 stato rinnovato passando dal formato broadsheet al tabloid e diventando interamente a colori. A partire dallo stesso anno l'edizione cartacea di Libert\u00e0 \u00e8 accessibile anche via Internet, sottoscrivendo un abbonamento.\nDall'ottobre 2012 il sito internet \u00e8 stato completamente rinnovato ed offre quotidianamente notizie ed anticipazioni.\nVariazioni dell'assetto proprietario.\nNegli anni successivi alla morte dello storico direttore Ernesto Prati, avvenuta nel 1994, si \u00e8 assistito a degli scontri all'interno della famiglia Prati, da sempre, con l'eccezione del periodo fascista, proprietaria di Libert\u00e0, tra gli eredi di quest'ultimo e gli eredi del fratello Marcello, scomparso nel 1982, per la propriet\u00e0 del quotidiano.\nConclusasi la \"querelle\" nel marzo 2000 con l'acquisizione all'asta dell'intera propriet\u00e0 del giornale da parte della famiglia Ronconi - Prati, (eredi di Marcello Prati), nello stesso anno Finegil, \"holding\" operativa del Gruppo Editoriale L'Espresso nel settore dei quotidiani locali, acquisisce il 35% del capitale sociale dello \"Stabilimento Tipografico Piacentino di Ernesto Prati &amp; C.\" S.a.p.a. Nell'ambito dell'operazione la Finegil Editoriale S.p.a. acquisisce anche il 35% della societ\u00e0 concessionaria di pubblicit\u00e0 Altrimedia S.p.a. e della immobiliare \"Benedettine\" S.r.l.\nDiffusione.\nDati Accertamenti diffusione stampa (ADS)"}
{"id": "1139458", "revid": "125184101", "url": "https://it.wikipedia.org/wiki?curid=1139458", "title": "Herbert Neumann", "text": "Carriera.\nGiocatore.\nClub.\nNeumann inizia a giocare a calcio nelle giovanili della squadra tedesca del FC K\u00f6ln, debuttando in prima squadra all'et\u00e0 di diciassette anni e disputando 24 partite. Con la maglia del FC K\u00f6ln gioca otto stagioni; nell'annata 1977-78 vince sia la Bundesliga che la Coppa di Germania.\nUn infortunio al ginocchio destro e le incomprensioni con l'allenatore Weisweiler, porteranno Neumann a giocare in Italia. Ingaggiato dall', Neumann esordisce nel campionato italiano a Udine il 14 settembre 1980 contro l'.\nL'obiettivo della squadra friulana \u00e8 di non retrocedere e Neumann e compagni conquisteranno la salvezza all'ultima giornata in seguito a un favorevole piazzamento della squadra friulana nella classifica degli scontri diretti con altre squadre terminate a pari punti. Neumann gioca 25 partite, segnando un'unica rete alla . L'anno successivo ammetter\u00e0 a Tarcisio Burgnich di aver sbagliato in questa stagione modo di giocare in campo.\nNella stagione 1981-82, Neumann viene ingaggiato dal dove per\u00f2 non riesce a brillare anche a causa di un infortunio; la stagione si conclude con la prima retrocessione nella storia dei rossobl\u00f9. Tornato tra le file del Colonia, totalizza 10 sole partite nella stagione 1982-1983. Si trasferisce quindi nuovamente all'estero, prima in Grecia nell'Olympiakos Pireo, quindi in Svizzera nel Chiasso dove nel 1989 chiude la carriera agonistica.\nNazionale.\nDopo alcune presenze nella nazionale Under-21 tedesca occidentale, il commissario tecnico Helmut Sch\u00f6n lo convoca nella nazionale maggiore. Neumann giocher\u00e0 di fianco a campioni quali Sepp Maier, Berti Vogts, Manfred Kaltz e Karl-Heinz Rummenigge in una partita amichevole contro l'Inghilterra di Kevin Keegan.\nAllenatore.\nIntraprende quindi la carriera di allenatore, senza mai allenare in patria."}
{"id": "1139472", "revid": "767487", "url": "https://it.wikipedia.org/wiki?curid=1139472", "title": "F.B.A.", "text": "F.B.A. (Fucina Bucolica Artistica ma anche FereBandAperta) \u00e8 un gruppo musicale lombardo che propone musica tradizionale-revival di ispirazione celtica. Fondata nel 1993 da Maurizio Feregalli, \u00e8 composta da sette elementi supportati da un sostanzioso gruppo di altri musicisti che collabora con loro in diversi progetti.\nUn lavoro di ricerca sulla musica tradizionale, in particolar modo irlandese e scozzese, ne fa conoscitori e ripropositori di questo repertorio, senza peraltro tralasciare la musica tradizionale galiziana, bretone, occitana, francese e mediterranea.\nLo studio di molti strumenti musicali antichi fa s\u00ec che un gran numero di essi sia utilizzato nell'esecuzione dei brani; infatti durante i loro spettacoli possiamo vedere e sentire, oltre agli strumenti tradizionali pi\u00f9 noti come violino, fisarmonica, mandolino, organetto, quelli meno conosciuti in Italia come: bodhr\u00e1n (tamburo a cornice), tin e low whistle, bouzouki, cittern, ghironda, bagpipe (cornamusa scozzese) e molti altri.\nUtilizzando sovente alcuni dialetti della Lombardia centrale nelle canzoni, creano un particolare mix tra i repertori tradizionali che fondono la tradizione celtica con quella lombarda, non disdegnando le contaminazioni con quella provenzale o iberica.\nCome nelle \"fest-noz\" bretoni o le \"fleadh\" (feste) scoto-irlandesi eseguono reels, jigs e hornpipes, ma anche polke, bourr\u00e9es, contredances, branles ed altri motivi della tradizione europea.\nCollegamenti esterni.\n[[Categoria:Gruppi e musicisti della Lombardia]]\n[[Categoria:Gruppi musicali folk]]"}
{"id": "1139473", "revid": "2175", "url": "https://it.wikipedia.org/wiki?curid=1139473", "title": "Cianidrina", "text": ""}
{"id": "1139474", "revid": "404449", "url": "https://it.wikipedia.org/wiki?curid=1139474", "title": "Istia d'Ombrone", "text": "Istia d'Ombrone \u00e8 una frazione del comune italiano di Grosseto, in Toscana.\nIl borgo \u00e8 situato a circa 6\u00a0km a est del capoluogo.\nStoria.\nNel territorio che si sviluppa attorno al centro di Istia d'Ombrone sono stati rinvenuti reperti riconducibili ad un antico insediamento abitativo di epoca etrusca nella localit\u00e0 di Poggio Cavallo. Anche in epoca romana l'area risultava abitata, come testimoniano alcuni materiali edilizi riutilizzati in epoche successive per la costruzione delle mura di Istia d'Ombrone; in quel periodo vi era anche una rete viaria che attraversava il territorio mettendolo in comunicazione con il lago Prile e con l'entroterra.\nIl centro di Istia d'Ombrone sorse invece come insediamento fortificato lungo la Valle dell'Ombrone e fu possesso dall'862 dei vescovi di Roselle, che vi ebbero diritti feudali con il titolo di conti e vi stabilirono una residenza. Pass\u00f2 in seguito alla famiglia Aldobrandeschi, divenendo nel 1226 un libero Comune con l'approvazione del relativo statuto; nel 1274 fu assegnato alla Contea di Santa Fiora al momento della spartizione dei beni e dei territori controllati dalla famiglia Aldobrandeschi. In epoca medievale il centro divenne anche sede di una residenza vescovile, dopo il passaggio della diocesi da Roselle a Grosseto. Nel corso del XIV secolo pass\u00f2 sotto il controllo dei Senesi, subendo un gravissimo calo demografico tra il 1331 e il 1353, anche a causa della diffusione della \"Yersinia pestis\" che avvenne proprio nella parte finale di quel periodo. Nel XV secolo Istia era divenuto un feudo della famiglia Piccolomini, pur continuando a mantenere lo status di libero Comune ed avendo un ampio grado di autonomia all'interno della Repubblica di Siena.\nA seguito della definitiva caduta politica di Siena, Istia d'Ombrone entr\u00f2 a far parte del Granducato di Toscana poco dopo la met\u00e0 del XVI secolo. In seguito vi fu un altro calo demografico che venne arginato soltanto del corso del XVIII secolo, a seguito dell'inizio delle opere di bonifica volute dai Lorena.\nDurante la seconda guerra mondiale, il 22 marzo 1944 vi si perpetr\u00f2 nelle vicine campagne l'eccidio di Maiano Lavacchio; il processo sommario fu tenuto nella scuola della localit\u00e0 rurale di Maiano Lavacchio appositamente sgombrata. Il 4 novembre 1966, in occasione dell'alluvione di Grosseto, la piena dell'Ombrone distrusse il ponte della strada statale 322 delle Collacchie, in prossimit\u00e0 del paese, inaugurato appena tredici anni prima. Il ponte, provvisoriamente sostituito da una struttura in ferro, fu poi ricostruito pi\u00f9 a valle all'esterno del centro abitato.\nMonumenti e luoghi d'interesse.\nLa cinta muraria, distrutta in gran parte nel 1137 da Arrigo, duca di Baviera, venne ricostruita solo sotto i Senesi. Si conservano alcuni resti della Portaccia e la Porta Grossetana, a cui si addossa il quattrocentesco Palazzo di Giustizia. La residenza dei vescovi-conti, il palazzo di San Salvatore, venne in seguito trasformato in fortezza dai Senesi (cassero). Nel paese si trovano anche due chiese, una all'interno delle mura e l'altra, sconsacrata, fuori dalla cerchia di fronte alla Porta Grossetana.\nSociet\u00e0.\nEvoluzione demografica.\nQuella che segue \u00e8 l'evoluzione demografica di Istia d'Ombrone. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1981 sono contati da Istat solamente gli abitanti del centro abitato, non della frazione.\nGeografia antropica.\nIstia d'Ombrone pu\u00f2 essere suddivisa in tre rioni:\nLa frazione \u00e8 compresa nella circoscrizione n.8 \"Istia-Batignano-Roselle\" del territorio comunale.\nInfrastrutture e trasporti.\nIl paese di Istia d'Ombrone \u00e8 servito dalla strada provinciale 159 Scansanese, che collega la citt\u00e0 di Grosseto con Scansano e Manciano nell'entroterra, e che costituiva un tratto della ex strada statale 322 delle Collacchie, terminando a Follonica."}
{"id": "1139478", "revid": "122338145", "url": "https://it.wikipedia.org/wiki?curid=1139478", "title": "Costanzo Felice", "text": "Biografia.\nServ\u00ec sotto gli imperatori Valentiniano III e Teodosio II. Tra il 425 e il 430 fu \"magister utriusque militae\", comandando l'esercito in Italia, ma, a parte una citazione ne la \"Notitia dignitatum\", non ha una considerazione pari a quella dei suoi subordinati (Bonifacio e Ezio) da parte delle fonti. Nel 426 diede l'ordine di uccidere Patroclo, arcivescovo di Arles, e Tito, diacono di Roma; nel 427 si oppose alla rivolta di Bonifacio in Africa inviando un esercito nella provincia.\nNel 425 fu fatto \"patricius\", nel 428 ottenne il consolato per l'Occidente. Nel maggio 430, Felice, sua moglie Padusia Avita e il diacono Grunito furono arrestati a Ravenna e uccisi per ordine di Ezio, che li aveva accusati di aver complottato contro di lui.\nNon molto \u00e8 noto della sua vita privata, a parte un voto che avrebbe preso con la moglie Padusia.\nIl suo dittico consolare in avorio \u00e8 noto per la precisione con la quale sono riprodotti i dettagli del suo abbigliamento consolare. Il dittico di Felice rimase intatto fino alla Rivoluzione francese, quando il pannello destro fu rubato e and\u00f2 perduto."}
{"id": "1139479", "revid": "322321", "url": "https://it.wikipedia.org/wiki?curid=1139479", "title": "Claudio Stagni", "text": "Biografia.\nNasce a Ganzanigo, frazione di Medicina, in provincia ed arcidiocesi di Bologna, il 9 giugno 1939.\nFormazione e ministero sacerdotale.\nCompie gli studi presso il seminario arcivescovile di Bologna, poi presso il Pontificio Seminario regionale della stessa citt\u00e0.\nIl 25 luglio 1963 \u00e8 ordinato presbitero, nella cattedrale di San Pietro, dal cardinale Giacomo Lercaro per l'arcidiocesi di Bologna.\nDal 1963 al 1966 \u00e8 insegnante di lettere nel seminario arcivescovile di Bologna. Durante questo periodo, ricopre nel 1964 l'incarico di viceassistente diocesano di Giovent\u00f9 Studentesca dell'Azione Cattolica. Dal 1966 al 1974 dirige la segreteria dei vicari generali presso la Curia. Dal 1967 al 1988 \u00e8 parroco di San Cristoforo a Mongardino, frazione di Sasso Marconi. Dal 1974 al 1982 svolge l'incarico di vicecancelliere della Curia; dal 1975 al 1982 \u00e8 anche assistente di zona dell'AGESCI. Dal 1981 al 1987 \u00e8 assistente diocesano dell'Azione Cattolica; il 15 ottobre 1982 diventa canonico statutario della basilica di San Petronio. Dal 1982 al 1988 \u00e8 delegato arcivescovile, e successivamente vicario arcivescovile, per la Pastorale della carit\u00e0 e direttore della Caritas diocesana.\nIl 30 giugno 1987 \u00e8 nominato prelato d'onore di Sua Santit\u00e0 ed il 23 maggio 1988 diventa vicario generale dell'arcidiocesi.\nMinistero episcopale.\nIl 6 dicembre 1990 papa Giovanni Paolo II lo nomina vescovo ausiliare di Bologna e vescovo titolare di Dardano; riceve l'ordinazione episcopale il 13 gennaio 1991, nella cattedrale di San Pietro, dal cardinale Giacomo Biffi, coconsacranti i vescovi Benito Cocchi (poi arcivescovo) e Vincenzo Zarri.\nIl 26 aprile 2004 papa Giovanni Paolo II lo nomina vescovo di Faenza-Modigliana; succede a Benvenuto Italo Castellani, precedentemente nominato arcivescovo coadiutore di Lucca. Il 30 maggio successivo prende possesso della diocesi.\n\u00c8 stato membro della Commissione nazionale della Conferenza Episcopale Italiana per l'educazione cattolica, la scuola e l'universit\u00e0, vescovo delegato della Regione ecclesiastica Emilia-Romagna per il Sostegno economico della Chiesa e presidente del Consiglio di amministrazione della Facolt\u00e0 teologica dell'Emilia-Romagna.\nIl 19 gennaio 2015 papa Francesco accoglie la sua rinuncia al governo pastorale della diocesi di Faenza-Modigliana, presentata per raggiunti limiti di et\u00e0; gli succede Mario Toso, fino ad allora segretario del Pontificio consiglio della giustizia e della pace. Rimane amministratore apostolico fino all'ingresso del successore, avvenuto il 15 marzo seguente; il 1\u00ba marzo si era congedato dalla diocesi.\nGenealogia episcopale.\nLa genealogia episcopale \u00e8:"}
{"id": "1139481", "revid": "1048993", "url": "https://it.wikipedia.org/wiki?curid=1139481", "title": "Franco De Gemini", "text": "\u00c8 stato soprannominato \"Harmonica Man\": pur essendo uno dei pi\u00f9 grandi armonicisti italiani, \u00e8 entrato nella storia per sole tre note, quelle scritte da Ennio Morricone per la colonna sonora di C'era una volta il west di Sergio Leone (e che ricorrono in molte scene, tra cui quella finale, in cui l'armonica \u00e8 in bocca a Charles Bronson, costretto a stare in piedi per non far morire il fratello, appoggiato sulle sue spalle con un cappio al collo)\nBiografia.\nIl musicista.\nNato a Ferrara, trascorre per\u00f2 l'infanzia, l'adolescenza e la giovinezza a Torino, dove studia musica e dove inizia a suonare nelle orchestre della citt\u00e0.\nSi appassiona in particolare all'armonica bocca, al punto di aprire, nella seconda met\u00e0 degli anni '40, una scuola, il C.A.T. (Club Armonicisti Torinesi).\nEntra poi a suonare con l'orchestra dell'Eiar di Torino, chiamato dall'allora direttore Viarengo: qui conosce il maestro Cinico Angelini, che lo vuole con s\u00e9 al Festival di Sanremo 1957.\nNel frattempo ha gi\u00e0 iniziato a collaborare in alcune colonne sonore: la prima \u00e8 del 1953, per Pane, amore e fantasia di Alessandro Cicognini (regia di Luigi Comencini).\nEntra poi nell'orchestra del maestro Berto Pisano, con cui registra anche musiche per la televisione, incidendo negli studi della Fonit Cetra in via Bertola a Torino.\nNel corso della sua carriera di musicista ha suonato con moltissimi grandi nomi come Francesco De Masi, Ennio Morricone, Armando Trovajoli, Piero Piccioni, Nicola Piovani, Riz Ortolani, Piero Umiliani, Renato Serio, Carlo Rustichelli, Franco Micalizzi, Nico Fidenco; ha suonato in pi\u00f9 di 800 colonne sonore, di cui molte per spaghetti western, in cui il suo strumento poteva essere adoperato con maggiore creativit\u00e0.\nUna delle sue partecipazioni pi\u00f9 prestigiose \u00e8 per\u00f2 senza dubbio quella alla registrazione della colonna sonora di West Side Story, scritta da Leonard Bernstein, nel 1961.\nNel 1964 collabora con Fabrizio De Andr\u00e9, suonando nella reincisione di La ballata dell'eroe: questa versione, con la sua armonica all'inizio e un assolo a met\u00e0, sar\u00e0 quella che verr\u00e0 ristampata successivamente anche in cd.\nNel 1965, registrando la colonna sonora del film \"Italiani brava gente\" scritta da Armando Trovajoli (la regia era di Giuseppe De Santis) si trov\u00f2 a duettare con il grande flautista Severino Gazzelloni (che allora suonava con l'orchestra del celebre maestro Franco Ferrara), eseguendo lo stesso tema con i loro due strumenti.\nNel 1972 collabora con Donatella Moretti, suonando l'armonica a bocca nel suo album Conto terzi.\nNel 2006 \u00e8 uscito un cd, \"\"The Man with the Harmonica\", che racchiude alcune delle sue partecipazioni a colonne sonore, mentre a gennaio 2007 \u00e8 stato pubblicato un libro, \"From beat to beat\", in cui De Gemini racconta le sue esperienze come autore di colonne sonore, corredandole di aneddoti.\nIl 5 ottobre 2008 ha partecipato al memorial di Pino Rucher (chitarrista Rai) a 12 anni dalla sua morte. La manifestazione \u00e8 stata patrocinata dal Comune di Manfredonia e dalla Provincia di Foggia.\n\u00c8 morto nel 2013 a 84 anni a seguito di una lunga malattia.\nIl discografico.\nNel 1968 decide di iniziare anche l'attivit\u00e0 di imprenditore nella musica: fonda quindi una casa discografica, la Beat Records Company (a cui affianca una casa di edizioni musicali omonima), e scrittura alcuni gruppi tardo-beat, oltre che occuparsi di colonne sonore.\nNel 1985 fonda anche le edizioni musicali \"Pentaflowers\", con le quali acquisisce il controllo di circa un migliaio di colonne sonore originali di film."}
{"id": "1139487", "revid": "83531", "url": "https://it.wikipedia.org/wiki?curid=1139487", "title": "Cancelliere (ordinamento giudiziario italiano)", "text": "Il cancelliere, nell'ordinamento giudiziario italiano, \u00e8 un funzionario pubblico, della pubblica amministrazione italiana.\nFa parte dell'ordinamento giudiziario italiano ed esercita essenzialmente attivit\u00e0 amministrativa coadiuvando la magistratura italiana, addetto alla \"cancelleria\", istituita presso ciascun ufficio giudiziario.\nEvoluzione storica.\nNell'antica Roma i \"cancellarii\" (cos\u00ec detti perch\u00e9 posti al \"cancellus\", la barriera che separava il giudice in udienza dal pubblico) o \"notarii\", tratti dall'ordine equestre, avevano il compito di coadiuvare il giudice. Prima di loro si ha notizia di \"scribae\" e di \"tabularii\", il cui compito era per\u00f2 limitato all'attivit\u00e0 di scrivano.\nIn epoca comunale funzioni simili a quelle dell'attuale cancelliere erano svolte dai \"maestri d'atti\" o \"maestri notari\". In seguito tali funzioni furono attribuite in alcuni stati italiani a funzionari denominati cancellieri; nello Stato Pontificio e nel Regno di Napoli costoro giunsero alla vera e propria partecipazione all'esercizio della giurisdizione.\nLa prima disciplina della figura del cancelliere e del segretario giudiziario dell'Italia unita risale al regio decreto 6 dicembre 1865, n. 2626. All'epoca, l'ammissione al concorso per il grado iniziale della carriera (vicecancelliere) non era subordinata al possesso di alcun titolo di studio, ma l'ingresso in carriera era subordinato al superamento di un esame di cultura generale. Il cancelliere era remunerato in parte con una retribuzione pagata dallo Stato e in parte con diritti di cancelleria, pagati dagli utenti per il rilascio di copie, e percentuali sulle somme riscosse a favore dello Stato.\nPersonale.\nStato giuridico.\nIl personale delle cancellerie e segreterie giudiziarie, secondo l'art. 4 del R.D. 30 gennaio 1941 n. 12, appartiene all'ordine giudiziario, essendo inquadrati come \"ausiliari del giudice\", pur non facendo parte della magistratura italiana.\nIl funzionario che svolge funzioni corrispondenti a quelle del cancelliere presso l'ufficio del pubblico ministero (Procura generale presso la Suprema corte di cassazione, procura generale presso la corte d'appello, procura della Repubblica presso il tribunale ordinario) era denominato \"segretario giudiziario\" fino al 1972, quando gli fu estesa la denominazione di cancelliere; resta la denominazione di \"segreteria giudiziaria\" per l'ufficio al quale \u00e8 addetto o responsabile. Ai sensi del d.lgs. 25 luglio 2006 n. 240 risponde al \"dirigente amministrativo\" dell'ufficio giudiziario.\nClassificazione.\nLa classificazione del personale e la disciplina delle carriere \u00e8 stata pi\u00f9 volte modificata nel tempo. A seguito del d.lgs. 3 febbraio 1993 n. 29, e successive modifiche, tutte raccolte nel d.lgs. 30 marzo 2001 n. 165, la disciplina \u00e8 ora contenuta nel vigente Contratto collettivo nazionale di lavoro del comparto \"Ministeri\" e nel Contratto collettivo nazionale integrativo per il personale non dirigenziale del Ministero della giustizia, stipulato il 29 luglio 2010. Il personale \u00e8 diviso in tre aree professionali, suddivise in profili professionali, cui corrispondono diversi livelli retributivi:\nLa funzione del cancelliere \u00e8 distribuita tra i profili di funzionario giudiziario e cancelliere, ma solo il primo pu\u00f2 compiere tutti gli atti demandati dalle norme al cancelliere. Il direttore amministrativo, invece, svolge principalmente funzioni di direzione degli uffici, nonch\u00e9 funzioni vicarie del dirigente. Alcune funzioni tipiche del cancelliere sono, altres\u00ec, demandate all'assistente giudiziario: tra esse, l'assistenza al magistrato nell'attivit\u00e0 istruttoria o nel dibattimento, con compiti di redazione e sottoscrizione dei relativi verbali.\nReclutamento.\nIl personale delle cancellerie e segreterie giudiziarie \u00e8 reclutato tramite concorso pubblico, indetto dal Ministero della giustizia.\nL'ammissione al concorso \u00e8 subordinata al possesso del diploma di:\nFunzioni.\nIl cancelliere, attraverso le funzioni e i compiti demandati dall'ordinamento, integra sostanzialmente la funzione giurisdizionale mediante l'adozione di atti assunti in piena autonomia funzionale. Compito principale del cancelliere \u00e8 assistere il giudice, monocratico o collegiale, in tutti gli atti e le attivit\u00e0 che devono essere documentate attraverso la redazione di un \"processo verbale\". Quest'ultimo \u00e8 redatto e firmato dal cancelliere, che in tal modo gli attribuisce \"pubblica fede\", sicch\u00e9 il verbale fa piena prova fino a querela di falso (\u00e8, in altri termini, un atto pubblico).\nOltre alla verbalizzazione, il cancelliere ha una serie di altre competenze, tra le quali si possono ricordare:\nVi sono poi una serie di funzioni amministrative svolte dalla cancelleria non come ufficio ausiliario del giudice, ma come articolazione locale del Ministero della Giustizia: redazione di atti di notoriet\u00e0, ricezione di giuramenti su perizie stragiudiziali e su traduzioni di atti e documenti, rilascio di copie autentiche di documenti e autenticazione di sottoscrizioni, tenuta del registro pubblico dei privilegi speciali, rinunzie alle eredit\u00e0, accettazioni delle eredit\u00e0 con beneficio d'inventario, redazione dei relativi inventari, recupero dei crediti dello Stato nati nel corso dei procedimenti giudiziari, custodia dei corpi di reato, rilascio di certificazioni ecc.\nI cancellieri che operano nelle segreterie giudiziarie delle Procure della Repubblica presso i Tribunali hanno il compito di documentare tutte le attivit\u00e0 del pubblico ministero; inoltre:\nDati sugli organici.\nDal 2002 ad oggi, il Ministero della giustizia ha bandito concorsi pubblici per n. 2.668 posti di magistrato e nessuno per cancelliere e funzionario giudiziario o altro personale di cancelleria, bench\u00e9 questi svolgano attivit\u00e0 dirette ad integrare la Giurisdizione stessa. Nel linguaggio parlato e, pi\u00f9 di recente, anche in alcuni provvedimenti normativi di rango secondario si sta diffondendo il ricorso al termine \"amministrativo\" per definire il personale delle cancellerie e segreterie giudiziarie, nonostante il predetto personale non svolga, se non in via del tutto residuale, compiti riconducibili all'ambito tecnicamente individuabile come \"amministrativo\".\nSi tratta, invero, di una mera semplificazione linguistica dettata dall'erroneo, quanto grossolano, tentativo di voler distinguere l'attivit\u00e0 propria del giudice, lo \"ius dicere\", dal resto degli adempimenti riservati al cancelliere e al rimanente personale \"giudiziario\". In tal modo, si trascura l'idea del Servizio Giustizia complessivamente inteso e non parcellizzabile, come pregiudizialmente avviene, in base alle specifiche categorie di funzionari pubblici chiamati ad assicurare, ognuno secondo il proprio Ordinamento e le proprie peculiarit\u00e0, l'esercizio effettivo dell'attivit\u00e0 giudiziaria.\nNotizie comparatistiche.\nFunzionari analoghi al cancelliere italiano si trovano anche negli altri ordinamenti, variamente denominati: ad esempio, \"greffier\" nei paesi francofoni (da cui deriva anche la denominazione \"griffier\", usata nei Paesi Bassi), \"court clerk\" (o, in certi casi, \"court registrar\") nei paesi anglosassoni e \"secretario judicial\" (o semplicemente \"secretario\") in quelli di lingua spagnola. In alcuni stati federati degli Stati Uniti, davanti al \"court clerk\" pu\u00f2 anche essere celebrato il matrimonio civile, similmente all'ufficiale dello stato civile in Italia."}
{"id": "1139492", "revid": "22643", "url": "https://it.wikipedia.org/wiki?curid=1139492", "title": "Repubblica veneta", "text": ""}
{"id": "1139494", "revid": "173933", "url": "https://it.wikipedia.org/wiki?curid=1139494", "title": "Accessori della PS3", "text": ""}
