{"id": "1159270", "revid": "1318658", "url": "https://it.wikipedia.org/wiki?curid=1159270", "title": "Turkistan", "text": "Hazrat-e Turkestan (nome moderno T\u00fcrkistan, ) \u00e8 una citt\u00e0 nella regione meridionale del Kazakistan, vicino al fiume Syr-Darya. Ha una popolazione di 85.600 abitanti ed \u00e8 situata 160\u00a0km a nord-ovest di Taraz (Aulie-Ata), sulla ferrovia Trans-Aral, tra Ak-Mechet (Perovsk) a nord e Tashkent a sud.\nDescrizione.\nA T\u00fcrkistan sono presenti resti archeologici a partire dal IV secolo. Era conosciuta dai cinesi come Beitian. Pi\u00f9 tardi, fino al XVI secolo, quando era conosciuta come Yasi o Shavgar, fu un importante centro commerciale.\nIl nome Hazrat-e Turkestan significa letteralmente \u00abIl Santo (o Il Beato) del Turkestan\u00bb e si riferisce a Khoja Ahmad Yasavi, il grande maestro sufi del Turkestan, nato qui alla fine dell'XI secolo e seppellito all'interno della citt\u00e0. Sotto la sua guida la citt\u00e0 divenne il centro accademico pi\u00f9 importante per i popoli delle steppe kazake. Negli anni '90 del XIV secolo Timur fece erigere una magnifica cupola, chiamata \"Mazar\" o Mausoleo, che \u00e8 senza alcun dubbio il monumento architettonico pi\u00f9 significativo di tutto il Kazakistan. Nel 2005 il mausoleo di Khoja Ahmed Yasawi \u00e8 stato inserito nell'elenco dei Patrimoni dell'umanit\u00e0 dell'UNESCO.\nLa citt\u00e0 attrae tuttora migliaia di pellegrini. Secondo la tradizione locale, si dice che tre pellegrinaggi a T\u00fcrkistan equivalgano ad un'Hajj alla Mecca, sebbene questo fatto non sia largamente accettato in tutto il mondo musulmano. Il Santo viene tenuto in grande considerazione, tanto che la citt\u00e0 \u00e8 anche conosciuta come la \u00abSeconda Mecca dell'Oriente\u00bb, ed \u00e8 di enorme importanza per i musulmani kazaki.\nAltri importanti siti storici comprendono un bagno termale medioevale e altri quattro mausolei, uno della nipote di Tamerlano e tre di khan (capi) kazaki.\nDurante tutta la sua storia T\u00fcrkistan \u00e8 stata una citt\u00e0 di confine, posta com'\u00e8 alle frontiere tra gli insediamenti di cultura perso-islamica delle oasi della Transoxiana a sud, e il mondo dei nomadi turco-mongoli delle steppe a nord. Di conseguenza con il passare dei tempi \u00e8 stata a volte un importante centro politico kazako, ed altre una citt\u00e0 di frontiera sotto il controllo dei khanati uzbeki dell'estremo sud.\nQuando venne conquistata dai Russi nel 1863 pass\u00f2 sotto il controllo del Khanato di Kokand. T\u00fcrkistan fece parte dell'Oblast del Syr-Darya del Governatorato Generale del Turkestan Russo. Quando nel 1917-18 cadde il regime zarista, fece parte della Repubblica Socialista Sovietica Autonoma del Turkestan, prima di essere incorporata nella nuova RSS Kazaka nel 1924.\nAi giorni nostri T\u00fcrkistan ha una popolazione di 85.600 abitanti (censimento del 1999), quasi tutti di etnia kazaka. La popolazione \u00e8 aumentata del 10% tra il 1989 e il 1999, divenendo cos\u00ec la seconda citt\u00e0 per tasso di crescita demografica del Kazakistan, dopo la nuova capitale Astana.\nMonumenti e luoghi d'interesse.\nTra i monumenti principali della citt\u00e0 figura il mausoleo di Khoja Ahmed Yasawi.\nA circa 70 km dalla citt\u00e0 si trova l\u2019antica citt\u00e0 di Sauran, un complesso archeologico con mura fortificate e abitazioni.\nInfrastrutture e trasporti.\nT\u00fcrkistan pu\u00f2 essere raggiunta in treno da Almaty, dopo un viaggio di quasi 20 ore. L'aeroporto pi\u00f9 vicino, quello di Shymkent, \u00e8 a 2 ore di distanza."}
{"id": "1159271", "revid": "78273", "url": "https://it.wikipedia.org/wiki?curid=1159271", "title": "Timur", "text": ""}
{"id": "1159274", "revid": "92719", "url": "https://it.wikipedia.org/wiki?curid=1159274", "title": "Ak-Mechet", "text": ""}
{"id": "1159276", "revid": "767487", "url": "https://it.wikipedia.org/wiki?curid=1159276", "title": "Hypnomys mahonensis", "text": "Il ghiro gigante di Minorca \u00e8 una delle due specie di ghiro gigante endemiche delle Baleari; in particolare, quest'animale viveva sull'isola di Minorca, dove probabilmente si evolse a partire dal suo congenere di Maiorca, arrivato sull'isola durante l'ultima era glaciale, che aveva fatto abbassare il livello del mare fino al punto che le due isole erano unite da un istmo di terra, che consent\u00ec lo scambio di fauna fra le due isole (anche se la fauna di Maiorca soppiant\u00f2 quella di Minorca)."}
{"id": "1159287", "revid": "729019", "url": "https://it.wikipedia.org/wiki?curid=1159287", "title": "Hypnomys morphaeus", "text": "Il ghiro gigante di Maiorca era una delle due specie di ghiro gigante endemiche delle Baleari; in particolare, quest'animale viveva sull'isola di Maiorca, dalla quale, durante l'ultima era glaciale, colonizz\u00f2 la vicina Minorca assieme ad altre specie endemiche (\"Myotragus balearicus\", \"Nesiotites hidalgo\"), soppiantando la fauna locale.\nQuando alla fine dell'era glaciale il livello dei mari torn\u00f2 a salire, le popolazioni delle due isole si divisero nuovamente, e quella di Minorca si evolse per conto proprio, dando origine al ghiro gigante di Minorca (\"Hypnomys mahonensis\")."}
{"id": "1159289", "revid": "729019", "url": "https://it.wikipedia.org/wiki?curid=1159289", "title": "Oi Va Voi (album)", "text": "Oi Va Voi \u00e8 il terzo album dell'omonima band sperimentale britannica, pubblicato nel 2007. \u00c8 un concept album sull'astronauta sovietico Yuri Gagarin."}
{"id": "1159291", "revid": "339392", "url": "https://it.wikipedia.org/wiki?curid=1159291", "title": "Classe Echo (sottomarino)", "text": ""}
{"id": "1159293", "revid": "188323", "url": "https://it.wikipedia.org/wiki?curid=1159293", "title": "Termica", "text": ""}
{"id": "1159294", "revid": "161374", "url": "https://it.wikipedia.org/wiki?curid=1159294", "title": "Classe Elbrus", "text": ""}
{"id": "1159295", "revid": "7336", "url": "https://it.wikipedia.org/wiki?curid=1159295", "title": "Masturbazione anale", "text": ""}
{"id": "1159296", "revid": "91733784", "url": "https://it.wikipedia.org/wiki?curid=1159296", "title": "Mobilizzazione passiva", "text": "Per mobilizzazione passiva si intende la mobilizzazione di una o pi\u00f9 articolazioni senza il reclutamento attivo del muscolo.\nIl fisioterapista, applicando le proprie competenze e conoscenze anatomiche e fisiologiche, pu\u00f2 praticarla manualmente oppure eseguirla tramite macchinari terapeutici in maniera automatizzata.\nI principali effetti che la mobilizzazione passiva produce sono quello di stimolare le cellule perisinoviali che secernono la sinovia, rilasciare parzialmente i muscoli, elasticizzare alcuni tessuti soprattutto di tipo connettivo (le cicatrici, i tendini) e migliorare l'irrorazione della cartilagine da parte del liquido sinoviale.\nCon la mobilizzazione passiva il professionista ricerca a livello palliativo di dare sollievo dal dolore e a livello funzionale di raggiungere un ROM (\"range of motion\"; arco di movimento) adeguato all'obiettivo funzionale prefissato. \nMobilizzazione funzionale.\nLa giuntura viene mobilizzata secondo i movimenti funzionali possibili attivamente (ad esempio nella mano: flessione-estensione adduzione-abduzione) alla ricerca di restaurare una funzionalit\u00e0 che \u00e8 stata persa totalmente o parzialmente.\nMobilizzazione accessoria.\nLa giuntura viene mobilizzata secondo i movimenti accessori, ovvero quei movimenti che l'articolazione pu\u00f2 compiere anatomicamente ma che non \u00e8 possibile fare attivamente (ad esempio nella mano: spostamento postero-anteriore e antero-posteriore del carpo)."}
{"id": "1159297", "revid": "26891", "url": "https://it.wikipedia.org/wiki?curid=1159297", "title": "Aero L-39 Albatross", "text": ""}
{"id": "1159299", "revid": "104265", "url": "https://it.wikipedia.org/wiki?curid=1159299", "title": "Giovanni Salvatore", "text": "Biografia.\nNato da agiata famiglia a Castelvenere nel Sannio, studi\u00f2 nel seminario di Cerreto Sannita, dove fu ordinato sacerdote nel 1638, svolgendo poi mansioni ecclesiastiche nella sua citt\u00e0 natale. Non si hanno notizie sulla sua iniziale formazione musicale. Non \u00e8 suffragata da documenti la notizia che avesse studiato al conservatorio della Piet\u00e0 dei Turchini di Napoli. \nSi trasfer\u00ec successivamente a Napoli, dove nel 1640 studiava composizione sotto la direzione del padre oratoriano Erasmo di Bartolo. Nel 1641 fu nominato organista della chiesa dei SS. Severino e Sossio. In quell'anno diede alle stampe i suoi \"Ricercari\"... e cur\u00f2 la terza edizione del trattato teorico pratico \"Porta aurea sive directorium chori. Opera utilissima a chi desidera imparar di canto fermo\" di Giovanni Battista Olifante, aggiungendovi in appendice una \"Breve regola per rispondere con l'organo al choro\" (Napoli, Ottavio Beltrano, 1641). Pi\u00f9 tardi divenne organista e maestro di cappella della basilica di San Lorenzo Maggiore. Nel 1675 era organista della chiesa del Carmine. \nDal 1662 al 1673 fu primo maestro ai Turchini e tra il 1674 e il 1688 del conservatorio dei Poveri di Ges\u00f9 Cristo. Tra i suoi allievi ebbe forse Giovanni Cesare Netti.&lt;br&gt;\nMor\u00ec probabilmente nell'agosto 1688.\nConsiderazioni sull'opera.\nSecondo quanto riferiscono Giuseppe Ottavio Pitoni e Antimo Liberati, fu molto stimato dai contemporanei. Liberati lo considerava \"valorosissimo\" nella musica per tastiera e, insieme a Francesco Turini e Giovanni Valentini, fra i migliori compositori di musica vocale. Oggi \u00e8 difficile poter accettare in modo acritico questi giudizi, dal momento che gran parte della musica vocale, sacra e profana, di Giovanni Salvatore \u00e8 ancora da studiare, trascrivere e riscoprire. Le sue composizioni sacre sono composte nello stile concertato in uso verso la met\u00e0 del XVII secolo, caratterizzato da progressioni e dissonanze espressive, ma all'interno di un linguaggio armonico alquanto stabile. Nelle sue composizioni per organo adott\u00f2 invece uno stile che segue, pur non interamente, la maniera di Girolamo Frescobaldi, Giovanni Maria Trabaci e Ascanio Mayone. Come questi compositori, utilizza una scrittura virtuosistica nei brani di genere toccatistico, e severa in quelli contrappuntistici, in cui non mancano \"durezze\" e \"ligature\", vale a dire dissonanze e ritardi. L'opera organistica di Salvatore, pur mostrando un'evoluzione rispetto allo stile di Trabaci, Mayone ed altri napoletani, non \u00e8 denotata da caratteri particolarmente innovativi."}
{"id": "1159301", "revid": "599013", "url": "https://it.wikipedia.org/wiki?curid=1159301", "title": "Ferrovia Trans-Aral", "text": "La ferrovia Trans-Aral \u00e8 una linea ferroviaria che collega Kinel', citt\u00e0 russa sul fiume Ural, a Tashkent, capitale dell'Uzbekistan. Fu costruita quando le due citt\u00e0 erano sotto l'Impero russo e fino alla prima met\u00e0 del XX secolo fu l'unico collegamento tra la Russia europea e l'Asia centrale.\nStoria.\nI lavori di costruzione iniziarono nel 1900. La linea fu aperta all'esercizio nel gennaio 1906.\nDopo la rivoluzione la linea fu bloccata dai cosacchi sotto il comando dell'Ataman Dutov. Tagliato fuori dai rifornimenti di cibo, e incapace di sostenersi autonomamente a causa delle coltivazioni obbligate di cotone, il Turkestan Russo venne colpito da una grave carestia. La perdita temporanea della Trans-Aral permise anche al Soviet di Tashkent di mantenere una certa autonomia da Mosca durante il periodo immediatamente successivo alla presa del potere da parte dei bolscevichi.\nPercorso.\nLa linea passa attraverso alcune importanti citt\u00e0 del Kazakistan, comprese Aralsk, Turkistan e Shymkent."}
{"id": "1159304", "revid": "729019", "url": "https://it.wikipedia.org/wiki?curid=1159304", "title": "Hornswoggle", "text": "In WWE ha vinto una volta il Cruiserweight Championship ed \u00e8 il wrestler pi\u00f9 basso ad aver detenuto il titolo (135 cm).\nCarriera.\nNational Wrestling Alliance (2005\u20132006).\nNel corso del 2005 Dylan Postl apparve in alcuni territori della National Wrestling Alliance (NWA) del Wisconsin con il ring-name di $hortstack, vincendo l'NWA Wisconsin X Division Championship. Il 19 maggio 2006 conquist\u00f2 anche l'SSW Tag Team Championship in coppia con Devin Diamond.\nWorld Wrestling Entertainment (2006\u20132016).\nAiutante di Finlay (2006\u20132007).\nNel 2006 Dylan Postl firm\u00f2 un contratto con la World Wrestling Entertainment (WWE). Debutt\u00f2 nella puntata di \"SmackDown!\" del 26 maggio 2006, attaccando Paul Burchill dopo che quest'ultimo era sta sconfitto da Fit Finlay. La sua \"gimmick\" era quella di un leprecauno, un folletto tipico della cultura popolare irlandese; in seguito venne annunciato da Michael Cole che il suo ring-name era Little Bastard (in italiano \"Piccolo Bastardo\"). Nelle settimane successive continu\u00f2 ad aiutare Finlay attaccando gli avversari di quest'ultimo: il suo accanimento era per\u00f2 cos\u00ec violento che una volta lo stesso Finlay venne accidentalmente colpito da Little Bastard dopo aver tentato di difendere Gunner Scott. Nella puntata di \"SmackDown!\" del 14 luglio aiut\u00f2 Finlay a vincere il WWE United States Championship contro Bobby Lashley, passandogli di nascosto un shillelagh.\nIl 23 febbraio 2007 il ring-name di Little Bastard venne cambiato in Hornswoggle. In questo periodo il leprecauno aiut\u00f2 Finlay nel suo \"feud\" contro The Boogeyman, vedendosela anche con Little Boogeyman. Il 22 luglio 2007, a The Great American Bash, Hornswoggle conquist\u00f2 il WWE Cruiserweight Championship vincendo una 6-Pack Challenge a cui parteciparono il campione Chavo Guerrero, Funaki, Jamie Noble, Jimmy Wang Yang e Shannon Moore.\nFiglio di Vince McMahon (2007\u20132008).\nDurante la puntata di \"Raw\" del 10 settembre 2007 venne rivelato il nome del figlio illegittimo del \"chairman\" della WWE, Vince McMahon, che si scopr\u00ec essere proprio Hornswoggle (\"kayfabe\").\nNel frattempo il leprecauno continu\u00f2 ad apparire a \"SmackDown!\", portando avanti un \"feud\" con Jamie Noble. Il 28 settembre venne per\u00f2 costretto a rendere vacante il WWE Cruiserweight Championship su richiesta della nuova General Manager (GM) Vickie Guerrero. Mentre si cercava di capire di chi fosse il padre di Hornswoggle, Vince McMahon cominci\u00f2 a programmargli match contro avversari molto pi\u00f9 grossi di lui. A Survivor Series affront\u00f2 The Great Khali, perdendo per squalifica dopo che Fit Finlay era intervenuto per salvarlo. Con questo gesto i due irlandesi iniziano una feud con The Great Khali. Ad Armageddon Finlay sconfigge il gigante indiano grazie all'aiuto di Hornswoggle. Inoltre, Hornswoggle affronta The Great Khali al 15\u00ba anniversario di Raw. Naturalmente Hornswoggle sta per avere la peggio ma, a sorpresa, interviene Hulk Hogan e salva Hornswoggle. La settimana vince una Royal Rumble dove partecipano Mr. Kennedy, Batista, Kane(interpretato per giunta da Little Boogeyman) e Makind versione midget. Elimina per ultimo The Great Khali, grazie all'aiuto di Finlay, ponendo fine alla loro faida. Il leprecauno, successivamente, partecipa alla Royal Rumble 2008 ma non entra nel ring e si nasconde nella sua tana, tuttavia riesce ad eliminare The Miz e si ritira per 16\u00ba, avendo un buon tempo: 26 minuti e 57 secondi.\nLa stessa sera Finlay si fa squalificare per proteggere il nano, diventando il primo wrestler in una Royal Rumble a farsi espellere. Il 18 febbraio nell'edizione di \"Raw\", Hornswoggle riesce ad avere un incontro dentro in una gabbia contro il padre, Mr. McMahon. Durante questo match, Hornswoggle \u00e8 stato frustato con una cintura di cuoio da Mr. McMahon. Finlay ha cercato di mettersi in gioco, ma \u00e8 stato attaccato e ammanettato alle corde del ring da JBL. Mr. McMahon ha lasciato il ring e ha permesso a JBL di picchiare Hornswoggle sotto gli occhi di Finlay. A seguito di questa, su WWE.com \u00e8 stato annunciato che Hornswoggle, aveva subito lesioni interne, inclusi un sanguinamento al cervello e un trauma spinale. Quindi Hornswoggle \u00e8 stato costretto a restare in ospedale. Nella puntata di \"Raw\" del 25 febbraio JBL annuncia che Hornswoggle \u00e8 figlio di Finlay.\nFaida con JBL (2008\u20132009).\nLa settimana successiva Finlay ha ammesso che Hornswoggle \u00e8 suo figlio poi ha assistito JBL che assaliva il nano nel letto dell'ospedale. Postl ritorna sugli schermi a WrestleMania XXIV accompagnando Finlay per il suo match contro JBL. Durante il match passa a suo padre il suo Shillelagh ma JBL a vince il match dopo aver colpito il nord irlandese con un colpo basso. Hornswoggle \u00e8 tornato a combattere il 18 di aprile a \"SmackDown\" sconfiggendo Matt Striker. Partecipa il 21 aprile al King of the Ring ma perde ai quarti di finale contro William Regal. Hornswoggle e Finlay a Supplemental Draft 2008 sconfiggono Santino Marella e Carlito e passano in \"ECW\". A Night of Champions perde un tag team match insieme a Finlay per il WWE Tag Team Championship contro i campioni The Miz e John Morrison.\nFaida con Chavo Guerrero (2009\u20132010).\nCon la Draft supplementare 2009 passa a Raw, ma senza Finlay. A Raw si allea con Goldust, fino a quando quest'ultimo passa alla ECW e ha una faida con Chavo Guerrero. Tuttavia Hornswoggle in ogni match ne esce sempre vincitore e in ogni scontro riesce sempre ad umiliare il messicano. Attacca il messicano durante un match contro Mark Henry e questi, dopo averlo messo K.O., festeggia insieme a Hornswoggle; questi stringe cos\u00ec un'alleanza con il \"World's Strongest Man\". Dopo essere stato abbandonato anche da Henry, Hornswoggle continua la sua faida con il messicano e la vince dopo un match finale.\nNelle settimane seguenti prova ad imitare la D-Generation X. Cerca quindi di entrare a far parte della DX, ma Triple H gli risponde con una Pedigree (la sua \"finishing move\"). Allora Hornswoggle inizia a disturbare la DX e gli fa causa al tribunale dei nani. Nella puntata di Raw del 21 dicembre 2009 la DX sconta la pena del tribunale dei nani e HHH e HBK sono costretti ad annunciare che la loro mascotte sar\u00e0 Hornswoggle. La settimana successiva Hornswoggle viene intervistato da Christian Cage ma Chavo Guerrero e Dolph Ziggler interrompono tutto ed attaccano Capitan Charisma.\nLa settimana successiva Hornswoggle e Christian Cage battono Chavo e Dolph in un tag team. Hornswoggle tenter\u00e0 di attaccare i Jeri-Show ma il suo piano fallir\u00e0 venendo poi salvato dalla DX. Successivamente la DX insieme a Hornswoggle sconfigger\u00e0 The Miz, Big Show e Jon Heder (super ospite di RAW) grazie allo schienamento effettuato proprio da Hornswoggle Jon Heder. Hornswoggle la settimana successiva attacca Santino Marella. Dopo lo scioglimento della DX Hornswoggle inizia una competizione singola e in una puntata di RAW salva Santino Marella dal soffocamento, dopo che aveva ingoiato un fischietto. Hornswoggle batte poi Dolph Ziggler in un match valevole per il Draft. a fine match per\u00f2, Zig attacca l'ex mascotte della DX con la Sleeper Hold, facendolo svenire. Torna cos\u00ec nel roster di SmackDown il 27 aprile 2010 con la Supplemental Draft.\nVarie faide (2010\u20132012).\nHa fatto la Mascotte del Team Smackdown al pay-per-view Bragging Rights dove ha aiutato Big Show allontanando Sheamus dal ring e eliminandolo per count-out. \u00c8 apparso inoltre nella Royal Rumble a 40 uomini del 30 gennaio 2011, entrando con il numero 23. Viene eliminato da Sheamus. Hornswoggle milita come Pro di Titus O'Neil nella quinta stagione di WWE NXT, intitolata NXT Redemption per il fatto di avere come protagonisti rookies che hanno gi\u00e0 preso parte ad altre stagioni del programma.\nNel dicembre 2011 Hornswoggle vince una battle royal a SmackDown! eliminando per ultimo Sheamus, con un gioco d'astuzia. Mick Foley travestito da Santa Claus aveva in precedenza sancito che il vincitore della contesa avrebbe visto esaudito un proprio desiderio.\nSi scoprir\u00e0 poi che Hornswoggle ha espresso il desiderio di poter parlare e di aver chiamato Vickie Guerrero vecchia. Vince il 6 gennaio contro Heath Slater ma a fine match quest'ultimo lo attacca, fortunatamente interviene in suo aiuto Justin Gabriel e i due instaurano un legame di amicizia. Infatti, la settimana dopo, distrae Heath Slater permettendo la vittoria a Justin Gabriel. La settimana dopo se la deve vedere contro Cody Rhodes dove sta per aver la peggio. Fortunatamente interviene Justin Gabriel che propone a Cody di prendere il posto del suo amico nel match. L'Intercontinental Champion accetta e Hornswoggle riesce a salvarsi. A WWE Elimination Chamber 2012 cerca di aiutare il suo amico Gabriel in un match con in palio il WWE United States Championship contro Jack Swagger ma a vincere \u00e8 proprio quest'ultimo. Il 9 di marzo viene sconfitto per KO tecnico da Drew McIntyre.\nMa The Great Khali, furioso della brutalit\u00e0 che lo scozzese ha inflitto al leprecauno, lo colpisce con la \"Khali Chop\". Su WWE.com viene annunciato che a WrestleMania XXVIII Hornswoggle far\u00e0 da mascotte al team di Teddy Long e sosterr\u00e0 Santino Marella, Zack Ryder, The Great Khali, R-Truth, Kofi Kingston e Booker T. Il 26 di marzo dimostra la sua lealt\u00e0 verso il team di Teddy Long distraendo David Otunga permettendo a Santino Marella di eseguire il Cobra e di vincere il match. La WWE ha annunciato che Dylan Postl sar\u00e0 il protagonista del film Leprechaun: Origins. A WrestleMania XXVIII il Team di Teddy viene sconfitto. Nella puntata di Smackdown! del 20 aprile accompagna Brodus Clay sul ring, vestito come il Funkusaur e rivela a tutti di essere suo fratello (kayfabe). Dopo il match esegue una Tadpole Splash su Hunico. Il 23 di aprile, in coppia con Brodus Clay, sconfigge Dolph Ziggler e Jack Swagger. Pi\u00f9 tardi, insieme ad altre Superstar, festeggia il compleanno di John Cena. A WWE NXT ritorna eccezionalmente, come coordinatore e commentatore per sostituire William Regal e Josh Mattews.\nAlleanza con la 3MB e rilascio (2013\u20132016).\nA Extreme Rules accompagna Brodus Clay sul ring, festeggiando con lui a fine match per la vittoria. Il 9 luglio a Raw viene nominato GM a interim solo per una settimana. A Smackdown poi inizia a far coppia con The Great Khali e con Natalya e hanno una feud con i portoricani Primo, Epico e Rosa Mendes. In seguito viene infortunato da Big E. Langston. A SmackDown fa il suo ritorno, permettendo a Natalya di sconfiggere Rosa Mendes. Nella puntata del 15 aprile si aggrega alla 3MB sostituendo Heath Slater, facendo pensare dunque, a un turn heel. Nella puntata del 19 aprile di SmackDown viene sconfitto da El Torito. Il suo feud con El Torito continua fino a Extreme Rules, dove i due midget si affrontano nel pre-show. Dopo un match in cui sono intervenute le due fazioni, ricco di colpi di scena, la vittoria va a El Torito. Il loro feud prosegue ancora. Durante le puntate settimanali di Raw e SmackDown, Hornswoggle cercher\u00e0 di smascherare pi\u00f9 volte El Torito, e durante una puntata ci stava quasi riuscendo, ma sfortunatamente gli tira solo la coda. A Payback i due midget si affrontano nuovamente in un Hair vs. Mask Match, dove a perdere \u00e8 proprio Hornswoggle, costretto a farsi tagliare i capelli da El Torito.\nDal 29 settembre 2014 Hornswoggle diventa la mascotte dei Slater Gator.\nIl 28 settembre 2015 \u00e8 stato sospeso con effetto immediato in seguito alla sua prima violazione del Wellness program.\nApparizioni sporadiche (2018, 2019).\nIl 27 aprile 2018, alla Greatest Royal Rumble, Hornswoggle ha fatto il suo ritorno per una sola notte partecipando al Royal Rumble match a cinquanta uomini entrando col numero 12 ed eliminando Dash Wilder con l'aiuto di Daniel Bryan, ma \u00e8 stato poi eliminato da Tony Nese. In seguito, Hornswoggle \u00e8 apparso il 27 gennaio 2019, alla Royal Rumble, durante l'omonimo incontro femminile terrorizzando Zelina Vega. Hornswoggle sarebbe dovuto apparire anche a Backlash nel 2020 ma la cosa non \u00e8 mai andata in porto.\nTotal Nonstop Action/Impact Wrestling (2016\u20132017, 2019, 2020\u2013presente).\nDylan Postl ha debuttato in TNA il 15 dicembre 2016.\nCircuiti indipendenti (2016\u2013presente).\nDylan torna a lottare nei circuiti indipendenti nel 2017 con il ringname di Swoggle, dove \u00e8 attualmente attivo.\nRisultati nella \"Lucha de Apuestas\".\nRecord: 0-1"}
{"id": "1159308", "revid": "729019", "url": "https://it.wikipedia.org/wiki?curid=1159308", "title": "Poliartrite", "text": "Per poliartrite si intende un'infiammazione che interessa pi\u00f9 di 4 articolazioni contemporaneamente (viceversa, viene chiamata oligoartrite).\nPu\u00f2 essere un processo transitorio che si risolve senza conseguenze (ad esempio nella febbre reumatica) o un fenomeno cronico con malformazioni delle aree colpite, come nell'artrite reumatoide e in altre malattie degenerative delle ossa o del tessuto connettivo.\nCause.\nLa poliartrite ha spesso una eziologia autoimmune, come nel caso di artrite reumatoide, amiloidosi, artrite psoriasica e lupus eritematoso. La poliartrite pu\u00f2 anche essere causata da un'infezione di alphavirus come il virus Chikungunya e il virus del fiume Ross. Tale condizione \u00e8 definita sindrome poliartritica da alfavirus. Il Sindbis virus, che \u00e8 endemico nel Nord Europa, in Africa, nel Medio Oriente e in Australia, \u00e8 la pi\u00f9 diffusa delle infezioni che causano poliartrite, anche se la presentazione \u00e8 generalmente lieve o asintomatica.\nSintomi e decorso clinico.\nLa poliartrite si pu\u00f2 associare con edema bilaterale degli arti inferiori, dolore e gonfiore delle articolazioni.\nLa sindrome poliartritica da alfavirus ha un periodo di incubazione che varia da 3 a 21 giorni, a seconda del virus specifico e pu\u00f2 avere un esordio graduale o improvviso caratterizzato, in alcuni casi, di febbre, artralgia, cefalea, linfoadenite e congiuntivite. Un rash maculopapulare pu\u00f2 presentarsi a 4-8 giorni dopo l'insorgenza dei sintomi e pu\u00f2 essere accompagnato da un aumento della febbre. Dolori articolari associati a questa condizione possono ripresentarsi fino a molti mesi dopo l'esordio della malattia iniziale, per un massimo di un anno."}
{"id": "1159309", "revid": "1251388", "url": "https://it.wikipedia.org/wiki?curid=1159309", "title": "Formaggio Bastardo del Grappa", "text": "Il formaggio Bastardo del Grappa \u00e8 un prodotto agroalimentare tradizionale veneto."}
{"id": "1159310", "revid": "175438", "url": "https://it.wikipedia.org/wiki?curid=1159310", "title": "Mili Inferiore", "text": ""}
{"id": "1159312", "revid": "125389611", "url": "https://it.wikipedia.org/wiki?curid=1159312", "title": "Enrico Giovannini", "text": "\u00c8 stato Chief Statistician dell'OCSE dal 2001 all'agosto 2009, presidente dell'Istat dall'agosto 2009 all'aprile 2013. Dal 28 aprile 2013 al 22 febbraio 2014 \u00e8 stato Ministro del lavoro e delle politiche sociali del governo Letta.\n\u00c8 co-fondatore dell'Alleanza Italiana per lo Sviluppo Sostenibile (ASviS), una rete di oltre 290 soggetti della societ\u00e0 civile italiana, di cui \u00e8 stato Portavoce fino al 13 febbraio 2021.\n\u00c8 professore ordinario (in aspettativa) di Statistica economica all'Universit\u00e0 degli Studi di Roma Tor Vergata, dove insegnava Statistica e Analisi e politiche per lo sviluppo sostenibile. \u00c8 stato docente di Sviluppo sostenibile presso l'Universit\u00e0 LUISS e la Scuola Nazionale di Amministrazione (SNA), Senior Fellow della LUISS School of European Political Economy, Associate Senior Research Fellow del Centre for European Policy Studies. Ha collaborato con il Joint Research Centre della Commissione Europea.\nFino a gennaio 2021 \u00e8 stato presidente dell\u2019European Statistical Governance Advisory Board (ESGAB), l\u2019organismo che supervisiona il funzionamento del Sistema Statistico Europeo, membro del Comitato esecutivo del Club di Roma, del Global Happiness Council, presidente della Commissione per la redazione della Relazione sull\u2019economia non osservata e sull\u2019evasione fiscale e contributiva del Ministero dell\u2019Economia e delle Finanze e membro del Comitato Scientifico dell\u2019Ufficio Parlamentare di Bilancio (UPB). Prima di assumere l'incarico ministeriale era membro di numerosi board di fondazioni e di organizzazioni nazionali e internazionali.\nNegli ultimi anni \u00e8 stato membro della Global Commission on the Future of Work dell'Organizzazione internazionale del lavoro, dell\u2019High-Level Expert Group on the Measurement of Economic Performance and Social Progress (HLEG) istituito dall\u2019OCSE, della Independent Commission for Sustainable Equality (ICSE). \nNell\u2019ottobre del 2014 \u00e8 stato nominato \u201cCavaliere di Gran Croce al Merito della Repubblica\u201d.\nA maggio del 2020 \u00e8 responsabile del progetto Futura Network (su iniziativa dell'ASviS)\nBiografia.\nLaureatosi nel 1981 in Economia e Commercio presso l'Universit\u00e0 degli Studi di Roma \"La Sapienza\", nel dicembre del 1982 \u00e8 assunto come ricercatore presso l'Istituto Nazionale di Statistica (ISTAT), occupandosi di contabilit\u00e0 nazionale e analisi economica. Nel dicembre del 1989 si trasferisce presso l'Istituto Nazionale per lo Studio della Congiuntura (ISCO) ove, come dirigente di ricerca, assume la responsabilit\u00e0 delle analisi di carattere monetario e finanziario. Nel gennaio del 1992 torna all'ISTAT come responsabile del servizio studi econometrici e nel dicembre dell'anno successivo \u00e8 nominato responsabile del Dipartimento di contabilit\u00e0 nazionale e analisi economica. Dal gennaio 1997 al dicembre 2000 assume la direzione del Dipartimento delle statistiche economiche.\nIn quegli anni si occupa dello sviluppo di modelli econometrici dell'economia italiana. In particolare, costruisce un modello econometrico di medie dimensioni (circa 80 equazioni) integrato del settore reale e del settore monetario-finanziario utilizzando dati a frequenza mensile. Inoltre, \u00e8 consulente del Centro Studi Confindustria e del Ministero del Tesoro per lo sviluppo di modelli econometrici dell'economia italiana e per la previsione del bilancio pubblico. Presso l'ISTAT cura, tra l'altro, l'ideazione e lo sviluppo del \"Rapporto Annuale\" sullo stato del Paese, la cui prima edizione viene pubblicata nel 1993. Segue, in rappresentanza dell'Italia, la predisposizione dei dati statistici per l'avvio dell'Unione Monetaria Europea.\n\u00c8 stato membro dei Consigli Direttivi della Societ\u00e0 Italiana di Statistica e del Centro Interuniversitario di Econometria, del Comitato strategico per l'introduzione dell'Euro in Italia istituito presso il Ministero del Tesoro, del Nucleo di consulenza per l'attuazione delle linee guida per la regolazione dei servizi di pubblica utilit\u00e0 (NARS) istituito presso il Ministero del Tesoro e di numerosi comitati scientifici di istituzioni di ricerca italiane (OCSM, Excelsior, ISCONA, INSOR, Fondazione Mattei).\nDal 2001 ad agosto del 2009 \u00e8 stato \"Chief Statistician\" e \"Director of the Statistics Directorate\" presso l'Organizzazione per la Cooperazione e lo Sviluppo Economico (OCSE) di Parigi. Sotto la sua direzione l'OCSE ha realizzato una riforma complessiva del proprio sistema statistico, sviluppato un sistema informativo statistico i cui componenti sono utilizzati da altre istituzioni internazionali (ONU, Fondo Monetario Internazionale, UNESCO, ecc.) e profondamente innovato i propri prodotti. Nel 2004 ha organizzato il primo Forum Mondiale su \"Statistica, Conoscenza e Politica\", a partire dal quale ha lanciato il \"Global Project on Measuring the Progress of Societies\", progetto di ricerca globale sulla \"Misurazione del progresso delle societ\u00e0\", condotto dall'OCSE in collaborazione con la Commissione europea, la Banca Mondiale e le Nazioni Unite, avente lo scopo di promuovere lo sviluppo di indicatori chiave (in campo economico, sociale ed ambientale), per fornire un quadro completo di come si evolve il benessere di una societ\u00e0. Il \"Global Project \"ha stimolato la nascita di un movimento mondiale per andare \"oltre il PIL\", grazie al quale sono nate numerose iniziative nazionali ed internazionali di natura scientifica e politica (si veda il sito www.wikiprogress.org). Ha fondato il \"Journal of Business Cycle Measurement and Analysis\", del cui Comitato Editoriale \u00e8 stato presidente.\nDal 2002 \u00e8 professore ordinario di Statistica economica presso l'Universit\u00e0 degli Studi di Roma Tor Vergata.\nDal 24 luglio 2009 al 28 aprile 2013 ha ricoperto la carica di presidente dell'ISTAT. Durante la sua presidenza ha promosso l'avvio e la realizzazione di numerosi progetti innovativi, sia sul piano metodologico e statistico, sia su quello della gestione, della comunicazione pubblica e dell'infrastruttura tecnologica, che hanno consentito all'ISTAT di divenire uno degli istituti di statistica pi\u00f9 apprezzati a livello internazionale. Anche grazie a tali iniziative, tutti gli indicatori di utilizzo dell'informazione statistica sono cresciuti in modo molto consistente, cos\u00ec come quelli relativi all'utenza dei prodotti dell'Istituto, ivi compresa quella di natura scientifica. Ha avviato il progetto per la misura del \u201cBenessere Equo e Sostenibile (BES)\u201d, sviluppato in collaborazione con il CNEL. Infine, ha istituito la Scuola Superiore di Statistica e ha promosso lo sviluppo di una fitta rete di collaborazione con enti di ricerca, istituzioni accademiche, enti pubblici e privati, soggetti del Terzo Settore, nazionali e internazionali, che hanno reso l'ISTAT l'istituto di statistica europeo pi\u00f9 attivo nelle reti di ricerca continentali.\nDal 2011 al 2013 \u00e8 stato presidente della Conferenza degli statistici europei, organismo della Commissione Economica per l'Europa delle Nazioni Unite, e del Board del progetto \"International Comparison Programme\" condotto dalla Banca Mondiale per il calcolo delle parit\u00e0 dei poteri d'acquisto a livello mondiale. \u00c8 stato membro della \"Commissione Stiglitz\" istituita dal Presidente francese N. Sarkozy, presidente del Global Council sulla \"Valutazione del progresso delle societ\u00e0\" creato dal World Economic Forum e membro dell'International Expert Working Group istituito dal Re del Bhutan per la definizione di un nuovo paradigma di sviluppo in vista dell'elaborazione degli indicatori di sviluppo sostenibile da parte delle Nazioni Unite. \u00c8 stato membro del Board del \"Canadian Index of Wellbeing\" e del Board dell'iniziativa sulla misurazione del benessere del Regno Unito, nonch\u00e9 consulente del Commissario europeo all'Ambiente Janez Poto\u010dnik.\nNel 2011 \u00e8 stato chiamato dal governo Berlusconi a presiedere il \"Gruppo di lavoro Economia non osservata e flussi finanziari\", sulle misure di contrasto all'evasione fiscale, e la \"Commissione governativa per il livellamento retributivo Italia-Europa\", per studiare il taglio dei costi della politica e la differenza fra gli stipendi dei parlamentari italiani e quelli del resto d'Europa.\nIl 30 marzo del 2013 viene nominato dal Presidente della Repubblica Giorgio Napolitano in un pool di \"saggi\" con il compito di indicare le priorit\u00e0 per uscire dalla crisi economica e istituzionale.\nDal 28 aprile 2013 al 22 febbraio 2014 \u00e8 stato Ministro del lavoro e delle politiche sociali del governo Letta.\nDal 22 febbraio 2014 ha ripreso la sua attivit\u00e0 di professore ordinario presso l\u2019Universit\u00e0 degli studi di Roma \"Tor Vergata\", Dipartimento di Economia e Finanza, in cui come professore ordinario di statistica economica insegna statistica ed economia italiana ed europea. \u00c8 docente di sviluppo sostenibile presso l'Universit\u00e0 LUISS, Senior Fellow della School of European Political Economy, Associate Senior Research Fellow del Centre for European Policy Studies. Collabora con il Joint Research Centre della Commissione Europea.\n\u00c8 presidente dell\u2019European Statistical Governance Advisory Board (ESGAB) e della Commissione per la redazione della Relazione sull\u2019economia non osservata e sull\u2019evasione fiscale e contributiva del Ministero dell\u2019Economia e delle Finanze. \u00c8 membro del Comitato Scientifico dell\u2019Ufficio Parlamentare di Bilancio (UPB). \u00c8 membro di numerosi board di fondazioni e di organizzazioni nazionali e internazionali.\nNell\u2019ottobre del 2014 \u00e8 stato nominato \u201cCavaliere di Gran Croce al Merito della Repubblica\u201d.\nNel 2014 il Segretario Generale delle Nazioni Unite Ban Ki-moon lo nomina Co-chair dell'\"Independent Expert Advisory Group on the Data Revolution for Sustainable Development\", il quale ha pubblicato il Rapporto \"A World That Counts\". Negli ultimi anni \u00e8 stato membro della Global Commission on the Future of Work dell'Organizzazione internazionale del lavoro, dell\u2019High-Level Expert Group on the Measurement of Economic Performance and Social Progress (HLEG) istituito dall\u2019OCSE, della Independent Commission for Sustainable Equality (ICSE). \nIl 12 febbraio 2021 viene nominato Ministro delle infrastrutture e dei trasporti nel Governo Draghi. Giura il giorno successivo, il 13 febbraio 2021. \nL'attivit\u00e0 di portavoce dell'Alleanza Italiana per lo Sviluppo Sostenibile.\nNell'ottobre del 2015 propone alla Fondazione UNIPOLIS e all'Universit\u00e0 di Roma \"Tor Vergata\" di dare origine all'Alleanza Italiana per lo Sviluppo Sostenibile (ASviS), la quale viene ufficialmente costituita il 3 febbraio del 2016 per far crescere nella societ\u00e0 italiana, nei soggetti economici e nelle istituzioni la consapevolezza dell\u2019importanza dell\u2019Agenda per lo sviluppo sostenibile e per mobilitarla allo scopo di realizzare gli obiettivi di sviluppo sostenibile.\nL\u2019Alleanza, presieduta da Pierluigi Stefanini (presidente del Gruppo Unipol), riunisce attualmente oltre 290 tra le pi\u00f9 importanti istituzioni e reti della societ\u00e0 civile, quali: associazioni rappresentative delle parti sociali (associazioni imprenditoriali, sindacali e del terzo settore); reti di associazioni della societ\u00e0 civile che riguardano specifici Obiettivi (salute, benessere economico, educazione, lavoro, qualit\u00e0 dell\u2019ambiente, uguaglianza di genere, ecc.); associazioni di enti territoriali; universit\u00e0 e centri di ricerca pubblici e privati, e le relative reti; associazioni di soggetti attivi nei mondi della cultura e dell\u2019informazione; fondazioni e reti di fondazioni; soggetti italiani appartenenti ad associazioni e reti internazionali attive sui temi dello sviluppo sostenibile.\nLe attivit\u00e0 dell\u2019Alleanza sono realizzate grazie ai contributi finanziari, strumentali e di lavoro forniti dai suoi membri. L'ASviS fa parte dell'ESDN (\"European Sustainable Development Network\"), la rete informale di soggetti istituzionali, associazioni ed esperti che, dal 2003, si occupano di politiche e strategie di sviluppo sostenibile. L'ASviS \u00e8 inoltre iscritta al Registro per la Trasparenza dell'Unione Europea, gestito congiuntamente dal Parlamento e dalla Commissione UE.\nA partire dal 2016 sono stati pubblicati i rapporti annuali dell\u2019Alleanza dal titolo \"L\u2019Italia e gli Obiettivi di Sviluppo Sostenibile\", i quali forniscono approfondite analisi della situazione dell\u2019Italia rispetto ai 17 obiettivi di sviluppo sostenibile sottoscritti all\u2019ONU. Da allora sono stati molto numerosi i rapporti e gli studi pubblicati sul sito www.asvis.it.\nNel 2017 l'Alleanza ha organizzato il primo Festival italiano dello sviluppo sostenibile, articolato in oltre 220 eventi tenutisi su tutto il territorio nazionale. La seconda edizione del Festival si \u00e8 svolta dal 22 maggio al 7 giugno 2018, la terza (21 maggio - 6 giugno 2019) ha visto l'organizzazione di oltre 1.000 eventi, mentre la quarta si \u00e8 svolta nel 2020, prevalentemente in modalit\u00e0 digitale, dal 22 settembre all'8 ottobre, con circa 900 eventi.\nL'attivit\u00e0 di ministro del Lavoro e delle Politiche Sociali.\nIl 28 aprile 2013 lascia la presidenza dell'ISTAT per assumere la carica di Ministro del lavoro e delle politiche sociali nel governo Letta, carica che ha ricoperto fino al 22 febbraio 2014.\nNumerose sono state le iniziative prese dal governo in materia di politiche del lavoro e di politiche sociali perseguendo sei obiettivi strategici: salvaguardare i posti di lavoro messi a rischio dalla crisi economica; stimolare la creazione di nuova occupazione; riformare e potenziare le politiche attive del lavoro; migliorare le regole di funzionamento del mercato del lavoro, accrescendo la flessibilit\u00e0 in entrata, aumentando le tutele per i lavoratori e riducendo gli oneri per le imprese; rafforzare le politiche sociali per conseguire una maggiore equit\u00e0 della societ\u00e0 italiana, istituendo uno strumento universale per la lotta contro la povert\u00e0; affrontare la questione \u201cesodati\u201d e migliorare l'equit\u00e0 del sistema previdenziale, anche in una prospettiva di lungo termine.\nNel campo delle politiche del lavoro le principali azioni hanno riguardato i seguenti aspetti: \nNel campo delle politiche sociali:\nInfine, nel campo delle politiche previdenziali:\nIncarichi svolti fino al 13 febbraio 2021.\nConclusa l'esperienza alla guida del Ministero, ha ripreso la sua attivit\u00e0 accademica presso il Dipartimento di Economia e Finanza della Universit\u00e0 degli Studi di Roma \"Tor Vergata\", dove insegna statistica e analisi e politiche per lo sviluppo sostenibile. \u00c8 stato docente di Sviluppo Sostenibile presso l'Universit\u00e0 LUISS e la Scuola Nazionale di Amministrazione (SNA).\n\u00c8 stato Senior Fellow della LUISS School of European Political Economy, membro ordinario dell'Aspen Institute Italia, del Club dell'economia, nonch\u00e9 membro onorario dell'Associazione Italiana degli Studi sulla Qualit\u00e0 della Vita.\n\u00c8 stato:\nPubblicazioni.\n\u00c8 autore di oltre 100 articoli in campo statistico ed economico pubblicati su riviste nazionali ed internazionali e di sei libri: \"Fabbisogno pubblico, politica monetaria e mercati finanziari\", pubblicato nel 1992 da Franco Angeli; \"Le statistiche economiche\" edito nel 2006 da Il Mulino (la seconda edizione, riveduta ed ampliata, \u00e8 stata pubblicata nel 2015); \"Understanding economic statistics\", pubblicato nel 2008 dall'OCSE (pubblicato anche in giapponese e ceco); \"Scegliere il futuro. Conoscenza e Politica al tempo dei Big Data\", edito da Il Mulino nel 2014; \"L'Utopia Sostenibile\", pubblicato nel febbraio del 2018 da Laterza, \"Un mondo sostenibile in 100 foto,\" insieme a Donato Speroni, pubblicato nel 2019 da Laterza.\nHa curato, inoltre, alcuni volumi della collana \"Annali di Statistica\" dell'ISTAT e volumi editi da Il Mulino, da Il Sole-24 Ore e da Liguori. Ha collaborato con i quotidiani \"Il Sole-24 Ore\", \"La Repubblica e Il Corriere della Sera.\" Collabora con il settimanale \"l'Espresso e\" con la rivista \"on line\" \"lavoce.info\". Tiene la rubrica settimanale \"Scegliere il futuro\" su Radio Radicale. \nOnorificenze e riconoscimenti.\nNel 2009 ha ricevuto il Premio \u201cBest in Class\u201d dalla Facolt\u00e0 di economia dell'Universit\u00e0 di Roma \u201cLa Sapienza\u201d. \nNel 2010, per il suo lavoro sul tema della misurazione del benessere delle societ\u00e0, ha ricevuto dal Centro Internazionale Pio Manz\u00f9 la Medaglia d'oro del Presidente della Repubblica. \nNel 2011 ha ricevuto il Premio \u201cNon sprecare\u201d per la sezione \u201cpersonaggio\u201d conferito dal portale www.nonsprecare.it diretto dal giornalista Antonio Galdo.\nNel 2012 \u00e8 stato insignito di un premio alla carriera da parte dell'International Society for Quality-of-Life Studies (ISQOLS).\nNel 2013 ha ricevuto il \u201cPremio di cultura Gian Piero Orsello \u2013 Citt\u00e0 di Civitavecchia\u201d nella sezione Europa. \nNel 2015 ha ricevuto dalla Regione Lombardia il Premio Eupolis per il suo impegno a mettere la conoscenza a servizio del buon governo. \nNel 2016 ha ricevuto dal WWF Italia il premio \"Panda d'oro\" per il suo lavoro nel campo della promozione dello sviluppo sostenibile.\nNel 2017 ha ricevuto dalla Fondazione Geoknowledge il premio \"Mondo d'oro\" per l'impegno e le attivit\u00e0 svolte ai fini della sensibilizzazione delle istituzioni verso i temi e gli Obiettivi dello sviluppo sostenibile, e dall'Universit\u00e0 degli Studi di Padova il \"premio per il contributo all'inclusione\" per il suo impegno scientifico e civile a favore dello sviluppo sostenibile e di qualit\u00e0 per tutti. \nNel 2019 ha ricevuto il \"Premio alla conoscenza\" della Conferenza dei Rettori delle Universit\u00e0 Italiane (CRUI)."}
{"id": "1159317", "revid": "254059", "url": "https://it.wikipedia.org/wiki?curid=1159317", "title": "Brentella di Pederobba", "text": "La Brentella di Pederobba \u00e8 un canale artificiale del Veneto centrale.\nDevia 30 m\u00b3/secondo di acqua del Piave all'altezza di Fener di Alano di Piave. Scorre parallelamente al Piave e, poco dopo Crocetta del Montello, si dirama nei canali detti \"di Caerano\" e \"del Bosco\". Il primo, che \u00e8 il principale, attraversa gli abitati di Caerano di San Marco e Montebelluna e, poco prima di Trevignano, si divide in canali minori; l'altro lambisce il versante sud del Montello e sfocia nel canale della Vittoria di Ponente.\nFu realizzata grazie ad una concessione della Repubblica di Venezia del 22 marzo 1436 scaturita da una richiesta avanzata l'anno prima dai rappresentanti della citt\u00e0 di Treviso avevano richiesto al Senato la costruzione del canale \"pel bene generale di tutto il territorio nostro trevisano, poich\u00e9 la campagna vi \u00e8 aridissima e perci\u00f2 sterile\". Il canale fu notevolmente ampliato e potenziato da Giovanni Giocondo e in effetti diede al territorio enormi vantaggi (si noti, per esempio, che la popolazione locale triplic\u00f2 nel giro di nemmeno tre secoli, un incremento enorme per allora). Oltre che a favorire l'agricoltura, la Brentella faceva funzionare numerosissimi opifici, e agli inizi del Novecento i territori limitrofi divennero una delle principali zone industriali della provincia, ruolo che svolge ancor oggi grazie ad alcune centrali elettriche dell'ENEL.\nLa gestione del canale \u00e8 affidata al consorzio di bonifica Piave che nel 2009 assorbito il consorzio di bonifica Pedemontano Brentella di Pederobba."}
{"id": "1159321", "revid": "1632387", "url": "https://it.wikipedia.org/wiki?curid=1159321", "title": "Pain (gruppo musicale)", "text": "I Pain sono un gruppo industrial metal attivo dal 1996 e proveniente dalla Svezia.\nStoria.\nLa band nacque per iniziativa del leader Peter T\u00e4gtgren, che \u00e8 rimasto ad oggi l'unico componente del gruppo; T\u00e4gtgren che, oltre ai Pain, \u00e8 anche cantante e chitarrista degli Hypocrisy, ma anche produttore di alcune band, tra le quali Celtic Frost, Children of Bodom, Dimmu Borgir e Immortal. Il debutto omonimo dei Pain avvenne nel 1996 e da allora sono stati pubblicati altri sette album e un DVD.\nDa febbraio 2006 hanno firmato un contratto con l'etichetta Roadrunner Records."}
{"id": "1159322", "revid": "89688", "url": "https://it.wikipedia.org/wiki?curid=1159322", "title": "Ballet blanc", "text": "Col termine ballet blanc (francese per \"balletto bianco\") si usa indicare quella sezione del balletto, caratteristico del Romanticismo, nel quale dominano personaggi fantastici ed eterei, rappresentati nel costume da abiti bianchi di tarlatana o di tulle: i celebri tut\u00f9. \nSi tratta del cosiddetto \"atto bianco\" che compare sulle scene nella prima met\u00e0 dell'Ottocento. La maggior parte dei balletti del repertorio ottocentesco contengono almeno un \"atto bianco\", a partire da \"La Sylphide\" di Filippo Taglioni (1832). Il bosco stregato e le creature irreali, ovvero le silfidi avvolte in bianchi tut\u00f9, dominano in tutto il secondo atto; i passi leggeri, gli straordinari aplombs, le braccia morbide e lo studio del ports de bras - importantissimo nello stile romantico - sono mezzi decorativi ed espressivi utilizzati come espedienti per rendere i personaggi di questi balletti creature diafane e immateriali. \"Giselle\" di Jean Coralli e Jules Perrot (1841) \u00e8 un altro celebre balletto con \"atto bianco\", in questo caso dominato dalle Willi. Nella seconda met\u00e0 dell'Ottocento, \"Il lago dei cigni\" musicato da P\u00ebtr Il'i\u010d \u010cajkovskij e coreografato da Marius Petipa e Lev Ivanov (1895), contiene ben due \"atti bianchi\" (il secondo e il quarto) che rappresentano il lago stregato dove abitano le fanciulle trasformate in cigni dal crudele Mago Rothbart."}
{"id": "1159329", "revid": "27723", "url": "https://it.wikipedia.org/wiki?curid=1159329", "title": "Carso Triestino", "text": ""}
{"id": "1159331", "revid": "111116294", "url": "https://it.wikipedia.org/wiki?curid=1159331", "title": "Kher-heb", "text": "kher-heb o khery-heb \u00e8 il nome con cui, nell'antico Egitto veniva designata una classe di sacerdoti.\nDurante l'Antico Regno con i geroglifici\n V28-T28-b con la variante\nT28:r-V28-b-W3:N5 - traslitterato \"\u1e96ry \u1e25b\"\nvenne usato per indicare i sacerdoti-lettori che avevano il compito di declamare le formule sacre durante il culto.\nIn seguito il termine venne associato ai sacerdoti addetti ai riti funebri nelle necropoli, detti\nnTr T28:r:t traslitterato \"\u1e96r.t n\u1e6fr\"\ncon il compito di pronunciare le formule magiche rituali per consentire la vita al defunto nei Campi Iaru.\nVeniva raffigurato vestito con una fascia bianca incrociata sul torace."}
{"id": "1159333", "revid": "1926649", "url": "https://it.wikipedia.org/wiki?curid=1159333", "title": "Claudio Valigi", "text": "Carriera.\nCalciatore.\nClub.\nCresciuto nella dove si distinse come uno dei giovani pi\u00f9 promettenti, Valigi al termine del campionato 1981-82 si trov\u00f2 nel mirino di alcune squadre di serie A, finendo per essere acquistato dalla che precedette di un soffio il .\nIl giovane centrocampista umbro ebbe modo di mettersi in luce con la maglia giallorossa gi\u00e0 durante la fase estiva della Coppa Italia inanellando una serie di buone prestazioni alle quali fece seguito un positivo campionato che lo vide cucirsi sulla maglia lo storico scudetto 1982-83, totalizzando 13 presenze da \"jolly\" di centrocampo, in grado di sostituire se necessario i titolari Falc\u00e3o, Prohaska e Ancelotti senza farli rimpiangere.\nLiedholm gli affibbi\u00f2 il nomignolo \"erede di Falc\u00e3o\" per via di una certa somiglianza nello stile di gioco con il campione brasiliano, un accostamento con intendimenti propiziatori che per\u00f2 sort\u00ec l'effetto contrario. Malgrado il positivo torneo Valigi venne ceduto l'anno successivo al dove evidenzi\u00f2 parecchia difficolt\u00e0 nel mantenere le aspettative che si erano create su di lui dopo l'esaltante stagione romana.\nDopo solo un anno in Umbria si trasfer\u00ec a Padova. Indoss\u00f2 la maglia biancoscudata per cinque stagioni, riuscendo dopo un inizio difficile ad allontanare quell'etichetta scomoda che gli aveva ormai creato una crisi di identit\u00e0, tornando gradualmente ad esprimersi al meglio delle sue potenzialit\u00e0. Il prosieguo della sua carriera lo vide giocare a Benevento, Messina, e Deruta prima dell'abbandono dell'attivit\u00e0 agonistica.\nNazionale.\n\u00c8 sceso in campo sei volte con la maglia della Nazionale dell'Italia Under-21 segnando una rete.\nAllenatore.\nDal 2005 al 2010 \u00e8 stato il tecnico della Primavera del . Il 15 giugno 2010 ha assunto la guida della Sambonifacese affiancato da Mirko Benevelli in qualit\u00e0 di allenatore in seconda. Il 25 maggio dell'anno seguente gli subentra Flavio Carnovelli.\nIl 4 ottobre 2011 ritorna a Mantova come allenatore della prima squadra, venendo poi esonerato il 28 febbraio 2012 dopo scarsi risultati. Il 24 luglio seguente diventa l'allenatore della Lupa Frascati, societ\u00e0 laziale che milita in Serie D. Il 21 dicembre viene esonerato dopo la sconfitta contro l'Ostiamare.\nDal 2014 \u00e8 nello staff di Domenico Di Carlo come vice allenatore.\nDal Giugno 2019 dopo la rescissione col Chievo segue mister Di Carlo al Lanerossi Vicenza del patron Renzo Rosso, venendo esonerato insieme a Di Carlo a settembre 2021."}
{"id": "1159336", "revid": "124085960", "url": "https://it.wikipedia.org/wiki?curid=1159336", "title": "Flores (Indonesia)", "text": "Flores (in portoghese \"fiori\") \u00e8 un'isola dell'Indonesia e fa parte delle Piccole Isole della Sonda. Ha una superficie di circa 14.300\u00a0km\u00b2 e la popolazione stimata \u00e8 pari a 1,5 milioni di abitanti; il centro abitato principale \u00e8 Maumere.\nFlores \u00e8 situata ad est di Sumbawa e Komodo ed a ovest di Lembata e dell'arcipelago di Alor; a sud-est dell'isola sorge Timor, a sud c'\u00e8 Sumba e a nord, oltre il Mar di Flores, c'\u00e8 l'isola di Sulawesi.\nL'isola \u00e8 compresa amministrativamente nella provincia di Nusa Tenggara Orientale; \u00e8 divisa in otto distretti governativi locali:\nOrografia e clima.\nSu Flores sono presenti vari vulcani attivi, come il Kelimutu, il monte Egon, l'Ilimuda.\nFauna e flora.\nOltre a Komodo, Flores \u00e8 l'unica altra zona dove possono essere avvistati varani di Komodo selvatici, in particolare nella zona orientale dell'isola; essa, inoltre, ospita l'endemico ratto gigante di Flores. Per non parlare delle bellissime barriere coralline che le sue coste dispongono, che includono bellissimi coralli, ed una variet\u00e0 immensa di pesci, invertebrati ed altro. Sono disponibili numerose imbarcazioni turistiche per poter osservare meglio queste meravigliose architetture sottomarine.\nAntropologia ed evoluzione.\nNel 2004 a Flores fu rinvenuto uno scheletro che venne chiamato Hobbit, infatti, venne considerato una nuova specie di uomo per via delle sue piccole dimensioni delle ossa che lo rendevano alto 1,06 metri e del cranio il cui volume era di 380 centimetri cubici. Ma un riesame effettuato dal prof. Robert B. Eckhardt ha rilevato che il volume del cranio era di 430 centimetri cubici conducendo l'Homo Floresiensis nella media degli uomini moderni affetti da sindrome di Down. La discussione al riguardo \u00e8 comunque ancora vivace tra gli antropologi.\nEtnografia.\nSull'isola si parlano almeno 6 lingue (da est a ovest; Ngadha, Nage, Keo, Ende, Lio e Palu'e), tutte appartenenti al ceppo austronesiano.\nNei distretti di Ngada ed Ende, si parla la catena di dialetti di Flores centrale; all'interno di quest'area, vi sono differenze linguistiche fra villaggio e villaggio. Le popolazioni locali considerano lingue a parte anche il So'a ed il Bajawa, che per\u00f2 gli antropologi hanno marcato come dialetti dello Ngadha.\nI primi europei a mettere piede sull'isola furono i mercanti portoghesi durante il XVI secolo; essi ebbero contatti soprattutto con Larantuka e Sikka, nel linguaggio e nella cultura dei quali hanno lasciato una profonda impronta.\nStoria.\nL'isola di Flores venne colonizzata dai Portoghesi a partire dal XVI secolo, ma inizialmente in modo secondario rispetto ad altre zone dell'arcipelago; quando per\u00f2 gli Olandesi nel XVII si impadronirono della quasi totalit\u00e0 dell'arcipelago indo-malese, i Portoghesi furono costretti ad andarsene prima da Malacca e poi da Makassar e perci\u00f2 si rifugiarono nella zona di Larantuka, sulla parte orientale dell'isola di Flores, dove si mischiarono alla popolazione locale. Questa unione diede vita ad una popolazione detta in portoghese dei \"Larantuqueiros\" (abitanti di Larantuka), che gli Olandesi soprannominarono anche \"Zwarte Portugeesen\" (\"portoghesi neri\"). I \"Larantuqueiros\" pur riconoscendo la sovranit\u00e0 formale del re del Portogallo costituirono sull'isola e per alcuni secoli, uno Stato praticamente indipendente, influenzando cos\u00ec pesantemente la lingua e la religione di Flores. Tra il 1854 e il 1859 il Portogallo vendette la sovranit\u00e0 su Flores all'Olanda mantenendo nella zona, solo la vicina colonia di Timor Est.\nReligione.\nFlores, a differenza di gran parte dell'Indonesia, \u00e8 per la stragrande maggioranza di fede cattolica, e rappresenta il confine fra l'espansione del cattolicesimo nell'Oceano Pacifico e l'inizio della zona islamizzata dell'Asia."}
{"id": "1159347", "revid": "767487", "url": "https://it.wikipedia.org/wiki?curid=1159347", "title": "Michele Padovano", "text": "Caratteristiche tecniche.\nAttaccante scattante e rapido nel calciare, mancino, possedeva un ottimo tiro; intuitivo, spesso risolutivo anche da subentrante, si mostrava abile nello smarcarsi nonch\u00e9 a suo agio anche come rigorista.\nCarriera.\nGiocatore.\nClub.\nPrimi anni, Cosenza.\nPadovano inizi\u00f2 la sua carriera professionistica in Serie C2 con l' nella stagione 1985-1986.\nNell'ottobre 1986 si trasfer\u00ec al , restandovi per quattro anni e ottenendo sotto la guida di Gianni Di Marzio una promozione dalla Serie C1 alla Serie B attesa da oltre vent'anni. Con la squadra calabrese sfior\u00f2 nell'annata successiva la promozione nella massima serie, mancata solo per la classifica avulsa.\nPisa, Napoli, Genoa e Reggiana.\nNel 1990 l'attaccante fece il suo esordio in Serie A con il , mettendo a segno 11 reti in 30 partite. In seguito continu\u00f2 a giocare nella massima serie calcistica italiana vestendo le blasonate maglie di e , oltrech\u00e9 quella della matricola .\nAnche grazie ai 10 gol segnati nell'arco del primo campionato giocato con la maglia granata, la Reggiana riusc\u00ec a centrare la sua prima salvezza alla stagione d'esordio in Serie A, \nAl termine di questo campionato torn\u00f2 inizialmente a Genova per 1,5 miliardi di lire, tuttavia fu richiamato a Reggio Emilia nel corso della sessione autunnale di mercato, segnando 7 gol in 19 partite che stavolta non bastarono a salvare la squadra dalla retrocessione in Serie B.\nJuventus.\nLe prestazioni offerte a Reggio Emilia fecero convergere su Padovano le attenzioni della di Marcello Lippi, che nell'estate 1995 lo acquist\u00f2 per 7 miliardi di lire. Nelle successive due stagioni in Piemonte, dove s'inser\u00ec nelle gerarchie quale prima riserva dell'attacco, diede il suo apporto nelle vittorie di uno scudetto, una Champions League, una Coppa Intercontinentale, una Supercoppa UEFA e due Supercoppe di Lega.\nIn particolare, nella prima stagione contribu\u00ec al trionfo del club torinese nella Champions League 1995-1996, dapprima mettendo a segno il decisivo gol del 2-0 nel \"retour match\" dei quarti di finale contro il , che valse il passaggio alle semifinali, e poi trasformando uno dei tiri di rigore nella vittoriosa finale di Roma contro l'; nella seconda, realizz\u00f2 una doppietta nella finale di andata della Supercoppa UEFA 1996 vinta in goleada a Parigi contro il .\nEsperienze all'estero, ultimi anni.\nInfortunatosi in nazionale, nell'estate 1997 la Juventus decise di cedere Padovano al di Attilio Lombardo per 5,5 miliardi di lire (1,7 milioni di sterline), con cui tuttavia gioc\u00f2 poche volte realizzando un unico gol in campionato. La sua avventura in Premier League \u00e8 stata cos\u00ec negativa che in una classifica dei 50 peggiori attaccanti che abbiano mai calcato i campi del massimo livello inglese, \u00e8 posto in ventottesima posizione.\nNel 2001 l'attaccante termin\u00f2 la sua carriera da calciatore, dopo aver disputato le ultime stagioni da professionista con il e il .\nNazionale.\nNel 1997 Padovano venne convocato per la prima volta nella nazionale italiana dall'allora commissario tecnico Cesare Maldini, in occasione delle gare di qualificazione al contro e . Dopo il debutto contro i moldavi, battuti 3-0 a Trieste il 29 marzo, durante un allenamento a Chorz\u00f3w in vista della gara contro i polacchi, l'attaccante scivol\u00f2 a terra mentre stava battendo un calcio di rigore, procurandosi uno strappo muscolare che non gli permise pi\u00f9 di competere al massimo, concludendo quindi anche la sua esperienza in azzurro con una sola presenza.\nDirigente.\nDopo aver appeso le scarpette al chiodo, rimase a lavorare nel mondo del calcio. La prima esperienza manageriale fu nei quadri della nel 2002. Nel 2005 ricopr\u00ec il ruolo di direttore sportivo nel guidato da Giovannone, fino alla cessione della societ\u00e0 a Urbano Cairo. Dal febbraio al maggio del 2006 fu quindi dirigente sportivo dell'.\nNel 2010 venne assunto come consulente di mercato dalla , ma il 15 giugno dello stesso anno rassegn\u00f2 le dimissioni.\nControversie.\nNel 2006 venne arrestato nell'ambito di un'inchiesta della Procura di Torino su di un traffico di \"hashish\", accusato di avere un ruolo nell'organizzazione a delinquere che gestiva lo spaccio. Nell'ottobre 2011 il pubblico ministero chiese che a Padovano venissero inflitti 24 anni di carcere: il successivo dicembre il tribunale lo condann\u00f2 in primo grado alla pena di 8 anni e 8 mesi di reclusione, ridotti a 6 anni e 8 mesi in appello. Sempre professatosi innocente \u2014 \u00abmi accusarono di avere finanziato un traffico di droga, invece ho solo prestato 40 mila euro a un amico d'infanzia che sar\u00e0 stato pure un delinquente ma resta un amico. Mi aveva detto che gli servivano per un debito...\u00bb \u2014, ha scontato 3 mesi in prigione e 8 ai domiciliari, in attesa di giudizio. Nel gennaio 2021 la cassazione ha annullato le precedenti condanne e disposto che una nuova corte d'appello valuti la sua posizione.\nPadovano gioc\u00f2 dal 1986 al 1990 nel Cosenza, periodo che vide la morte violenta del suo compagno di squadra e amico Donato Bergamini, avvenuta il 18 novembre 1989. Il padre di Bergamini dichiar\u00f2 nel 2001: \u00abDonato [...] mi aveva raccontato che Padovano a Cosenza era stato fermato dalla polizia per faccende di droga \u2014 non mi ricordo se arrestato o solo fermato \u2014 e lo avevano rilasciato perch\u00e9 era intervenuta la dirigenza della societ\u00e0, che era riuscita anche a non far finire la faccenda sui giornali... Sono convinto che Padovano sa tante cose che potrebbero essere collegate alla morte di Donato, ma non le ha volute dire, probabilmente per paura\u00bb."}
{"id": "1159348", "revid": "1494169", "url": "https://it.wikipedia.org/wiki?curid=1159348", "title": "Ingersheim", "text": "Ingersheim \u00e8 il nome di "}
{"id": "1159349", "revid": "56818", "url": "https://it.wikipedia.org/wiki?curid=1159349", "title": "Paralisi di Landry", "text": ""}
{"id": "1159350", "revid": "56818", "url": "https://it.wikipedia.org/wiki?curid=1159350", "title": "Sindrome di Kussmaul-Landry", "text": ""}
{"id": "1159353", "revid": "1494169", "url": "https://it.wikipedia.org/wiki?curid=1159353", "title": "Jettingen", "text": ""}
{"id": "1159356", "revid": "4462", "url": "https://it.wikipedia.org/wiki?curid=1159356", "title": "Gran premio di Volksmusik 2006", "text": ""}
{"id": "1159357", "revid": "56818", "url": "https://it.wikipedia.org/wiki?curid=1159357", "title": "Sindrome di Landry", "text": ""}
{"id": "1159358", "revid": "56818", "url": "https://it.wikipedia.org/wiki?curid=1159358", "title": "Sindrome di Guillain Barr\u00e9", "text": ""}
{"id": "1159359", "revid": "56818", "url": "https://it.wikipedia.org/wiki?curid=1159359", "title": "Sindrome di Kussmaul Landry", "text": ""}
{"id": "1159362", "revid": "56818", "url": "https://it.wikipedia.org/wiki?curid=1159362", "title": "Sindrome di Landry-Guillain-Barr\u00e9", "text": ""}
{"id": "1159363", "revid": "56818", "url": "https://it.wikipedia.org/wiki?curid=1159363", "title": "Sindrome di Landry Guillain Barr\u00e9", "text": ""}
{"id": "1159366", "revid": "56818", "url": "https://it.wikipedia.org/wiki?curid=1159366", "title": "Sindrome di Landry-Kussmaul", "text": ""}
{"id": "1159367", "revid": "56818", "url": "https://it.wikipedia.org/wiki?curid=1159367", "title": "Sindrome di Landry Kussmaul", "text": ""}
{"id": "1159368", "revid": "56818", "url": "https://it.wikipedia.org/wiki?curid=1159368", "title": "Sindrome di Glanzmann-Saland", "text": ""}
{"id": "1159369", "revid": "56818", "url": "https://it.wikipedia.org/wiki?curid=1159369", "title": "Sindrome di Glanzmann Saland", "text": ""}
{"id": "1159371", "revid": "56818", "url": "https://it.wikipedia.org/wiki?curid=1159371", "title": "Sindrome di Guillain-Barr\u00e9-Strohl", "text": ""}
{"id": "1159372", "revid": "56818", "url": "https://it.wikipedia.org/wiki?curid=1159372", "title": "Sindrome di Guillain Barr\u00e9 Strohl", "text": ""}
{"id": "1159373", "revid": "124516587", "url": "https://it.wikipedia.org/wiki?curid=1159373", "title": "L'alchimista (Coelho)", "text": " \nL'alchimista (\"O Alquimista\") \u00e8 un libro di Paulo Coelho la cui prima edizione risale al 1988. Pubblicato in Brasile, \u00e8 stato successivamente tradotto in cinquantasei lingue, tra cui l'italiano, e ha venduto oltre cento milioni di copie in pi\u00f9 di centocinquanta nazioni.\nPer questa opera l'autore ha vinto il Premio Grinzane Cavour nel 1996.\nTrama.\nAmbientato a cavallo fra '800 e '900 (lo si capisce da un paio di indizi: un libro di Oscar Wilde ed una rivoltella, anche se la storia sembra atemporale e non indica un anno preciso), il romanzo racconta la vicenda del giovane pastore Santiago. \nLa \"fabula\" si snoda in un arco temporale di due anni: scopo apparente del viaggio \u00e8 - per il giovane Santiago - l'inseguimento di un sogno ricorrente secondo il quale, ai piedi delle Piramidi, vi sarebbe un ricchissimo tesoro nascosto. In realt\u00e0 l'avventura che lo porter\u00e0 dall'Andalusia - sua terra natale - fino sotto le Grandi Piramidi d'Egitto finir\u00e0 per rappresentare un insieme di durissimi banchi di prova, rappresentazione allegorica della sua crescita.\nTra i personaggi pi\u00f9 importanti nell'economia del romanzo vi \u00e8 una figura che caratterizza alcune delle primissime pagine: il vecchio e saggio Re di Salem, Melchisedek. La stranezza pi\u00f9 grande di questo savio \u00e8 il fatto che egli conosca a menadito qualsiasi dettaglio della vita di Santiago, anche se il ragazzo giurerebbe di non averlo mai visto prima. Il vecchio incita il ragazzo a vendere le sue pecore e ad intraprendere il viaggio facendogli dono di \"Urim e Tummim\", due pietre che indicano il cammino da compiere poich\u00e9 una indica il no e l'altra il s\u00ec, oltre a dispensargli una serie di utili consigli.\nLa prima tappa di Santiago \u00e8 Tangeri, la citt\u00e0-ponte dell'Europa verso l'Africa. Il giovane, molto ottimista e un po' ingenuo, viene immediatamente derubato da un suo coetaneo di tutto il denaro che possiede ed \u00e8 costretto a rimboccarsi subito le maniche per riguadagnarsi quanto perduto: entra cos\u00ec nella bottega di un mercante di cristalli malinconico e sull'orlo del fallimento; nel volgere di un anno, grazie al suo spirito d'iniziativa e anche ad una strana magia che lo accompagna in ogni dove, riesce a far diventare l'emporio uno dei pi\u00f9 prosperi della citt\u00e0 e a riprendere il suo cammino, forte di un bel gruzzolo e di un'esperienza nuova.\n\"Il giovane Santiago imparer\u00e0, o meglio, riconoscer\u00e0 quel linguaggio simbolico e universale che gli permetter\u00e0 di penetrare l'Anima del Mondo, ovvero l'unico in grado di cogliere e interpretare tutti quei \u201csegnali\u201d che l'universo invia a tutti coloro che desiderano con tutto il cuore realizzare la propria Leggenda Personale.\"\nSantiago si unisce quindi ad una carovana diretta nel deserto dove incontra un uomo di nazionalit\u00e0 inglese che, dopo aver passato la sua vita a studiare l'alchimia, ha intrapreso a sua volta un viaggio per incontrare un saggio alchimista nell'oasi di El-Faiy\u00fbm. In realt\u00e0, da quanto emerger\u00e0 dal romanzo, l'alchimista non sta aspettando che Santiago, per dispensargli aiuto e consigli utili ad arrivare al suo tesoro. A El-Faiy\u00fbm Santiago sconfigge dei guerrieri (che, impegnati in una lotta tra clan, attaccano l'oasi - zona tipicamente franca) e incontra una ragazza araba, Fatima, di cui s'innamora corrisposto. Il suo percorso verso le Piramidi, per\u00f2, deve proseguire: lasciata la ragazza con la promessa di ritornare al pi\u00f9 presto va in cerca del tesoro, scortato per un pezzo dall'alchimista. Arrivato alle piramidi trover\u00e0 un gruppo di predoni che lo deruberanno nuovamente; prima di andarsene, tuttavia, il capo dei predoni gli rivela che anche lui aveva fatto un sogno due anni prima, non dandoci importanza, ma questo sogno rivela a Santiago la via per il tesoro. Il giovane riuscir\u00e0 infine a ritornare sano e salvo dall'amata, finalmente cresciuto."}
{"id": "1159374", "revid": "1002967", "url": "https://it.wikipedia.org/wiki?curid=1159374", "title": "Saeima", "text": "Il Saeima \u00e8 il Parlamento della Repubblica della Lettonia.\n\u00c8 un Parlamento unicamerale che consiste di 100 membri eletti con il sistema proporzionale e i cui seggi sono assegnati ai partiti che ricevono almeno il 5% dei voti totali. Le elezioni parlamentari si tengono ogni quattro anni, nel primo sabato di ottobre. L'elezione pi\u00f9 recente si \u00e8 tenuta il 6 ottobre 2018.\nL'attuale Presidente del Saeima \u00e8 In\u0101ra M\u016brniece (Alleanza Nazionale).\nFunzioni.\nIl Presidente della Lettonia pu\u00f2 sciogliere il Saeima e convocare nuove elezioni. La procedura per lo scioglimento implica un forte rischio politico per il Presidente, inclusa la possibile perdita della carica. La procedura indica infatti che, qualora il Presidente decidesse di sciogliere il Saeima, debba essere indetto un referendum che, se approvato, conduce all'effettivo scioglimento del Parlamento; se invece i cittadini si dimostrano contrari allo scioglimento dell'assemblea, il Presidente decade dal suo incarico. Questa facolt\u00e0 presidenziale non \u00e8 mai stata utilizzata nell'attuale Lettonia; l'unico scioglimento del Saeima avvenne nel 1934, quando il Primo ministro K\u0101rlis Ulmanis sciolse illegalmente il Parlamento e istitu\u00ec un regime autoritario.\nIl nome del Parlamento della Lettonia non deve essere confuso con altri nomi simili:\nTutte e tre le parole derivano dalla stessa radice linguistica."}
{"id": "1159375", "revid": "1305772", "url": "https://it.wikipedia.org/wiki?curid=1159375", "title": "Sandro Bellucci", "text": "Biografia.\nSandro Bellucci \u00e8 nato a Lanuvio (Roma) il 21 febbraio 1955, sposato con 3 figli, 1 maschio e 2 gemelle, ha collezionato 39 presenze nella nazionale italiana di marcia. Ha vinto la medaglia di bronzo nella 50 Km di marcia alle Olimpiadi di Los Angeles con il tempo di 3h53'45\u201d.\nIl suo miglior tempo sulla distanza rimane quello ottenuto il 17 aprile 1988 a Molfetta 3h48'08\u201d che ancora oggi \u00e8 la 10^ prestazione italiana di sempre. Inizia la carriera di marciatore per caso (come \u00e8 successo per la maggior parte dei marciatori) ma gi\u00e0 a 13 anni si fa notare e con la maglia della Libertas Lanuvio vince i Giochi della Giovent\u00f9 nella fase intercomunale.\nSi capisce subito che poteva avere un futuro come marciatore, si dedica quindi a questa disciplina che le dar\u00e0 grandi soddisfazioni.\nA 19 anni il gruppo sportivo delle Fiamme Gialle lo \u201carruola\u201d e lui si mette subito in evidenza vincendo il titolo di campione italiano juniores a Torino (1974). Nella sua lunga carriera di atleta (1974 \u2013 1991) ha partecipato alla Coppa del Mondo del 1981 a Valencia ottenendo un 3\u00ba posto nella 50 Km;\nCampionati del mondo del 1983 ad Helsinki 7\u00ba posto nella 50 Km;\nOlimpiadi di Los Angeles del 1984 vincendo la medaglia di bronzo nella 50 Km;\nCampionati Europei del 1986 a Stoccarda 11\u00ba posto nella 50 Km;\nCampionati del mondo di Roma nel 1987 6\u00aa posizione;\nGiochi Olimpici di Seul (Corea del Sud) 32\u00ba posto nella 50 Km;\nCampionati Europei Split (ex Yugoslavia) 8\u00aa posizione. I suoi record: 10 Km 41'01\u201d, 20 Km 1h23'16\u201d su strada, 1h24'44\u201d su pista, 50 Km 3h48'08\u201d.\nAttualmente \u00e8 allenatore di marcia e mezzofondo per la societ\u00e0 Atletica Roma Sud."}
{"id": "1159376", "revid": "339392", "url": "https://it.wikipedia.org/wiki?curid=1159376", "title": "Presidente della Lettonia", "text": ""}
{"id": "1159378", "revid": "765341", "url": "https://it.wikipedia.org/wiki?curid=1159378", "title": "Campionati europei di nuoto 1954", "text": "L'VIII edizione dei campionati europei di nuoto si svolse a Torino dal 31 agosto al 5 settembre 1954. L'Italia ospit\u00f2 la rassegna per la seconda volta, ventisette anni dopo l'edizione di Bologna. Le gare si sono disputate per il nuoto nella piscina scoperta da 50 metri dello stadio: i tuffatori hanno usato la vasca attigua mentre per la pallanuoto \u00e8 stata usata quella coperta da 33 metri.\nIl programma venne ampliato a diciotto gare, con il debutto dello stile delfino. Le classifiche della Coppa Europa e della Coppa Bredius sono state vinte dall'Ungheria. Al debutto ai campionati europei URSS e Germania Est, che domineranno la manifestazione negli anni successivi, colsero qui i primi podi continentali.\nNuoto.\nDonne.\n\"M = primato mondiale\""}
{"id": "1159380", "revid": "1543377", "url": "https://it.wikipedia.org/wiki?curid=1159380", "title": "Disturbo degli arti superiori da lavoro", "text": "Il disturbo degli arti superiori da lavoro (in lingua inglese Repetitive Strain Injury, in acronimo RSI) indica una sindrome caratterizzata da sovraccarico lavorativo che affligge i muscoli, i tendini e i nervi delle braccia e nella parte superiore della schiena del corpo umano.\nLa condizione accettata in medicina nella quale avviene si ha quando i muscoli in queste aree restano in tensione per un periodo di tempo molto lungo, a causa di posture sbagliate e/o movimenti ripetitivi.\nCause e prevenzione.\n\u00c8 dovuta a un eccessivo stress e conseguente sovraccarico dei muscoli e delle articolazioni causato da uso intenso di vari oggetti come personal computer, chitarra, coltelli o simili movimenti o utensili. Era frequente fra gli operai delle catene di montaggio e fra coloro che lavorano con personal computer.\nPosture corrette, buona ergonomia e limitazioni del tempo di lavori ripetitivi stressanti possono aiutare a prevenire o fermare il progredire del disturbo. Esercizi di stretching, strengthening, massaggi e biofeedback training possono aiutare a curare il disturbo, riducendo la tensione muscolare al collo e alle spalle.\nPatologie specifiche.\nLa patologia pi\u00f9 conosciuta fra le RSI \u00e8 la sindrome del tunnel carpale, che \u00e8 comune nei chitarristi come negli operai delle catene di montaggio, ma relativamente rara fra gli utenti di computer: il dolore alle braccia correlato all'uso di computer in genere \u00e8 causato da altre patologie specifiche.\nMolti di questi disturbi sono collegati, perci\u00f2 un paziente tipo pu\u00f2 averne diversi contemporaneamente. In questo caso, spesso, \u00e8 meglio trattare la RSI come un disturbo a s\u00e9 stante, e il trattare le zone principali delle braccia e parte alta della schiena.\nAlcuni di questi sono:\nSintomi iniziali.\nLe patologie da RSI hanno molti sintomi differenti. I seguenti possono indicare un\nprincipio di RSI.\nI sintomi possono essere causati da zone apparentemente non collegate; ad esempio il torpore alle mani pu\u00f2 esser causato da un nervo che \u00e8 compresso vicino alla spalla. Nelle fasi iniziali di RSI un'area pu\u00f2 essere in condizioni abbastanza cattive ma non causare dolore a meno che non sia massaggiata, o sentirla debole a meno che un esercizio di lunga durata sia eseguito. Dunque tutte le aree del tronco sono da considerare nel valutare una patologia da RSI.\nIl ruolo dello stress.\nAlcuni studi hanno correlato la RSI e altre patologie degli arti superiori con fattori psicologici e sociali. Un disagio psicologico comporta un rischio doppio di dolore riferito, quando il lavoro esige molto, scarso supporto dai colleghi, e insoddisfazione del lavoro mostra anche un aumento nel riferire dolore, persino dopo un'esposizione di breve durata.\nAlcuni credono che lo stress sia la causa principale, piuttosto che un fattore contribuente, di una grande parte dei sintomi dolorosi attribuiti di solito a RSI. Il principale sostenitore di questo punto di vista, il dott. John Sarno ritiene che la RSI, il mal di schiena e altre sindromi dolorose, sebbene talvolta abbiano una causa fisica, siano pi\u00f9 spesso la manifestazione della \"Sindrome di Miosite da Tensione\", un disturbo psicosomatico dovuto a stress continuato.\nSarno ha riportato un alto tasso di successo nella cura di pazienti attraverso l'acquisire una migliore consapevolezza del ruolo delle emozioni nel provocare i sintomi. La tecnica \u00e8 basata nell'accettare che l'inconscio usa il dolore per distogliere la persona dalle emozioni spiacevoli. Molte persone riferiscono di essersi curati da RSI attraverso la lettura di uno dei libri di Sarno e mettendo in pratica la sua teoria fino in fondo.\nTerapia.\nSe i sintomi di RSI sono gi\u00e0 comparsi, ulteriori vari metodi possono essere applicati in aggiunta alle tecniche di prevenzione suddette.\nSoftware.\nSoftware per l'aiuto alla prevenzione dell'RSI:"}
{"id": "1159381", "revid": "767487", "url": "https://it.wikipedia.org/wiki?curid=1159381", "title": "Pasquale Errichelli", "text": "Dopo la sua formazione al Conservatorio della Piet\u00e0 dei Turchini, nel 1747 fu nominato organista presso la Cappella del Tesoro di San Gennaro; nel 1763 avanz\u00f2 alla carica di organista del primo coro. Tra il 1753 e il 1758 mise mise in scena per i teatri napoletani e romani parecchie opere, sia serie che buffe. Nel 1771 insieme a Giacomo Insanguine termin\u00f2 l\"'Eumene\", lasciata incompiuta da Gian Francesco de Majo che mor\u00ec l'anno prima. Infine nel 1775 fu maestro di cappella a Sulmona, suo ultimo piego noto.\nTra i suoi lavori teatrali si ricorda la sua prima opera seria, l\"'Issipile\", la quale fu descritta dal famoso architetto Luigi Vanvitelli come il miglior esempio di imitazione dello stile di Hasse."}
{"id": "1159383", "revid": "1442080", "url": "https://it.wikipedia.org/wiki?curid=1159383", "title": "Campionati europei di nuoto 1950", "text": "La VII edizione dei campionati europei di nuoto, organizzati dalla LEN, si tenne a Vienna nell'impianto dello Wiener Stadionbad dal 20 al 27 agosto 1950.\nAssegnazione della sede.\nLa politica influenz\u00f2 pesantemente la scelta della sede e la successiva disputa dei campionati 1950. La LEN aveva inizialmente assegnato i campionati all'Ungheria, che aveva indicato come sede Budapest; Le tensioni politiche dovute alla guerra fredda per\u00f2 indussero la federazione ungherese a negare i visti d'ingresso a varie nazioni dell'Europa occidentale, dicendo che non avrebbero potuto assicurare la partecipazione a quelle squadre. A questo punto la LEN si mise in cerca di una nuova sede, considerando le candidature di Barcellona, Milano e Vienna. La scelta cadde sulla capitale dell'Austria, nazione in quegli anni occupata da Francia, Regno Unito, Stati Uniti e Unione Sovietica. Anche Vienna era, come Berlino, divisa in quattro zone, e l'impianto in cui si sarebbero disputati i campionati si trovava dentro la zona di occupazione sovietica. La revoca dell'assegnazione dei campionati a Budapest port\u00f2 alla rinuncia alla partecipazione di tutte le squadre dei paesi dell'Europa orientale tranne la Jugoslavia, e il fatto che la sede fosse nella zona sovietica di Vienna caus\u00f2 la non partecipazione di Spagna e Regno Unito. In totale ai campionati presero parte solo dodici nazioni.\nTrofeo dei campionati.\n\" I dati sono parziali\""}
{"id": "1159384", "revid": "293377", "url": "https://it.wikipedia.org/wiki?curid=1159384", "title": "Agobardo di Lione", "text": "Biografia.\nFu arcivescovo di Lione e un rappresentante del clima di risveglio culturale che venne denominato rinascita carolingia e pi\u00f9 in particolare del cosiddetto razionalismo carolingio.\nConosciamo di lui 26 opere, la maggior parte delle quali contenute in un unico manoscritto. La scarsa diffusione della sua opera \u00e8 testimoniata dalle poche copie che si fecero dei suoi scritti. La riscoperta del manoscritto principale, avvenuta nel XVII secolo, ha riportato l'attenzione sul personaggio. I suoi testi sono molto importanti per conoscere mentalit\u00e0, usi e costumi del IX secolo. In particolare Agobardo tratta il tema della superstizione popolare nell'opera \"Contra vulgi insulsam opinionem de grandine et tonitruis\".\nFu al centro della lotta tra Ludovico il Pio ed i suoi figli. Agobardo si schier\u00f2 con il primogenito Lotario. Quando l'imperatore si riappacific\u00f2 col figlio, Agobardo fu rimosso dall'episcopato di Lione e sostituito da Amalario di Metz, per soli tre anni. Infatti nell'838 fu richiamato a Lione, dove mor\u00ec due anni dopo, solo 15 giorni prima di Ludovico il Pio, il 6 giugno dell'840.\nNel suo libro si apprende che all'epoca c'era un fiorente commercio di schiavi, ad opera di mercanti ebrei. hanno inteso questo accenno come un'ulteriore prova addotta da Agobardo nella sua polemica contro il giudaismo, mentre negano un'intenzione antiebraica in questi passaggi, perch\u00e9 nello stesso testo il vescovo di Lione sostiene come infondata l'accusa agli Ebrei di rapire i bambini per scopi rituali.\nNell'opera \"Sulle superstizioni dei giudei\", comunque, Agobardo deduce da vari passaggi biblici come il frequentare ebrei fosse da evitare pi\u00f9 ancora che il frequentare pagani idolatri, poich\u00e9 gli ebrei sono nemici della cristianit\u00e0 e si rifiutano di riconoscere Ges\u00f9 come messia.\nAgobardo, come esperto di diritto, ha contribuito per l'eliminazione del principio della \"personalit\u00e0 della legge\" in base al quale ciascuno era giudicato sulla base del diritto \"nazionale\" (nel senso etimologico di \"nascita\"), per sostituirlo con il pi\u00f9 moderno principio della territorialit\u00e0 del diritto, uguale per tutti.\nSul piano religioso Agobardo si impegn\u00f2 a combattere i riti magici e le superstizioni popolari. Si espresse contro il culto delle immagini, le chiese dedicate ai santi nonch\u00e9 le liturgie e le pratiche antiscritturali della Chiesa.\nBibliografia.\nJ. P. Migne, \"Patrologia Latina\", vol. 104.\n\"Agobardi Lugdunensis opera omnia\", edidit L. van Acker, Brepols, Turnhout 1981 (Corpus Christianorum. Continuatio Mediaevalis, 52). Edizione critica, a cura di Lieven van Acker."}
{"id": "1159387", "revid": "1442080", "url": "https://it.wikipedia.org/wiki?curid=1159387", "title": "Campionati europei di nuoto 1947", "text": "La VI edizione dei campionati europei di nuoto si disput\u00f2 a Montecarlo (Principato di Monaco) dal 10 al 14 settembre 1947.\nIl programma della manifestazione rimase invariato rispetto alle edizioni anteguerra. Miglior risultato tecnico nei campionati \u00e8 stato il primato mondiale di Alex Jany nei 400 m stile libero, tanto pi\u00f9 notevole perch\u00e9 il 4'35\"2 \u00e8 stato ottenuto in vasca da 50 metri contro il vecchio primato dello statunitense William Smith, 4'38\"5 nuotato in vasca da 25 iarde.\nNuoto.\nUomini.\n\"M = primato mondiale\""}
{"id": "1159390", "revid": "1305772", "url": "https://it.wikipedia.org/wiki?curid=1159390", "title": "Campionati europei di nuoto 1938", "text": "La V edizione dei campionati europei di nuoto, l'ultima prima della seconda guerra mondiale, si svolse a Londra, per la prima volta in una piscina coperta situata a Wembley, dal 6 al 15 agosto 1938.\nTrofeo dei campionati.\n\" I dati sono parziali\""}
{"id": "1159391", "revid": "4252", "url": "https://it.wikipedia.org/wiki?curid=1159391", "title": "Passo a due", "text": ""}
{"id": "1159392", "revid": "298229", "url": "https://it.wikipedia.org/wiki?curid=1159392", "title": "Campionati europei di nuoto 1934", "text": "La IV edizione dei campionati europei di nuoto, organizzati dalla LEN, si disput\u00f2 a Magdeburgo, nell'allora Germania nazista, dal 12 al 19 agosto 1934. Le gare si sono disputate nell'impianto mutisportivo chiamato \"europakampfbahn\"\nIl programma della manifestazione fu lo stesso delle pi\u00f9 recenti edizioni: undici gare di Nuoto, quattro di Tuffi ed il torneo maschile di Pallanuoto. Per la prima volta \u00e8 stato assegnato un trofeo dei campionati femminile, la \"Coppa Bredius\", che ha affiancato la Coppa Europa maschile, che si sono aggiudicato le ondine dei Paesi Bassi."}
{"id": "1159394", "revid": "124895200", "url": "https://it.wikipedia.org/wiki?curid=1159394", "title": "Testi latini arcaici", "text": "I testi latini arcaici sono i testi latini, rinvenuti per via epigrafica su vari supporti, oppure tramandati per via letteraria, che risalgono a un'epoca compresa tra gli inizi documentati della lingua latina e la fine del III secolo a.C.\nSi tratta di testi di vario genere, alcuni definibili \"protoletterari\", altri di carattere puramente occasionale. Comunque dell'insieme di questi testi non fanno parte le prime opere della letteratura latina, che si fa iniziare con Livio Andronico nella prima met\u00e0 del III secolo a.C. A differenza di queste ultime, pervenuteci in frammenti, i testi latini arcaici propriamente detti testimoniano in modo pi\u00f9 o meno fedele le fasi linguistiche pi\u00f9 arcaiche del latino; le prime opere letterarie invece hanno subito nel corso dei secoli successivi un generale processo di \"normalizzazione\" linguistica in senso classico.\nL'arco cronologico di queste attestazioni non si spinge oltre il 150 a.C., ritenuta solitamente la data approssimativa dell'inizio della fase classica della lingua latina. Furono comunque utilizzati anche in et\u00e0 classica i \"carmina\" religiosi e probabilmente i \"carmina convivalia\".\nFibula Prenestina.\nRitrovata a Palestrina, \u00e8 una spilla in oro sulla quale \u00e8 inciso quello che sembrerebbe il pi\u00f9 antico testo latino in assoluto, risalente alla prima met\u00e0 del VII secolo a.C. Per molti anni l'autenticit\u00e0 dell'iscrizione \u00e8 stata largamente dibattuta; esami recenti, condotti nel 2011, hanno dimostrato che le tecniche di realizzazione sono compatibili con quelle in uso all'epoca.\nLa Fibula Prenestina appartiene alla categoria degli \"oggetti parlanti\", poich\u00e9 il testo che vi \u00e8 inciso d\u00e0 informazioni sulla spilla stessa, come se fosse lei stessa a parlare in prima persona.\nL'iscrizione riporta una sola frase scritta in senso sinistrorso; l'alfabeto utilizzato risente di influenze greche ed etrusche.\nLatino classico.\n\"Manius me fecit (pro) Numerio\"\nOlla dell'Osteria dell'Osa.\nDurante il recente scavo della necropoli protostorica di Osteria dell'Osa, relativa alla citt\u00e0 di Gabi, sono state ritrovate alcune iscrizioni in greco e in latino arcaico che risultano tra le pi\u00f9 antiche esistenti. Si tratta di un sito usato per pi\u00f9 di tre secoli, dal IX al VI a.C. e costituito da circa 600-700 sepolture sia a inumazione che (in minor numero) a incinerazione. I reperti sono esposti nella sezione \"Protostoria\" del Museo nazionale romano alle Terme di Diocleziano.\nL'iscrizione in latino \u00e8 su olla globulare di terracotta d'impasto rosso, datata al VII secolo a.C., in particolare al 630-580 a.C.\nTraduzione.\nTi saluto, o Tita\nVaso di Dueno.\nSi tratta probabilmente del pi\u00f9 antico testo latino accertabile in assoluto, risalendo al VII secolo a.C.\nFu trovato a Roma nel 1880, inciso su un vaso. Il testo \u00e8 strutturato in tre frasi incise con scrittura sinistrorsa.\nLa definizione di \"vaso di Dueno\" \u00e8 comunque imprecisa, poich\u00e9 si tratta non di uno, ma di tre vasetti d'argilla collegati tra loro in un'unica struttura.\nL'interpretazione del testo \u00e8 poco chiara; anche la spiegazione del termine \"duenos\" \u00e8 problematica, forse si tratta del nome proprio del vasaio, forse vale come riconoscimento delle sue capacit\u00e0 artistiche (in questo caso dunque duenos = bonus) e pertanto ha valore aggettivale.\nTrascrizione.\niovesat deivos qoi med mitat nei ted endo cosmis virco sied\nasted noisi opetoi tesiai pacari vois\nduenos med feced en manom einom duenoi ne med malos tatod\nLatino classico.\niurat deos qui me mitat ni in te comis virgo sit.\nat te nisi [OPETOITESIAI] pacari vis.\nBonus me fecit in [MANOM EINOM] bono. ne me malus tollito.\nTraduzione.\nColui che mi invia scongiura gli d\u00e8i che le fanciulle non ti concedano favori&lt;br&gt;\nse non vuoi essere soddisfatto per opera di Tutera.&lt;br&gt;\nUn buono mi ha fatto fare a fin di bene e per un buono non sia un male porgermi.\nLapis niger.\nIl \"Cippo del Foro\", impropriamente denominato \"Lapis niger\" dal nome dell'area in cui si trova, \u00e8 il troncone di una colonna quadrangolare sul quale \u00e8 riportato un testo frammentario in scrittura bustrofedica, anch'esso di difficile interpretazione; potrebbe trattarsi di una formula di prescrizione d'accesso ad un luogo sacro conservato nel Foro romano.\nDa notare sono anche qui alcune forme che permettono di osservare le fasi arcaiche di termini presenti anche nel latino classico: es. \"sakros\" = \"sacer\".\nPossibile resa in latino classico.\nQui hunc lapidem rupsit violassit, is lovis sacer erit. Sordis qui faxit, asses CCC multae erunt... Regi multae exactio erti. Cum rex ducet in rem divam, quos rex ducet augures, ii iubeant suum kalatorem haec kalare. \"Si quis cum iumentis veniat, ex iugo iumenta capiat, donec rex augures suum iter rite pergant\". Si iumento ceciderit quid sordium alieni alvo, neque saluto, vitio fiet, si saluto, auspicio iusto liquido (fiet).\nTraduzione.\nChi romper\u00e0 o profaner\u00e0 questa pietra sar\u00e0 vittima di Giove. Per chi far\u00e0 lordume, la multa sar\u00e0 di trecento assi... L'esazione della multa competer\u00e0 al re. Quando il re li guider\u00e0 al rito, gli auguri condotti ordinino al suo banditore di bandire questi ordini: se qualcuno giunge con giumenti, prenda i giumenti dal giogo, finch\u00e9 re ed auguri proseguano, secondo il rito, il loro cammino. Se dal ventre di un giumento cadr\u00e0 lordume e non sar\u00e0 disciolto sar\u00e0 colpa, se sciolto, sar\u00e0 di retto auspicio sicuramente.\nLapis Satricanus.\nIl lapis Satricanus (\"pietra di Satrico\") \u00e8 un'iscrizione incisa su una pietra giallastra rinvenuta a \"Satricum\" (Borgo Le Ferriere) nel \"Latium vetus\", datata tra la fine del VI e gli inizi del V secolo a.C.\nCarmen Saliare.\nQuesto carme era intonato dal collegio dei Salii nel mese di marzo e di ottobre, in onore del dio della luce.&lt;br&gt;\n\u00c8 da datare intorno al VI secolo a.C., e ci \u00e8 stato tramandato per via letteraria da Varrone (\"De lingua Latina\" VII, par 26-27) e dal grammatico Quinto Terenzio Scauro (\"De orthographia\").\nNella stessa opera Varrone ci fornisce notizie sulla nascita di questo collegio sacerdotale, sulle sue funzioni e la sua struttura.&lt;br&gt;\nAltre attestazioni del carmen sono rintracciabili in Festo (anche tramite Paolo Diacono) e una sua glossa, oltre a un'annotazione di Nonio.&lt;br&gt;\nIl \"carmen\" sarebbe stato composto in un'epoca antichissima per impedire il trafugamento di uno scudo sacro caduto dal cielo, che i Salii presero sotto la propria custodia. A tal fine fecero forgiare dal fabbro Mamurio Veturio undici scudi, e il dodicesimo di origine divina sarebbe rimasto mimetizzato tra gli altri.&lt;br&gt;\nI sacerdoti erano 24 distinti in 12 \"palatini\" e 12 \"collini\", cos\u00ec definiti dal luogo dove avevano sede i rispettivi luoghi di culto (il Palatino ed il Quirinale). La loro carica era a vita e potevano essere rimossi solo in caso di elezione a pretori, consoli oppure flamini.&lt;br&gt;\nIl termine \"Salii\" \u00e8 riconducibile al verbo \"salire\" (it. saltare), forse in riferimento alle danze rituali che i sacerdoti praticavano.&lt;br&gt;\nNel testo \u00e8 da notare soprattutto la forma \"tremonti\": si tratta dell'unica attestazione documentata nella lingua latina di una desinenza primaria indoeuropea (\"-nti\"). In latino classico si generalizz\u00f2 uniformemente l'uso delle sole desinenze secondarie (\"-nt\").&lt;br&gt;\nInteressante \u00e8 inoltre anche l'attestazione della forma di infinito \"tonase\", senza rotacismo, per \"tonare\". Da notare infine \"leucesie\", vocativo riferito a Giove, che conserva il dittongo \"eu\", unico esempio latino\nResa in latino classico.\nDeorum eum patrem canite,&lt;br&gt;\nDeorum deum supplicate.&lt;br&gt;\nCum tonas, Luceri,&lt;br&gt;\nprae te tremunt &lt;br&gt;\nquot ibi te di &lt;br&gt;\naudierunt tonare\nTraduzione.\nLui, padre degli dei, cantate; &lt;br&gt;\ninginocchiatevi davanti al dio degli dei &lt;br&gt;\nQuando tuoni, o signore della luce, &lt;br&gt;\ndavanti a te tremano &lt;br&gt;\nquanti dei nel cielo&lt;br&gt;\nt'udirono tonare.\nCarmen Arvale.\nNel nome del collegio sacerdotale dei \"Fratres Arvales\", che intonavano questo carme durante i loro riti, \u00e8 evidente la connessione con \"arva\" e dunque il carattere eminentemente agrario di questo consorzio. I sacerdoti erano dodici e celebravano riti secondo formule arcaiche, particolarmente in onore della dea Dia, nel bosco sacro a questa consacrato in prossimit\u00e0 del Tevere verso Ostia.\nI loro riti propiziatori a varie divinit\u00e0 tra cui Marte, aprono il problema della valutazione di questo carme invocato contro \"epidemie e rovine alle quali egli reagir\u00e0 come guerriero. Resta tuttavia il fatto che la societ\u00e0 essenzialmente agraria dei Latini l'associava a riti assolutamente pacifici.\" (cf. Pastorino \"La religione romana\", Milano 1973)\nII frammento di questo canto, tra i pi\u00f9 antichi documenti della poesia religiosa latina, ci \u00e8 stato conservato da un'epigrafe del 218 d.C., dunque della piena et\u00e0 imperiale, ma fortunatamente fedele nella trascrizione delle pi\u00f9 antiche forme.\nLatino classico.\nO nos, Lares, iuvate \"(ter)\" &lt;br&gt;\nne luem ruinam, Marmar, sinas incurrere in plures! \"(ter)\"&lt;br&gt;\nsatur es, fere Mars; limen sali, sta illic illic! \"(ter)\"&lt;br&gt;\nSemones alternis advocabit cunctos. \"(ter)\"&lt;br&gt;\nO, nos, Marmar, iuvato! \"(ter)\"&lt;br&gt;\ntriumphe triumphe triumphe triumphe triumphe! \"(ter)\"\nTraduzione.\nOh, a noi! Lari, aiutateci! \"(tre volte)\"&lt;br&gt;\nNo, pestilenza e rovina, o Marmar,&lt;br&gt;\nnon permettere che trascorrano tra il popolo! \"(tre volte)\"&lt;br&gt;\nSii sazio, o feroce Marte;\"&lt;br&gt;\"\nbalza sulla soglia; fermati l\u00e0 l\u00e0! \"(tre volte)\"&lt;br&gt;\nI Sem\u00f2ni, sei alla volta, li chiamer\u00e0 tutti a parlamento \"(tre volte)\"&lt;br&gt;\nOh, a noi! Marmor, aiutaci! \"(tre volte)\"&lt;br&gt;\nTrionfo! \"(tre volte)\"\nCista Ficoroni.\nLa Cista Ficoroni \u00e8 un recipiente di forma cilindrica (cista) in bronzo. \u00c8 cos\u00ec chiamata dal nome di colui che lo ritrov\u00f2 nel 1738 in una tomba a Preneste. La datazione \u00e8 incerta (IV o II secolo a.C.).\nDa notare sono la presenza dell'originaria desinenza \"os\" del nominativo (Manios, Novios, Plautios) per \"us\"; \"med\" = me (accusativo) per il classico \"me\"; \"fileai\", \"Romai\" = \"filiae\" (dativo), \"Romae\" (locativo).\nTesto.\nDindia Macolnia fileai dedit\nNouios Plautios med Romai fecid\nAdattamento in latino classico.\nDindia Macolnia filiae dedit,\nNovius Plautius me Romae fecit\nTraduzione.\nDindia Macolnia (mi) don\u00f2 alla figlia,\nNovio Plauzio mi fece a Roma.\nLamina bronzea di Lavinio.\nSi tratta di un'iscrizione sinistrorsa del VI-V secolo a.C. dedicata ai Dioscuri scoperta nel 1959.\nTesto.\ncastorei. podlouque\u00ecque qurois\nAdattamento in latino classico.\nCastori Pollucique curis\nTraduzione.\nAi giovani Castore e Polluce\nCoppa di Civita Castellana.\nL'iscrizione, di tono simposiaco, presenta elementi fonetici latini e falischi che la fanno risalire al V-VI secolo a.C.\nPresumibilmente proviene dall'Umbria come indica la presenza di forme dialettali tipiche di quell'area: es: \"pipafo\" = \"bibam\"; \"carefo\" = \"carebo\", in cui si nota la presenza nella prima forma del raddoppiamento unito all'uscita in \"fo\" (\"bo\" latino); \"foied\" (lat. \"hodie\" con la \"f\" al posto della \"h\" iniziale; \"cra\" (lat. \"cras\").\nTesto.\nFoied vino pipafo, cra carefo\nAdattamento in latino classico.\nHodie vinum bibam, cras carebo\nTraduzione.\nOggi bevo vino, domani ne far\u00f2 a meno\nCippo di Spoleto.\nSi tratta di un cippo di pietra trovato a Spoleto nel 1876. \n\u00c8 conosciuto come Lex spoletina.\nPresenta iscrizioni sulle due facce, ed \u00e8 da datare successivamente al 241 a.C., anno in cui la citt\u00e0 divenne colonia latina, contiene un divieto:\nTesto.\nfaccia a:\n&lt;br&gt;\nfaccia b:\n&lt;br&gt;\nTraduzione.\nQuesto bosco sacro nessuno violi e nulla sottragga o porti via di appartenenza al bosco e non faccia legna tranne nel giorno del rito annuale; per\u00f2 in quel giorno \u2014 quanto si fa per rito annuale \u2014 sia lecito far legna senza infrazioni. Se qualcuno / commetter\u00e0 violazione offra espiazione a Giove con un bue e se qualcuno sciente la commetter\u00e0 e con mala intenzione offra espiazione a Giove con un bue e ci sia multa di trecento assi. Di quell'espiazione e di quell'oblazione l'esazione \u00e8 affidata al dedicatario.\nLamina di Falena.\n\u00c8 una lamina bronzea incisa sulle due facce, rinvenuta in Etruria e da datare a un'epoca successiva al 238 a.C., probabilmente alla fine del II secolo a.C. e all'epoca di Gaio Sempronio Gracco.\nContiene una dedica di cuochi falischi; la seconda parte \u00e8 in saturnio.\nfaccia a:\nIovei Iunonei Minervai\nFalesce, quei in Sardinia sunt,\ndonum dederunt. magistreis\nL. Latr\u00ecus K. f., C. Salv(e)na Voltai f. coiraveront.\nfaccia b:\ngonlegium quod est aciptum aetatei aged(ai)\nopiparum a(d) veitam quolundam festosque dies,\nquei soueis aastutieis opidque Volgani\ngondecorant sai(pi)sume comvivia loidosque,\nququei huc dederu(nt i)nperatoribus summeis\nutei sese lubent(es be)ne iovent optantis\nAdattamento in latino classico.\nA - lovi lunoni Minervae Falisci qui in Sardinia sunt donum dederunt. Magisteri L. Latr\u00ecus Kaesonis filius, C. Salvena Voltae filius curaverunt.\nB - Collegium quod est acceptum aetati agendae opiparum ad vitam colendam festosque dies, qui suis astutiis opeque Vulcani condecorant saepissime convivia ludosque, coqui hoc dederunt imperator\u00ecbus summis (dis), uti sese libentes bene iuvent optantes.\nTraduzione.\nA - A Giove, Giunone e Minerva diedero in dono i Falisci che sono in Sardegna. Sovrintendenti furono Lucio Latrio figlio di Cesone, Gaio Salvena figlio di Volta.\nB - Un'associazione ben accetta per ammazzare il tempo, ben dotata per godere la vita e i giorni di festa, i cuochi che coi loro trucchi e l'aiuto di Vulcano tanto spesso onorano banchetti e giochi, quest'oggetto han dedicato ai sommi comandanti augurando che essi si compiacciano d'assisterli. (trascr., tr. Gianotti)\nIscrizioni funebri varie.\nIscrizione tombale per un liberto.\nTradotto:\nLe iscrizioni degli Scipioni.\nScoperte nel 1614 e nel 1780 nel sepolcro ipogeo di famiglia degli Scipioni, sulla via Appia, risalgono al sec. III a.C.\nPu\u00f2 valere come esempio per tutte l'epitaffio di Lucio Cornelio Scipione Barbato: posto su un'iscrizione pi\u00f9 antica, deve naturalmente essere datato prendendo come terminus post quem la sua morte (ca. 273 a.C.).\nCarmen lustrale.\nDetto anche \"Carme del Lustrum Ambarvale\"; si tratta di una preghiera a Marte, che veniva recitata dal pater familias in maggio durante il rito della purificazione dei campi, nell'ambito della festa dei Suovetaurilia. Questa festa prendeva il nome dal sacrificio di un maiale, una pecora e un toro che vi avveniva.\nIl carme nei contenuti risale a un'epoca antichissima, ma nella forma linguistica in cui ci \u00e8 stato tramandato si presenta molto modernizzato in senso classico, sebbene comunque alcuni termini appaiano ancora in una forma piuttosto arcaica.\nDobbiamo la sua conservazione a Catone, che lo riporta in \"De agri cultura\", 141, 3. Lo scrittore fornisce varie notizie su questa antica pratica religiosa di Roma, particolarmente legata alle origini agricole della sua societ\u00e0. Marte appare infatti anche qui, come nel \"Carmen Arvale\", invocato non come dio della guerra ma come benefica divinit\u00e0 dell'agricoltura.\nBronzo di Lascuta.\nIl Bronzo di Lascuta (o \"Decretum Hastense\") \u00e8 una lastra di bronzo provvista di un anello laterale, che misura 22,4 x 14 x 0,2 cm, e contiene il riassunto di un decreto pretoriano in latino. Fu trovata nel 1866 o nel 1867 a 6 km dall'attuale citt\u00e0 di Alcal\u00e1 de los Gazules, provincia di Cadice, all'interno dell'antica B\u00e9tica. La si fa datare all'anno 189 a.C., e quindi sarebbe il pi\u00f9 antico documento latino arcaico ritrovato in Spagna.\nCarmen Priami.\nIl \"Carmen Priami\" \u00e8 un'opera anonima di cui si conserva un unico verso saturnio, che denota una lingua arcaica. La traduzione \u00e8 controversa.\nIscrizione di Protogene.\nL'iscrizione di Protogene \u00e8 un'epigrafe latina sicuramente in forma metrica, in cinque esametri irregolari (o, secondo Bruno Gentili, in 5 versi saturni). La datazione comunemente accettata \u00e8 quella proposta da B\u00fccheler al tempo di Ennio, o a un'epoca di poco successiva (III-II secolo a.C.) anche se, per alcuni arcaismi caratteristici, come \"heicei\" e \"soueis\", \u00e8 stata proposta da Bruno Gentili una datazione anteriore.\nL'iscrizione \u00e8 un epitaffio dedicato a \"Protogenes\", un greco di condizione servile, ricordato per la sua bravura come mimo."}
{"id": "1159396", "revid": "74173", "url": "https://it.wikipedia.org/wiki?curid=1159396", "title": "Parlamento della Lettonia", "text": ""}
{"id": "1159398", "revid": "56818", "url": "https://it.wikipedia.org/wiki?curid=1159398", "title": "Motta visconti", "text": ""}
{"id": "1159400", "revid": "118301503", "url": "https://it.wikipedia.org/wiki?curid=1159400", "title": "Circondario di Neckar-Odenwald", "text": "Il circondario di Neckar-Odenwald \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Karlsruhe."}
{"id": "1159401", "revid": "228587", "url": "https://it.wikipedia.org/wiki?curid=1159401", "title": "Grand Prix der Volksmusik 2007", "text": "Il 22. Grand Prix der Volksmusik si \u00e8 svolto il 25 agosto 2007 a Vienna (Austria). I paesi partecipanti sono stati - come negli anni precedenti - Germania, Austria, Svizzera e Alto Adige. In ciascun paese viene trasmessa in televisione una preselezione nazionale (o regionale nel caso dell'Alto Adige/S\u00fcdtirol). In seguito per ogni paese vengono ammessi alla finale le quattro esecuzioni maggiormente votate.\nLa preselezione svizzera ha avuto luogo il 21 aprile a Zurigo, quella germanica il 17 maggio a Monaco di Baviera, quella sudtirolese il 1\u00ba giugno a Lagundo presso Merano e infine quella austriaca il 2 giugno a Vienna. Le manifestazioni, ciascuna della quale pubblicher\u00e0 un album con tutti i partecipanti, sono state trasmesse in diretta televisiva nei rispettivi territori.\nLa finale \u00e8 stata trasmessa il 25 agosto 2007 da Vienna a cura della radiotelevisione austriaca ORF in Eurovisione, ed \u00e8 stata quindi ricevuta in contemporanea dalle altre televisione dell'area linguistica tedesca: ZDF in Germania, SF in Svizzera e da RAI Sender Bozen in Alto Adige.\nLa vittoria \u00e8 andata ai tirolesi Sigrid &amp; Marina accompagnati dai Zillertaler Haderlumpen con \"Alles hat zwei Seiten\".\nClassifica della preselezione svizzera 2007.\nI primi quattro titoli vengono ammessi alla finale. I seguenti titoli sono elencati in ordine di presentazione.\nClassifica della preselezione germanica 2007.\nI primi quattro titoli vengono ammessi alla finale.\nClassifica della preselezione sudtirolese 2007.\nLe canzoni sono state scelte tramite televoto (telefono o sms) con 10 minuti a disposizione per votare. Sono pervenuti 65.383 voti (quasi il doppio rispetto all'anno precedente). La preselezione \u00e8 stata trasmessa in diretta (a partire dalle 20:15) da RAI Sender Bozen. La manifestazione \u00e8 stata presentata dalla bolzanina Sonja Weissensteiner.\nClassifica del Grand Prix der Volksmusik 2007.\nDopo tre vittorie altoatesine, il \"Bergkristall\" \u00e8 tornato in Austria grazie a Sigrid &amp; Marina accompagnati dai Zillertaler Haderlumpen. Per il secondo anno consecutivo i sudtirolesi Vincent &amp; Fernando chiudono al secondo posto con 32 punti."}
{"id": "1159402", "revid": "122568270", "url": "https://it.wikipedia.org/wiki?curid=1159402", "title": "Marcello Conversi", "text": " \nBiografia.\nSi laure\u00f2 in fisica all'Universit\u00e0 di Roma nel 1940 con Bruno Ferretti. Insieme a Ettore Pancini, Oreste Piccioni e Gilberto Bernardini, svolse negli anni della seconda guerra mondiale e in quelli immediatamente successivi un'importante serie di esperimenti sui raggi cosmici che portarono alla scoperta della particella in seguito nota come \"muone\" e che, assieme alla scoperta del \"pione\" effettuata pochi mesi dopo, segnarono di fatto la nascita della fisica delle alte energie.\nDal 1950 al 1958 fu professore di fisica superiore all'Universit\u00e0 di Pisa, passando in seguito all'Universit\u00e0 La Sapienza di Roma. A Pisa diresse negli anni cinquanta il progetto per la realizzazione di un avanzato centro di calcolo elettronico (il Centro Studi Calcolatrici Elettroniche, o CSCE) seguendo un suggerimento che Enrico Fermi aveva dato a lui, Giorgio Salvini e Gilberto Bernardini durante il Congresso di Varenna del 1954. Da questa iniziativa nacque la scuola di informatica italiana.\nA partire dal 1970 Conversi e il suo gruppo lavorarono alla realizzazione di esperimenti all'acceleratore di particelle e+e- ADONE, a Frascati, dove studi\u00f2 la produzione multiadronica.\nSuccessivamente prese parte a esperimenti sulle particelle \"charmate\" a Fermilab e al CERN, del cui comitato scientifico \u00e8 stato Vice Presidente dal 1969 al 1975.\nHa collaborato alla progettazione dei Laboratori nazionali del Gran Sasso.\nTra le altre ricerche portate avanti da Conversi vanno ricordate quelle realizzate per lo studio della radiazione cosmica, per l'utilizzo di nuovi rivelatori di particelle, le ricerche sui neutrini, le oscillazioni del neutrone e il decadimento del protone."}
{"id": "1159410", "revid": "33689", "url": "https://it.wikipedia.org/wiki?curid=1159410", "title": "Riding Hero", "text": "Riding Hero \u00e8 un videogioco arcade di corse motociclistiche pubblicato da SNK nel 1990 per sistema Neo Geo. Nel 1991 usc\u00ec anche per la corrispondente console domestica, e nel 1995 per Neo Geo CD.\nSi distingue per la presenza di una componente di storia e gestione del proprio personaggio, che venne variamente descritta come di ruolo, d'avventura o manageriale; la parte di guida poteva invece essere considerata poco originale.\n\u00c8 inoltre il primo gioco per Neo Geo a supportare la modalit\u00e0 \"Multi Play\", ovvero la possibilit\u00e0 di collegare due cabinati tra loro.\nEmulazioni della versione arcade sono state pubblicate dalla Hamster Corporation per varie piattaforme moderne.\nTrama.\nUna delle modalit\u00e0 di gioco \u00e8 dotata di trama. Il giocatore si trova ad affrontare, tramite un personaggio dal nome personalizzato, la carriera di un giovane motociclista a partire dalle corse clandestine fino alla 8 Ore di Suzuka.\nDopo aver acquistato la sua prima, economica motocicletta, il negoziante gli propone di sfidare un altro dilettante in uno contro uno su una strada pubblica di montagna, con una scommessa in denaro. La vittoria permetter\u00e0 di accedere a un giro di piloti e scommesse sempre pi\u00f9 impegnativi e di procurarsi moto migliori con le vincite. Dopo aver rintracciato e battuto il campione delle gare clandestine, Diamond Dave, si potr\u00e0 accedere al professionismo sul circuito di Suzuka.\nModalit\u00e0 di gioco.\nLe sequenze di guida si svolgono con la tipica visuale tridimensionale da dietro il veicolo. Vengono utilizzati tre tasti, per accelerare, per frenare e per utilizzare il turbo, che \u00e8 disponibile in quantit\u00e0 limitata. Non c'\u00e8 il cambio di marcia. A seconda dei casi si pu\u00f2 gareggiare su circuiti con otto partecipanti oppure su strade pubbliche con un solo avversario. Quando si corre su strade pubbliche bisogna evitare anche molti veicoli di vario tipo che viaggiano nella stessa direzione, e possono esserci variazioni di altitudine. In caso di scontro in velocit\u00e0 la propria moto fa un ampio capitombolo (mentre l'altra moto continua come niente fosse; gi\u00e0 all'epoca si notava il poco realismo di questo dettaglio).\n\u00c8 possibile affrontare il gioco tramite tre modalit\u00e0:"}
{"id": "1159414", "revid": "599013", "url": "https://it.wikipedia.org/wiki?curid=1159414", "title": "Giovanni Perricelli", "text": "Biografia.\nSpecialista della marcia, in particolare sulla distanza dei 50\u00a0km, fa parte del Gruppo Sportivo \"Fiamme Azzurre\", la societ\u00e0 sportiva del Corpo di Polizia Penitenziaria.\nSi mise in luce a livello nazionale fin dal settore giovanile, facendo registrare sui 20\u00a0km il tempo di 1h 22:54, risultato ottenuto a Piacenza il 9 ottobre 1988, tuttora sesta prestazione italiana di sempre a livello di Under 23.\nEntrato molto giovane nella nazionale di Atletica leggera, ha collezionato nella sua carriera risultati abbastanza altalenanti nelle grandi manifestazioni internazionali, meritando comunque una medaglia ai Campionati europei ed una ai Campionati mondiali.\nIn ambito nazionale, vanta cinque titoli italiani assoluti. Scoperto, cresciuto ed allenato da Pietro Pastorini, insieme a Michele Didoni, Raffaello Ducceschi e Sergio Spagnulo.\nGiovanni Perricelli \u00e8 tuttora in attivit\u00e0 come allenatore di marcia delle Fiamme Azzurre ,di Fitwalking ;inoltre preparatore presso Ice-lab (Sesto San Giovanni).\nAltre competizioni internazionali.\n1998"}
{"id": "1159428", "revid": "1458600", "url": "https://it.wikipedia.org/wiki?curid=1159428", "title": "Ringo (album)", "text": "Ringo \u00e8 il terzo album solista di Ringo Starr, pubblicato il 23 novembre 1973 su etichetta Apple Records. Fu il suo album di maggiore successo, sia di pubblico che di critica.\nDescrizione.\nComposizione e partecipazioni illustri.\nRingo decise di cambiare rotta rispetto ai due precedenti album, \"Sentimental Journey\" e \"Beaucoups of Blues\", rispettivamente un album di \"standard\" pop ed uno di musica country, creando una formula: l'aiuto da parte di rock star amiche. L'idea si rivel\u00f2 azzeccata, fornendo all'album composizioni di ottimo livello e un'atmosfera allegra e scanzonata. Tra gli ospiti illustri spiccano Billy Preston, Marc Bolan, Nicky Hopkins, Jack Niztche, Martha Reeves e Harry Nilsson. Ma a stuzzicare la fantasia del pubblico fu soprattutto la presenza di John Lennon, Paul McCartney e George Harrison, i vecchi compagni di avventura dei Beatles (sebbene in nessun brano suonassero tutti e quattro insieme).\nOltre a chiedere interventi musicali, Starr chiese, agli ex-Beatles di collaborare con qualche brano: Harrison diede il brano \"Sunshine Life for Me (Sail Away Raymond)\", Lennon \"I'm the Greatest\" e McCartney \"Six o'Clock\", scritto assieme alla moglie Linda. Inoltre, Harrison e Ringo collaborarono sul brano \"Photograph\", composto su uno \"yacht\" mentre erano al Festival di Cannes, e George collabor\u00f2 con Mal Evans su \"You and Me (Babe)\". Inoltre, Starr compose da solo \"Step Lightly\" e con Vini Poncia \"Oh My My\" e \"Devil Woman\". Inoltre, nell'album appaiono due \"cover\": \"Have You Seen My Baby\", scritta ed originariamente interpretata da Randy Newman, e \"You're Sixteen\" degli Sherman Brothers, originariamente interpretata da Johnny Burnette.\nRegistrazione.\nLe registrazioni dell'album iniziarono il 5 marzo 1973 al Sunset Sound Recorders Studio di Los Angeles. Il 10 dello stesso mese, George Harrison and\u00f2 a sentire quello che Starr aveva registrato fino a quel momento. Nella serata, il batterista registr\u00f2 un brano contro la droga, che venne trasmesso nelle radio statunitensi. Due giorni dopo, Harrison torn\u00f2 agli studi per registrare dei cori ad alcuni brani. Il 13 marzo, Starr, John Lennon, Yoko Ono, Klaus Voorman, Billy Preston e George Harrison registrarono \"I'm the Greatest\" del secondo. Questa sessione di registrazione inizi\u00f2 a far circolare voci di una \"reunion\" dei Beatles, con al posto di McCartney Voorman. Nel mese di marzo, venne registrata anche \"Have You Seen My Baby\"; la parte di chitarra di Marc Bolan venne registrata agli A&amp;M Records Studios. Il 28 marzo, Starr ed il produttore dell'album, Richard Perry, presero un aereo per Londra per continuare a lavorare su \"Ringo\" in Inghilterra. Paul e Linda McCartney McCartney andarono agli Abbey Road Studios il 16 aprile per registrare \"Six o'Clock\". Il 24 luglio, Ringo supervision\u00f2 il mixaggio dell'album negli \"studios\" di Los Angeles. Esattamente due mesi dopo, venne pubblicata \"Photograph\" negli USA.\nCopertina.\nLa copertina, disegnata da Tim Bruckner, raffigura 34 personaggi, tra partecipanti alle registrazioni, nomi famosi e altri personaggi d'invenzione. L'idea di Ringo ritratto come un cherubino venne a Bruckner una sera, girando per le strade di Londra.\nAccoglienza e classifiche.\nL'album ottenne un successo strepitoso, portandosi al sesto posto nel Regno Unito e al secondo negli Stati Uniti, principalmente stando dietro a \"Goodbye Yellow Brick Road\" di Elton John. Inoltre, per le classifiche di \"Cashbox\" e \"Record World\", anche in questo caso alternandosi all'album del pianista inglese. Ancora meglio fecero i singoli. Negli Stati Uniti d'America \"Oh My My\" raggiunse la quinta posizione, mentre \"Photograph\" e \"You're Sixteen (You're Beautiful and You're Mine)\" toccarono il vertice delle classifiche, risultato che dimostra come anche Ringo si sia tolto delle soddisfazioni durante la sua carriera solista. Nel Regno Unito invece \"Photograph\" raggiunse l'ottava posizione e \"You're Sixteen\" la quarta. \"It Don't Come Easy\", inclusa come \"bonus track\" assieme al suo lato B \"Early 1970\", \u00e8 arrivata alla quarta posizione sia negli Stati Uniti d'America che nel Regno Unito.\nIn Canada, il disco \u00e8 arrivato al primo posto della classifica, cos\u00ec come in Svezia. Nei Paesi Bassi l'album \u00e8 arrivato alla settima posizione. Nella Germania Ovest il disco \u00e8 arrivato alla ventottesima posizione, ed in Australia secondo, , in Italia ed in Norvegia quinto. Nelle classifiche di fine anno, in Canada \u00e8 arrivato settantasettesimo, in Australia ed in Italia quindicesimo e negli Stati Uniti trentesimo.\nIl 17 febbraio 1975 David Hentschel pubblic\u00f2 una versione strumentale dell'album, intitolata \"Star*ling Music\", avente il numero di serie ST-11372. Su varie tracce compariva Phil Collins alla batteria e su \"Step Lightly\" gli schiocchi di dita di Ringo. Dall'album venne estratto il singolo \"Oh My My/Devil Woman\", pubblicato negli USA con il numero di catalogo 4030 lo stesso giorno dell'album e pubblicato nelle settimane successive in Europa con il numero di catalogo 2017 101; il singolo venne pubblicato nello stesso periodo in Giappone con il numero di catalogo DW1091."}
{"id": "1159431", "revid": "640277", "url": "https://it.wikipedia.org/wiki?curid=1159431", "title": "Ordito", "text": "L'ordito o catena \u00e8 l'insieme di fili che, unitamente a quelli della trama, concorrono a formare un tessuto.\nI fili dell'ordito sono tesi sul telaio, vengono fatti passare attraverso le maglie dei licci e alle fessure del pettine per essere legati al subbio anteriore; sono quelli verticali, paralleli alle cimose. Aprendosi, creano un varco chiamato passo che permette di far passare la navetta con il filo di trama. Il numero dei fili dell'ordito determina la larghezza del tessuto. La lunghezza dei fili dell'ordito determina la lunghezza della striscia di stoffa o del numero dei pezzi che si otterranno con l'armatura del telaio.\nL'orditura.\nL'operazione di preparazione di un ordito si chiama \"orditura\", \u00e8 un'operazione complessa e basilare che determina la facilit\u00e0 di esecuzione e la buona riuscita del lavoro finito. Il \"calcolo\" dell'ordito viene fatto dal tessitore in base alle caratteristiche dell'oggetto da tessere, al tipo e alla dimensione (titolo) del filato utilizzato, alla larghezza che si vuole ottenere, al tipo di armatura impiegata, all'eventuale disegno (rigato, scozzese) o lavorazione del tessuto.\nTenuto conto di questi fattori, scelta la riduzione del pettine (numero di fili per centimetro), si tirano il numero stabilito dei fili per la lunghezza necessaria. Per capire l'ordine di grandezza: per ottenere la larghezza di cm 30 con una lana grossa ci vogliono diciamo 90 fili, per la stessa larghezza con una seta sottile passiamo alle centinaia, per un lavoro complesso (velluto, broccato) alle migliaia.\nL'orditoio.\nL'orditoio \u00e8 l'attrezzo che permette di preparare l'ordito. \nMessa in carta.\nLa rappresentazione grafica di un'armatura, chiamata messa in carta \u00e8 fatta con uno schema in cui si alternano quadretti bianchi e neri, il filo di ordito \u00e8 rappresentato da quelli bianchi. Questo quadretto significa che in quel punto vediamo il filo di ordito perch\u00e9 passa davanti a quello di trama, che \u00e8 indicato dal quadretto nero.\nPi\u00f9 quadretti bianchi consecutivi disposti verticalmente indicano una slegatura di ordito, il filo d'ordito \u00e8 passato davanti ad alcuni fili di trama consecutivi.\nCuriosit\u00e0.\nNonostante il verbo \"ordire\" sia ben lontano dall'esperienza delle persone nella vita d'oggi, il termine \u00e8 ancora saldamente radicato nell'immaginario collettivo, insieme al termine \"tramare\", col significato di organizzare, predisporre, architettare anche in modo nascosto, sotterraneo."}
{"id": "1159432", "revid": "599013", "url": "https://it.wikipedia.org/wiki?curid=1159432", "title": "Alex Schwazer", "text": "Biografia.\nInizia a praticare l'atletica leggera a 15 anni, gareggiando nel mezzofondo, e passando alla marcia solo nella categoria allievi. Dopo un breve periodo dedicato al ciclismo, sia mountain bike che su strada, torna alla marcia.\nFino al 2012 gareggia per il Centro Sportivo Carabinieri, la cui sede della sezione di atletica leggera si trova a Bologna, allenato dal tecnico Michele Didoni (campione mondiale di marcia 20\u00a0km nel 1995). In precedenza era seguito, presso la Scuola mondiale di marcia a Saluzzo, dal tecnico Sandro Damilano (fratello di Maurizio Damilano).\nNel 2022 prende parte al cast della nona edizione di Pechino Express in onda su Sky Uno dal 10 marzo.\nLe prime medaglie internazionali.\nNel 2005 vince i Campionati italiani nella gara dei 50\u00a0km. Nella stessa disciplina conquista la sua prima medaglia in campo internazionale, vincendo il bronzo ai Mondiali di Helsinki 2005, con il tempo di 3h41'54\" e stabilendo il nuovo primato italiano. L'11 febbraio 2007 migliora nuovamente il primato italiano della 50\u00a0km, marciando in 3h36'04\" a Rosignano Solvay.\nAi Mondiali di Osaka dello stesso anno, malgrado una bella rimonta finale (nell'ultimo chilometro fa segnare il notevole parziale di 4'08\"), conquista di nuovo il bronzo a pochi secondi dal francese Yohann Diniz, secondo, e dall'australiano Nathan Deakes, primo.\nLa rabbia sul traguardo dell'atleta altoatesino conferma ci\u00f2 che dir\u00e0 di l\u00ec a poco nelle interviste televisive: ritiene l'oro ampiamente alla sua portata, ma per una sottostima delle proprie capacit\u00e0 fisiche, ha commesso l'errore tattico di attendere troppo a lungo prima del cambio di ritmo, accelerando solo dopo il trentesimo chilometro, quando ormai il recupero su Diniz e Deakes risultava impossibile.\nDopo questo terzo posto dichiara: \u00abSono felice anche se mi rendo conto che avrei potuto davvero vincere. Onore a loro che mi hanno battuto, ma dentro di me so che sono pi\u00f9 forte, che posso rovesciare questa classifica. \u00c8 stata una grande lezione, oggi ho imparato cose che nessun allenamento pu\u00f2 insegnare, cose che spero mi tornino utili all'Olimpiade\u00bb.\nL'oro olimpico a Pechino.\nTale speranza si realizza ai Giochi olimpici di Pechino 2008 dove vince il titolo nella 50 km, stabilendo anche il nuovo record olimpico della specialit\u00e0 in 3h37'09\".\nViene accusato dagli Sch\u00fctzen di atteggiamento \"troppo italiano\". Gli stessi Sch\u00fctzen hanno continuato a fomentare la questione auspicando la formazione di una squadra di atleti \"sudtirolesi\".\nAi Mondiali di Berlino 2009, abbandona la prova della 50\u00a0km dopo un'ora e mezza di gara, accusando dolori allo stomaco.\nAlla vigilia degli Europei di Barcellona 2010, dove partecipa anche alla 20\u00a0km, \u00e8 il favorito della prova, in virt\u00f9 del miglior tempo tra gli atleti iscritti, ottenuto a Lugano, mentre il russo Valerij Bor\u010din, olimpionico e campione mondiale 2009, non partecipa alla gara. Il vincitore tuttavia \u00e8 un altro russo, il quasi ventenne Stanislav Emel'janov, che precede Schwazer di 28 secondi. A distanza di 4 anni, il 30 luglio 2014, Emel'janov viene privato del titolo europeo per irregolarit\u00e0 nel passaporto biologico; per questo motivo a Schwazer viene assegnata la medaglia d'oro.\nIl 28 agosto 2011 ai Mondiali di Taegu partecipa alla 20\u00a0km classificandosi nono.\nLa prima positivit\u00e0 al doping.\nIl 6 agosto 2012 viene annunciata la positivit\u00e0 dell'atleta all'eritropoietina ricombinante in un controllo antidoping a sorpresa effettuato dall'Agenzia mondiale antidoping il 30 luglio e viene escluso dal CONI dalla squadra della 50\u00a0km di marcia dei Giochi olimpici del successivo 11 agosto, mentre il giorno seguente sempre il CONI sospende l'atleta su richiesta del Tribunale Nazionale Antidoping.\nA seguito dello scandalo, si presenta al Centro Sportivo dei Carabinieri di Bologna per riconsegnare pistola e tesserino; viene quindi sospeso dal servizio. Dopo breve tempo si congeder\u00e0 definitivamente. Come conseguenza ulteriore la Ferrero, che aveva un contratto di sponsorizzazione in scadenza con lo stesso Schwazer decide di rinunciare al rinnovo.\nIl 23 aprile 2013 il Tribunale Nazionale Antidoping stabilisce per l'atleta una squalifica di 3 anni e 6 mesi. Schwazer sarebbe quindi potuto tornare a gareggiare dal 30 gennaio 2016.\nIl 22 dicembre 2014 davanti alla Procura di Bolzano patteggia la pena di 8 mesi con una multa di 6\u00a0000 euro.\nIl 12 febbraio 2015 la II Sezione del Tribunale Nazionale Antidoping del Coni gli aggiunge altri 3 mesi di squalifica per aver eluso il prelievo dei campioni biologici violando l'articolo 2.3 delle Norme sportive antidoping: il 30 luglio 2012 avrebbe \"eluso o si sarebbe rifiutato senza giustificato motivo di sottoporsi al prelievo dei campioni biologici\" chiedendo a Carolina Kostner (all'epoca del fatto sua fidanzata) di negare la sua presenza in casa. Resta fuori dalle gare quindi fino al 29 aprile 2016, mentre Carolina Kostner il 16 gennaio viene squalificata a 1 anno e 4 mesi per complicit\u00e0 nella violazione.\nIl 25 gennaio 2018 il Tribunale di Bolzano condanna in primo grado, per il reato di favoreggiamento al doping, due medici e una funzionaria della FIDAL . Al termine del processo di appello, il 10 dicembre 2019 la Corte di Appello di Bolzano assolve i tre con formula piena .\nRientro alle gare.\nNell'aprile 2015, ancora sotto squalifica, torna ad allenarsi sotto la guida del Maestro dello Sport Sandro Donati, e la supervisione di uno staff di professionisti (tra cui l'allenatore Mario De Benedictis ed i professori Dario D'Ottavio e Benedetto Ronci). Lo scopo \u00e8 partecipare da protagonista pulito ai giochi olimpici di Rio de Janeiro 2016, sotto il controllo dello staff di esperti, notoriamente attivi nella lotta contro il doping.\nIl settore tecnico della Federazione Italiana di Atletica Leggera gli permette di svolgere un test individuale di 10 km il 24 settembre 2015 presso il campo sportivo di Tagliacozzo (AQ) che si rivela un successo per l'atleta, nonostante il tempo ottenuto non possa essere reso ufficiale (l'atleta \u00e8 ancora sotto squalifica per doping fino al 29 aprile 2016).\nVista l'apparente incompatibilit\u00e0 con la carta etica FIDAL del consiglio federale del 20 dicembre 2013, emanata successivamente alla squalifica per positivit\u00e0 di Londra 2012, che sancisce che qualunque atleta squalificato per pi\u00f9 di quattro anni sia escluso definifivamente da qualunque partecipazione alla squadra nazionale, il presidente Alfio Giomi si esprime in favore dell'atleta, sostenendo la tesi della non retroattivit\u00e0 della norma.\nAl termine della squalifica (29 aprile 2016) esordisce in gara nella marcia 50 km l'8 maggio 2016 direttamente in maglia azzurra in occasione dei campionati del mondo a squadre di marcia organizzati a Roma, gara che vince con il tempo di 3h39'00\". Il risultato sembra sancire il successo dell'impresa di partecipare a Rio de Janeiro.\nLa seconda positivit\u00e0.\nIl 21 giugno 2016 viene diffusa la notizia della positivit\u00e0 di un campione di urine prelevato il 1\u00ba gennaio 2016, risultato negativo ad una prima analisi standard. Valutazioni sul rapporto del testosterone portano a un successivo test pi\u00f9 approfondito (test IRMS), che rivela la presenza nelle urine di metaboliti di testosterone, accertando quindi l'effettiva positivit\u00e0. Lo staff di Schwazer si difende affermando che il testosterone era in quantit\u00e0 minime e non in grado di avere effetti dopanti. Nella conferenza stampa convocata lo stesso giorno, l'atleta ed il suo staff respingono le accuse di doping definendole \"false e mostruose\" ed annunciano una denuncia contro ignoti perch\u00e9 risulterebbero delle incongruenze nel controllo antidoping.\nL'8 luglio 2016 la IAAF sospende con effetto immediato in via cautelare il marciatore azzurro, dopo che anche le controanalisi danno esito positivo al doping. Il legale di Schwazer annuncia che far\u00e0 ricorso, denunciando una manipolazione esterna sul campione di urine prelevato il 1\u00ba gennaio.\nL'8 agosto 2016, in sede olimpica a Rio de Janeiro, viene discusso il ricorso sotto l'arbitrato del TAS; due giorni dopo il ricorso viene respinto e Schwazer viene squalificato per 8 anni. La squalifica cancella anche i suoi risultati del 2016, vale a dire la vittoria nella 50\u00a0km dei campionati del mondo di marcia a squadre di Roma ed il secondo posto ottenuto nella 20\u00a0km del meeting di marcia di La Coru\u00f1a.\nNuove analisi portate avanti nel luglio 2018 nell'ambito dell'indagine penale per doping nel riguardi di Schwazer dal perito nominato dal GIP, il comandante del RIS dei Carabinieri di Parma Giampietro Lago, rivelano un'alta concentrazione di DNA all'interno dei campioni di urina risultati positivi, il che secondo la difesa dell'atleta dimostrerebbe i presunti interventi di manipolazione. \nNell'udienza del processo penale svolta a Bolzano il 12 settembre 2019 non si sciolgono i dubbi sulla questione. I valori di concentrazione di DNA nelle urine sarebbero inspiegabili secondo il perito e prova di manipolazione secondo la difesa dell'atleta, mentre per la WADA non ci sarebbe stata alcuna stranezza in quanto l'altoatesino avrebbe sempre avuto valori altissimi di DNA nelle urine. La terza perizia del comandante Lago, esposta nell'udienza del 14 settembre 2020, smentisce il collegamento fra superallenamento e innalzamento dei valori di DNA concludendo che una tale concentrazione \"non corrisponde a una fisiologia umana\" e che \"i dati confermano quindi un'anomalia\". Tale conclusione viene contestata dal prof. Vincenzo Pascali consulente della WADA, che critica contestualmente il metodo e le affermazioni del comandante del RIS.\nIl 3 dicembre 2020 la procura di Bolzano chiede l'archiviazione del procedimento penale. Il 18 febbraio 2021 il Gip del Tribunale di Bolzano dispone infine l'archiviazione del procedimento penale per \"non aver commesso il fatto\", ritenendo \"accertato con alto grado di credibilit\u00e0 razionale\" che i campioni di urina \"siano stati alterati allo scopo di farli risultare positivi e, dunque, di ottenere la squalifica e il discredito dell\u2019atleta come pure del suo allenatore, Sandro Donati\".\nLa WADA, in un comunicato stampa del il 22 aprile 2021 contesta le conclusioni riportate nelle carte processuali. Nello stesso mese i legali di Schwazer presentano richiesta di sospensione della squalifica al tribunale federale svizzero, nel tentativo di permettere all'atleta di partecipare ai giochi olimpici di Tokyo. La richiesta viene respinta dal tribunale elvetico.\nL'attivit\u00e0 di allenatore.\nNel novembre 2016 Schwazer annuncia di voler intraprendere la carriera di allenatore. L'annuncio provoca subito delle polemiche, dovute al fatto che le regole antidoping internazionali prevedono che i tesserati per una qualsiasi federazione sportiva non possano essere allenati da soggetti squalificati per doping.\nVita privata.\nDal 2007 al 2012 ha avuto una relazione sentimentale con la pattinatrice Carolina Kostner. Dal 2016 ha iniziato a frequentare Kathrin Freund, con la quale si \u00e8 sposato il 7 settembre 2019. I due hanno due figli, un maschio e una femmina. "}
{"id": "1159433", "revid": "305330", "url": "https://it.wikipedia.org/wiki?curid=1159433", "title": "Aigars Kalv\u012btis", "text": "Kalv\u012btis si \u00e8 laureato all'Universit\u00e0 lettone dell'Agricoltura nel 1992, conseguendo una laurea in economia. Dal 1992 al 1998 \u00e8 stato direttore un varie attivit\u00e0 che avevano a che fare con l'agricoltura. Kalv\u012btis \u00e8 stato uno dei fondatori del Partito Popolare della Lettonia nel 1997 e fu il primo eletto al Saeima, il Parlamento nazionale, nel 1998. Ha svolto la funzione di Ministro dell'Agricoltura dal 1999 al 2000 e di Ministro dell'Economia dal 2000 al 2002. Kalv\u012btis \u00e8 stato rieletto al Saeima ed \u00e8 diventato leader del gruppo parlamentare del Partito Popolare nel 2002.\nIl 2 dicembre 2004 \u00e8 diventato il Primo Ministro della Lettonia. Kalv\u012btis dapprima ha guidato un governo di coalizione consistente del suo Partito Popolare, del Nuova Era, dell'Unione dei Verdi e degli Agricoltori e del Primo Partito di Lettonia. Nell'aprile 2006 Nuova Era ha lasciato il governo e Kalv\u012btis ha pertanto condotto un governo di coalizione di minoranza basato sugli altri tre partiti.\nDa Primo Ministro Kalv\u012btis ha chiesto che il Ministro dei Trasporti Ain\u0101rs \u0160lesers si dimettesse dopo che si scopr\u00ec il suo coinvolgimento in una faccenda di voti comprati al Consiglio Cittadino di J\u016brmala.\nLe dimissioni furono accompagnate dal fatto che \u0160lesers era consapevole della questione, anche se non direttamente coinvolto nel tentativo di ricattare un politico di J\u016brmala dopo le elezioni municipali del 2005. Le trascrizioni delle conversazioni telefoniche tra \u0160lesers e un commerciante di J\u016brmala, e in seguito quelle dell'ex Primo Ministro Andris \u0160\u0137\u0113le e la stessa persona furono trasmesse in televisione il 12 marzo 2006.\nDai testi appare chiaro un tentativo di spostare la bilancia del potere di J\u016brmala in favore di Juris Hlevickis, il principale candidato del Primo Partito di Lettonia.\nQuesti fatti scossero il mondo politico lettone e divennero il pi\u00f9 importante scandalo politico da quando la Lettonia ha fatto il suo ingresso nell'Unione europea nel 2004.\nLa sua coalizione di governo ha mantenuto il potere nelle elezioni parlamentari del 7 ottobre 2006, ottenendo pochi seggi in pi\u00f9 dell'altro schieramento e divenendo il primo governo a partire dall'indipendenza della Lettonia (1991) ad essere rieletto.\nOggi il governo consiste del Partito Popolare, dell'Unione dei Verdi e degli Agricoltori, del Primo Partito di Lettonia e del Partito per la Madrepatria e la Libert\u00e0. Quest'ultimo si \u00e8 aggiunto dopo le elezioni del 2006, ed ha rafforzato la maggioranza portandola ad avere 59 su 100 seggi. Contemporaneamente, il Partito Popolare \u00e8 divenuto il pi\u00f9 grande partito del Parlamento lettone."}
{"id": "1159435", "revid": "287204", "url": "https://it.wikipedia.org/wiki?curid=1159435", "title": "Aigars Kalvitis", "text": ""}
{"id": "1159437", "revid": "1632387", "url": "https://it.wikipedia.org/wiki?curid=1159437", "title": "Warmen", "text": "Gli Warmen sono un gruppo musicale finlandese heavy metal con influenze neoclassiche, fondato nel 2000 come progetto parallelo del tastierista Janne Wirman dei Children of Bodom.\nStoria dei Warmen.\nMolte delle loro canzoni sono strumentali e la band non ha un cantante ufficiale in formazione, ma nelle tracce cantate si annoverano prestigiose collaborazioni tra cui Alexi Laiho (collega di Wirman nei Children of Bodom), Timo Kotipelto (cantante degli Stratovarius), Kimberly Goss (cantante dei Sinergy) e diversi altri."}
{"id": "1159440", "revid": "74801", "url": "https://it.wikipedia.org/wiki?curid=1159440", "title": "Fernando Altimani", "text": "Nella sua carriera una presenza in nazionale e 4 titoli italiani."}
{"id": "1159441", "revid": "106456", "url": "https://it.wikipedia.org/wiki?curid=1159441", "title": "San Valerio Martire", "text": ""}
{"id": "1159445", "revid": "729019", "url": "https://it.wikipedia.org/wiki?curid=1159445", "title": "Mura di Levanto", "text": "Il borgo di Levanto, localit\u00e0 della Riviera di levante in provincia della Spezia, era anticamente un importante scalo sulle rotte delle galee della Repubblica di Genova, sorgeva al limite orientale del golfo omonimo, lungo una stretta insenatura che di l\u00ec, rientrava ai piedi dei rilievi circostanti per alcune centinaia di metri.\nDopo la volontaria annessione a Genova nel 1229, i Levantesi dovettero difendersi nel 1242 dall'invasione delle truppe imperiali di Federico II.\nFu il castello, antico maniero della famiglia Malaspina, a salvare la popolazione che respinse tutti gli attacchi.\nA questo punto ci si rese conto che era necessario dotare il borgo di opere difensive appropriate, si decise pertanto per la costruzione di una cinta muraria e di un castello, dando nel 1265 il via ai lavori.\nIl castello.\nPer quanto riguarda il castello la scelta fu semplice, l'antico castello dei Malaspina sorgeva in posizione dominante rispetto allo scalo. Una parentesi \u00e8 necessaria, lo specchio acqueo del porto si trovava allora ove oggi \u00e8 lo spiazzo antistante la loggia nella zona di piazza del Popolo e, pi\u00f9 a monte, piazza da Passano, la seguente via Cantarana era occupata dal torrente omonimo che l\u00ec sfociava in mare. Ad oriente di questa zona, sorge ancor oggi un rilievo al culmine del quale si individu\u00f2 nel preesistente castello ancora un'ottima posizione dalla quale si potesse difendere il borgo e mantenere un occhio sul golfo antistante.\nIl castello ha una forma allungata, parallela alla costa, leggermente incurvata verso nord est, ove sorge un torrione rotondo dal quale si dipartivano le mura della citt\u00e0.\nFonti storiche, non suffragate per\u00f2 da documenti scritti, sostengono che dal castello partivano due gallerie sotterranee, una che sbucava sulla spiaggia della Pietra e l'altra che addirittura passava sotto l'intero paese e usciva nei pressi della chiesa dell'Annunziata.\nLe mura.\nDi qui la cinta, che misurava complessivamente circa 500 m, andava per un breve tratto ad oriente e proseguivano per quello che \u00e8 il lungo tratto tutt'oggi esistente. Andando gi\u00f9 per il declivio, in direzione nord ovest per svoltare dopo poco nettamente verso nord con un percorso leggermente arcuato, convesso a ponente, verso l'interno del tracciato. Passando quindi dietro l'abside della chiesa parrocchiale di Sant'Andrea e dietro piazza Massola le mura raggiungono quella che anticamente era la foce del torrente Cantarana sulle sponde del quale si possono ancora notare le torri della porta detta del Fossato o dell'Acqua.\nDopo un incurvamento in direzione ovest, in corrispondenza della porta, le mura risalivano (e risalgono tuttora) il colle della costa, dietro la chiesa di Santa Maria della costa ed oratorio di San Giacomo e culminavano, nel loro punto pi\u00f9 alto, nella torre dell'orologio, ancora esistente, di pianta rotonda. Dalla torre le mura ridiscendevano fino al principio di via Guani ove si trovava la porta di San Cristoforo e di l\u00ec proseguivano fino al litorale che allora correva lungo le attuali via Dante e poco a sud di via Garibaldi. La cinta si concludeva in piazza del Popolo dove sorgeva la porta della Marina.\nGi\u00e0 nel secolo successivo al termine settentrionale dell'attuale via Garibaldi era l'arco che ricorda l'antica porta del borgo nuovo, detta dello stagno; la battigia era avanzata di molti metri fino alle attuali via Jacopo e via Rimembranza ed il porto risultava insabbiato.\nNel 1550 un lascito testamentario destin\u00f2 fondi per l'ammodernamento della cinta esistente e la difesa del borgo nuovo con la fortificazione dello stagno largo, che si trovava a nord del rettifilo di via Garibaldi.\nNonostante il tracciato sia ancora oggi per la maggior parte conservato, tuttavia alcune parti sono state oggetto di demolizioni durante il Novecento, per cui preziosissime sono le planimetrie del Borgo del cartografo levantese Matteo Vinzoni, realizzate nel corso del XVIII secolo, quando le mura erano ancora perfettamente conservate."}
{"id": "1159446", "revid": "729019", "url": "https://it.wikipedia.org/wiki?curid=1159446", "title": "Ettore Rivolta", "text": "Biografia.\nSpecialista della marcia, ottenne il suo risultato pi\u00f9 importante ai Campionati europei di atletica leggera 1934, disputatisi a Torino, dove ottenne la medaglia di bronzo sulla distanza dei 50\u00a0km con il tempo di 4h 54:05.\nNella sua carriera sportiva vanta anche due partecipazioni ai Giochi olimpici, sempre nella specialit\u00e0 della marcia sui 50\u00a0km: si classific\u00f2 infatti 5\u00ba alle Olimpiadi del 1932 a Los Angeles e 12\u00ba alle Olimpiadi del 1936 a Berlino."}
{"id": "1159447", "revid": "110157", "url": "https://it.wikipedia.org/wiki?curid=1159447", "title": "All We Got Iz Us", "text": "All We Got Iz Us \u00e8 il secondo album del gruppo musicale hardcore rap Onyx."}
{"id": "1159456", "revid": "990063", "url": "https://it.wikipedia.org/wiki?curid=1159456", "title": "Strada statale 132 di Ozieri", "text": "La strada statale 132 di Ozieri (SS 132) \u00e8 una strada statale italiana di rilevanza locale.\nPercorso.\nInizia a Ozieri, dalla strada statale 128 bis Centrale Sarda, e si snoda verso nord su un percorso scorrevole per la prima parte, piuttosto curvilineo per la seconda nel quale tratto \u00e8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa.\nNon attraversa centri abitati di grossa rilevanza e, per quasi tutto il primo tratto, scorre senza incontrarne alcuno. Dopo aver sorpassato un piccolo tratto leggermente curvilineo, interseca la strada statale 672 Sassari-Tempio e giunge a Chiaramonti. Proseguendo per alcuni chilometri giunge infine a Martis, dove si immette sulla strada statale 127 Settentrionale Sarda."}
{"id": "1159458", "revid": "1776051", "url": "https://it.wikipedia.org/wiki?curid=1159458", "title": "Schattenreiter", "text": "Schattenreiter \u00e8 il quarto album in studio della band tedesca Tanzwut."}
{"id": "1159461", "revid": "1305772", "url": "https://it.wikipedia.org/wiki?curid=1159461", "title": "Parrina", "text": "Parrina \u00e8 la denominazione dei seguenti vini a denominazione di origine controllata, prodotti nella provincia di Grosseto."}
{"id": "1159467", "revid": "110157", "url": "https://it.wikipedia.org/wiki?curid=1159467", "title": "Shut 'Em Down (Onyx)", "text": "Shut 'Em Down \u00e8 il terzo album del gruppo hardcore hip hop Onyx. Il disco fu il migliore debutto per il gruppo, entrando subito alla posizione numero 10 della classifica Billboard 200. Il singolo React contiene la prima apparizione dell'allora sconosciuto 50 Cent."}
{"id": "1159468", "revid": "767487", "url": "https://it.wikipedia.org/wiki?curid=1159468", "title": "Goodnight Vienna", "text": "Goodnight Vienna \u00e8 il quarto album solista di Ringo Starr, pubblicato su etichetta Apple Records il 15 novembre 1974 nel Regno Unito e il 18 novembre negli States. Fu il suo ultimo album studio a essere stato pubblicato per l'etichetta; l'ultimo in assoluto fu la \"compilation\" \"Blast from Your Past\" del 1975.\nIl nome dell'album \u00e8 ispirato a un \"musical\" omonimo del 1932 di Herbert Wilcox, con musiche di George Posford.\nIl disco.\nComposizione dei brani e partecipazione.\nIl precedente album, \"Ringo\", del 1973, di grande successo commerciale, era principalmente basato sulla collaborazione di amici di Starr nel mondo della musica. Lo stesso avviene su \"Goodnight Vienna\", ma, a differenza del precedente, dove apparivano tutti i Beatles, qui la collaborazione con i suoi ex-compagni si riduce al solo John Lennon. Infatti, Paul McCartney era impegnato con i Wings per promuovere il disco \"Band on the Run\", mentre George Harrison, da solista, promuoveva \"Dark Horse\". Ugualmente, con le \"bonus tracks\", compaiono tutti e quattro i Beatles: a \"Six O'Clock\" suona McCartney, con la moglie Linda, e a \"Back Off Boogaloo\" suona Harrison. Altri personaggi di spicco nel mondo della musica ad apparire su questo 33 giri furono Billy Preston, Klaus Voorman, Dr. John, Elton John, Robbie Robertson, Harry Nilsson e Nicky Hopkins.\nLe uniche \"guest star\" a contribuire con un brano furono Lennon, Elton John e Nilsson, che composero rispettivamente \"(It's All Down to) Goodnight Vienna\" e la sua \"reprise\", brani scritti appositamente per Ringo, \"Snookeroo\", scritta con Bernie Taupin, ed \"Easy for Me\". Ringo e Vini Poncia, suo frequente coautore, composero \"Oo-Wee\" e \"All by Myself\", mentre solo il primo \"Call Me\". Nel brano compaiono varie \"cover\": \"Only You (And You Alone)\", di Buck Ram e Ande Rand, \"Occapella\" di Allen Toussaint, \"Husbands and Wives\" di Roger Miller e \"No No Song\"; di quest'ultima canzone a volte i crediti indicano solo Hoyt Axton, mentre altre volte si aggiunge David Jackson. Il primo pubblic\u00f2 una sua versione, ma dopo quella di Ringo Starr. La realizzazione della \"cover\" di \"Only You\" venne suggerita da Lennon. Starr e Nilsson furono compagni di sbronze di Lennon durante il celebre lost weekend di quest'ultimo.\nRegistrazione.\nJohn Lennon invi\u00f2 un \"demo\" al compagno di \"(It's All Down to) Goodnight Vienna\", registrato il 28 luglio, e di \"Only You (And You Alone)\" poco prima l'inizio delle registrazioni dell'album. Ambedue le registrazioni sono state poi incluse sulla \"John Lennon Anthology\" del 1998, cos\u00ec come il \"demo\" di \"I'm the Greatest\". L'album venne registrato, ad agosto, ai Sunset Sound Studios ed ai Producer's Workshop Studios di Los Angeles, sotto la produzione di Richard Perry. Le tracce \"Goodnight Vienna\" ed \"Only You\" vennero registrate il 24 agosto, con la supervisione di Lennon. Nel brano \"Easy for Me\", di Nilsson, l'arrangiamento degli archi \u00e8 ad opera di Trevor Lawrence e Vini Poncia, e l'orchestra \u00e8 stata condotta da Perry. Dalle sessioni di registrazione rimase uno scarto, \"Snookian\", che venne pubblicato nel singolo \"No No Song/Snookian/Snookeroo\", distribuito dalla Capitol Records nel 1983.\nPubblicazione.\nL'album ebbe un grande successo: arriv\u00f2 all'ottava posizione negli USA ed alla trentesima nel Regno Unito; fu l'ultima volta che un disco del batterista entr\u00f2 in classifica in Inghilterra per un lungo periodo di tempo, fino a \"Vertical Man\" del 1998. Il numero di serie negli States era Apple PCS 7168, mentre in Gran Bretagna SW 3417. Il 33 giri entr\u00f2 nelle classifiche di numerosi altri stati: in Canada arriv\u00f2 alla quattordicesima posizione, in Germania alla trentanovesima, in Austria all'ottava, in Norvegia alla settima, in Italia alla dodicesima, in Australia all'undicesima, in Danimarca quinto ed in Francia alla quarta. Nelle classifiche di fine anno, negli Stati Uniti \u00e8 arrivato sessantunesimo, in Italia quarantaduesimo, in Francia ventiquattresimo, in Australia ottantesimo ed in Canada sessantottesimo. Nel Regno Unito venne eliminato dal catalogo nel dicembre 1979. Negli States venne ristampato nel febbraio 1981 dalla Capitol Records con il numero di serie SN-16219.\nAnche i singoli riscossero successo. Il primo singolo estratto dall'album, \"Only You (And You Alone)/Call Me\", venne pubblicato l'11 novembre 1974 negli Stati Uniti ed il 15 dello stesso mese in Gran Bretagna. Il singolo raggiunse la sesta posizione sulla classifica Billboard Pop 100 e la prima su quella dell'Adult Contemporary negli USA e la ventottesima nel Regno Unito. Il 27 gennaio 1975 venne pubblicato \"No No Song/Snookeroo\" in America; raggiunse la terza posizione su Billboard e la prima in Canada. Il 21 febbraio invece usc\u00ec \"Snookeroo/Oo-Wee\" solo nel Regno Unito, e fu il primo 45 giri di Ringo a non entrare in classifica. L'ultimo singolo estratto dal 33 giri fu \"Goodnight Vienna/Oo-Wee\", che non venne pubblicato in patria; il lato A consiste in un \"medley\" tra la prima e l'ultima traccia dell'album. Il disco arriv\u00f2 alla trentunesima posizione negli USA ed alla tredicesima nel Canada. Per promuovere la \"compilation\" \"Blast from Your Past\" del 1975, il 9 gennaio dell'anno seguente venne pubblicato il singolo \"Oh My My/No No Song\" dalla Apple Records nel Regno Unito; il 45 giri, l'ultimo di Ringo per la Apple Records, non entr\u00f2 in classifica.\nLa copertina venne disegnata da Ray Koara, ed \u00e8 tratta dal film \"The Day the Earth Stood Still\" del 1951. Il posto di Ringo era originariamente di Micheal Rennie, ed era il robot Klaatu. Le fotografie apparse all'interno dell'album sono state invece scattate da Larry Emerine. Nel 1976 una \"band\" canadese, chiamata Klaatu, realizzarono un album dallo stesso titolo, il quale fece credere a molte persone che fossero i Beatles sotto pseudonimo, per cui il 33 giri vendette un milione di copie. In un poster dell'album appaiono anche le parole per far \"risvegliare\" la macchina, ovvero \"Klaatu Barada Nitku\".\nPer promuovere l'album, venne realizzato uno \"spot\" televisivo, ripreso il 14 novembre 1974 sul tetto del Capitol Records Building di Los Angeles, con Ringo vestito in una tuta da astronauta. Nel video, prodotto dalla Vidtronics Company, si vede Starr suonare la batteria e, nella strada, marciare una banda; in una visione panoramica, lo si vede salutare dal tetto dell'edificio. Nel sottofondo si possono sentire \"Goodnight Vienna\", \"Only You\" e delle conversazioni tra Lennon e Ringo. Per \"Only You\" \u00e8 stato realizzato un \"videoclip\", diretto da Stanley Dorfman, con un tema simile a quello della copertina dell'album. Nel filmato appare anche Harry Nilsson, il quale legge un giornale con la fotografia di Starr con la tuta d'astronauta; dopo quest'inquadratura, compare anche l'arrivo del batterista su di un'astronave, e la partenza dei due a bordo di un elicottero. Venne trasmesso per la prima volta sul \"Top of the Pops\" del 19 dicembre 1974.\nSia sulla raccolta \"Blast from Your Past\" del 1975 che su \"\" del 2007 compaiono i brani \"No No Song\" ed \"Only You (And You Alone)\"; sulla seconda ci sono inoltre \"(It's All Down to) Goodnight Vienna\" e \"Snookeroo\". Sulla versione digitale di \"Photograph\", intitolata \"Photograph: The Digital Greatest Hits\", compare anche \"Oo-Wee\", al posto di \"Hey Baby\".\nTracce.\nRistampa su CD.\nL'album \u00e8 stato ristampato su CD nel dicembre 1992, con 3 \"bonus tracks\""}
{"id": "1159469", "revid": "135229", "url": "https://it.wikipedia.org/wiki?curid=1159469", "title": "Laghi artificiali", "text": ""}
{"id": "1159471", "revid": "767487", "url": "https://it.wikipedia.org/wiki?curid=1159471", "title": "Landser (gruppo musicale)", "text": "I Landser sono stati un gruppo musicale hard rock neo-nazi tedesco formatisi a Berlino nel 1991.\nLa band, che \u00e8 ufficialmente fuorilegge in Germania, era chiamata precedentemente \"Endl\u00f6sung\" (soluzione finale) ed \u00e8 stata fondata dai membri del gruppo neo-nazi \"Die Vandalen - Ariogermanische Kampfgemeinschaft\" (I Vandali - Associazione di Combattimento ariogermanica), fondata nel 1982. Hanno fatto un solo concerto aperto al pubblico, indossando le maschere, ma hanno suonato in molti locali di Berlino.\nAzioni legali.\nNel dicembre 2003 tre membri dei Landser sono stati giudicati colpevoli di \"aver formato un'organizzazione criminale\", in virt\u00f9 delle leggi che regolano la pubblicazione di materiale che diffama i caduti alla seconda guerra mondiale, o che incita alla discriminazione razziale, che in Germania, e in altre nazioni, \u00e8 un crimine. Due membri della band hanno subito alcune restrizioni delle loro libert\u00e0, mentre il leader della band, Michael \"Lunikoff\" Regener \u00e8 stato condannato alla prigione, facendo della band la prima a essere dichiarata illegale in Germania. Il 10 marzo 2005 la corte d'appello della Germania (Corte Federale Tedesca di Giustizia) ha respinto il ricorso in appello di Regener e confermatola sua condanna.\nRegener produceva ancora CD mentre aspettava l'esito del suo appello. Dopo lo scioglimento forzato dei Landser, Regener aveva intrapreso una nuova strada con i vecchi membri, fondando nel 2003 una nuova band, chiamata Die Lunikoff Verschw\u00f6rung. Finora hanno prodotto molti CD, comprendenti \"Die R\u00fcckkehr des Unbegreiflichen\", \"Amalek Vol. 1 &amp; 2\" del 2004, e \"Niemals auf Knien\" nel 2005. I testi di questi cd sono stati controllati dalle autorit\u00e0 federali tedesche per vedere se sono punibili secondo la legge tedesca.\nIl 21 ottobre 2006, centinaia di militanti neo-nazisti hanno lanciato una protesta davanti alla prigione dove era detenuto Michael Regener, richiedendo il suo rilascio.\nProduzione.\nI Landser hanno registrato la loro musica in Germania, ma hanno la produzione dei loro CD all'estero, principalmente negli Stati Uniti, Canada ed Europa orientale. La musica \u00e8 distribuita online da alcuni venditori underground ed \u00e8 presente nelle reti peer to peer; \u00e8 possibile inoltre comprarla da alcune etichette discografiche degli Stati Uniti e in alcune nazioni europee dove tale musica \u00e8 legale (Europa orientale e Regno Unito).\nTemi musicali.\nIl loro primo album \u00e8 stato intitolato \"Das Reich kommt wieder\" (\"Il Reich verr\u00e0 di nuovo\"). Altri album dei Landser sono \"Ran an den Feind\" (\"Prendi i nemici\"), dove la titletrack, --un remake RAC della marcia militare tedesca del 1940 \"Bomben auf England\"\u2014incita al bombardamento di Israele. Altre canzoni inneggiano uno dei bracci destri di Adolf Hitler, Rudolf Hess, e, in \"Opa war Sturmf\u00fchrer\" (\"Mio nonno era uno Sturmf\u00fchrer\"), fa un tributo al nonno che era un ufficiale nazista delle SS.\nLa loro musica \u00e8 contro i neri (\"Afrika-Lied/Afrika f\u00fcr Affen\", \"La canzone dell'Africa/Africa per le scimmie\"), i turchi (\"Wieder mal kein Tor f\u00fcr T\u00fcrkiyemspor\" \"nessun goal per la T\u00fcrkiyemspor\", una squadra di calcio di Berlino-est fondata da immigrati turchi), polacchi (\"Polackentango\"), e comunisti (\"10 kleine Kommieschweine\", \"10 maialini comunisti\"). Nelle loro canzoni inneggiano alla violenza verso i succitati gruppi, ma anche verso gli extracomunitari in generale, i pedofili, gli omosessuali e gli Ebrei."}
{"id": "1159474", "revid": "36426", "url": "https://it.wikipedia.org/wiki?curid=1159474", "title": "Palazzo Grifoni", "text": ""}
{"id": "1159480", "revid": "767487", "url": "https://it.wikipedia.org/wiki?curid=1159480", "title": "Iron (Ensiferum)", "text": "Iron \u00e8 il secondo album del gruppo musicale finlandese Ensiferum. \u00c8 l'ultimo album che vede alla voce Jari M\u00e4enp\u00e4\u00e4 che lascer\u00e0 il gruppo in seguito per unirsi ai Wintersun. Lo stesso vale per il batterista Oliver Fokin che anch'egli lascer\u00e0 gli Ensiferum nel 2005 (un anno dopo Jari che lasci\u00f2 gli Ensiferum nel 2004) per anch'egli unirsi ai Wintersun.\nCuriosit\u00e0.\nCome bonus track dell'edizione limitata \u00e8 presente una cover dei Metallica, \"Battery\".\nUn classico dei concerti del gruppo finlandese \u00e8 la titletrack di quest'album: \"Iron\" \u00e8 infatti un vero must nella chiusura dei concerti degli Ensiferum, in cui il gruppo sprona il pubblico a gridare \"Ta Ta Ta Ta, Ta Ta Ta Ta!\", ovvero la parte iniziale della canzone."}
{"id": "1159494", "revid": "110157", "url": "https://it.wikipedia.org/wiki?curid=1159494", "title": "Blast from Your Past", "text": "Blast From Your Past \u00e8 il quinto album musicale solista e prima raccolta di Ringo Starr, pubblicato il 12 dicembre 1975 su etichetta Apple Records.\nIl disco.\nI brani.\n\"Blast From Your Past\" raccoglie i successi che Ringo aveva ottenuto nella sua carriera solista. Si tratta per la maggior parte di singoli entrati nelle zone alte delle classifiche americane e inglesi. Infatti, \"You're Sixteen\", \"Photograph\" e \"Only You\" erano arrivati al primo posto in classifica negli Stati Uniti ed i primi due erano entrati nella Top 10 britannica, \"No No Song\" e \"Oh My My\" erano \"hit\" da Top 5 negli USA, ed \"It Don't Come Easy\", con il suo lato B \"Early 1970\", e \"Back Off Boogaloo\" erano stati singoli di successo di Starr internazionalmente. L'unico brano non pubblicato come singolo era \"I'm the Greatest\", scritta e composta da John Lennon.\nPubblicazione ed accoglienza.\nLa \"compilation\" venne pubblicata il 12 dicembre 1975 dalla Apple Records; il numero di catalogo nel Regno Unito era PCS 7170, mentre quello negli USA SW-3422. Nello stesso periodo venne pubblicata in vari altri Stati del mondo. Anche se i brani contenuti nel 33 giri avevano avuto molto successo, non entr\u00f2 in classifica in Gran Bretagna ed arriv\u00f2 alla trentesima posizione negli Stati Uniti. In Norvegia \u00e8 arrivato ventunesimo ed in Australia novantacinquesimo. Fu l'ultimo disco della Apple fino a quando non venne ripristinata per le pubblicazioni dei Beatles negli anni novanta. Proprio per questo motivo, la mela sui lati del disco \u00e8 rossa invece che verde.\nNel Regno Unito, dall'album, per promuoverlo, venne estratto il singolo \"Oh My My/No No Song\"; mentre in America erano state pubblicate come singolo, aventi rispettivamente come \"b-sides\" \"Step Lightly\" e \"Snookeroo\", si trattava ancora di tracce di un album in Inghilterra. Il singolo, pubblicato il 9 gennaio 1976 dalla Apple, aveva il numero di serie R 6011; non \u00e8 entrato in classifica. Fu l'ultimo singolo di Starr per l'etichetta.\nTracce.\nRistampa su CD.\nL'album \u00e8 stato ristampato su CD nel 1989, senza tracce bonus."}
{"id": "1159497", "revid": "71155", "url": "https://it.wikipedia.org/wiki?curid=1159497", "title": "DSDM", "text": ""}
{"id": "1159498", "revid": "1632387", "url": "https://it.wikipedia.org/wiki?curid=1159498", "title": "Heretic (Morbid Angel)", "text": "Heretic \u00e8 il settimo album della band Morbid Angel."}
{"id": "1159507", "revid": "36426", "url": "https://it.wikipedia.org/wiki?curid=1159507", "title": "Giovanni dell'Opera", "text": ""}
{"id": "1159508", "revid": "110157", "url": "https://it.wikipedia.org/wiki?curid=1159508", "title": "Bertrange (Lussemburgo)", "text": "Bertrange (in lussemburghese: \"Bartreng\", in tedesco: \"Bartringen\") \u00e8 un comune del Lussemburgo sud-occidentale. Fa parte del cantone di Lussemburgo, nel distretto di Lussemburgo. Si trova ad ovest della capitale.\nNel 2005, la citt\u00e0 di Bertrange, capoluogo del comune che si trova nella parte nord-orientale del suo territorio, aveva una popolazione di 5.724 abitanti. "}
{"id": "1159513", "revid": "110157", "url": "https://it.wikipedia.org/wiki?curid=1159513", "title": "Contern", "text": "Contern (in lussemburghese: \"Conter\") \u00e8 un comune del Lussemburgo sud-occidentale. Fa parte del cantone di Lussemburgo, nel distretto di Lussemburgo. Si trova ad est della capitale.\nNel 2005, la citt\u00e0 di Contern, capoluogo del comune che si trova nella parte sud-occidentale del suo territorio, aveva una popolazione di 1.065 abitanti. Le altre localit\u00e0 che fanno capo al comune sono Medingen, Muhlbach, Moutfort e Oetrange."}
{"id": "1159515", "revid": "1305772", "url": "https://it.wikipedia.org/wiki?curid=1159515", "title": "International Service for Human Rights", "text": "L'International Service for Human Rights (ISHR) \u00e8 una Organizzazione non governativa con sedi a Ginevra e New York fondata nel 1984. Si interessa di diritti umani ed \u00e8 in particolare specializzata nel fornire addestramento, informazioni ed assistenza per gli attivisti dei diritti umani in tutto il mondo sia ad istituti internazionali (anche l'ONU) che regionali.\nISHR \u00e8 diviso in tre dipartimenti: l'Unit\u00e0 Informativa, il Programma di Istruzione ed Addestramento (ETP) e l'Ufficio per i Difensori di Diritti Umani (HRDO).\nL'Unit\u00e0 Informativa ha compilato di recente una guida per la transizione dallo Commissione per i Diritti Umani dell'ONU allo Consiglio per i diritti umani delle Nazioni Unite intitolato \"A New Chapter for Human Rights\".\nL'ETP istruisce i difensori dei diritti umani somministrando corsi ed organizzando workshop sia a Ginevra che nel resto del mondo insegnando come usare le leggi e le procedure internazionali e locali sui diritti umani per definire e realizzare le strategie pi\u00f9 opportuni. L'ETP lavora principalmente con l'ONU, ma addestra anche altre organizzazioni intergovernative e regionali.\nISHR \u00e8 ossia uno dei autori di Principi di Yogyakarta."}
{"id": "1159517", "revid": "38120", "url": "https://it.wikipedia.org/wiki?curid=1159517", "title": "Angelo (Timely Comics)", "text": "Angelo (\"Angel\"), il cui vero nome \u00e8 Thomas Halloway, \u00e8 un supereroe dei fumetti, ideato da Paul Gustavson (testi e disegni) nel 1939 e pubblicato da Timely Comics (divenuta Marvel Comics).\nBiografia del personaggio.\nQuando sua madre mor\u00ec di parto, Thomas, il figlio di una guardia carceraria, crebbe sotto l'influenza delle altre guardie ma anche dei carcerati, che lo introdussero ai segreti dei bassifondi. Thomas si guadagn\u00f2 il suo soprannome \"l'Angelo\" salvando un detenuto (\"Bob Soler\") dalla sedia elettrica.\nL'Angelo non aveva super poteri, ma nella sua veste di detective privato, utilizzando tutto ci\u00f2 che aveva imparato durante l'infanzia e la sua ampia conoscenza delle altre culture (antiche e contemporanee), riusciva a neutralizzare tutti gli avversari. Acquis\u00ec anche la facolt\u00e0 di volare grazie al \"Capo di Mercurio\", che gli fu donato come ringraziamento per avere aiutato una donna di 4000 anni.\nAttivo a partire dal 1938, l'Angelo si ritir\u00f2 nel 1949 e il suo posto venne preso dal fratello Simon, dopo essersi accompagnato ad Abominio (\"Abominiation\"), fu ucciso da Zeitgeist.\nThomas invece, dopo avere fatto parte del gruppo V-Battalion, composto da ex supereroi della Golden Age, ricomparir\u00e0 in \"U.S. Agent\" n. 4 come finanziatore del programma \"Flagello dei criminali\", probabilmente all'oscuro della presenza del Teschio Rosso nell'operazione. Venne salvato da Capitan America e da Vormund, che fermarono il piano del criminale di assassinare lui e altri ex eroi."}
{"id": "1159520", "revid": "767487", "url": "https://it.wikipedia.org/wiki?curid=1159520", "title": "Ringo's Rotogravure", "text": "Ringo's Rotogravure \u00e8 il sesto album solista in studio di Ringo Starr, quinto contenente brani inediti; venne pubblicato il 17 settembre 1976 su etichetta Polydor per il Regno Unito e Atlantic Records per gli Stati Uniti.\nIl disco.\nComposizione.\nVolendo continuare la tecnica \"all-stars\" dei due album precedenti, Starr chiese dei brani a George Harrison, John Lennon e Paul McCartney, suoi ex-compagni dei Beatles, e ad Eric Clapton; inoltre, altri personaggi di spicco del mondo della musica apparsi sull'album sono Melissa Manchester, Dr. John, Peter Frampton ed i Brecker Brothers. Harrison forn\u00ec a Starr \"I'll Still Love You\", originariamente intitolata \"When Every Song Is Sung\"; l'autore aveva tentato gi\u00e0 di farla registrare a svariati artisti, e la cedette a Ringo quando quest'ultimo gliela chiese espressamente. Assente durante la registrazione, Harrison inizi\u00f2 un'azione legale perch\u00e9 non apprezzava l'arrangiamento; il caso venne chiuso in breve tempo. Lennon forn\u00ec al compagno \"Cookin (In The Kitchen Of Love)\"', scritta appositamente per lui. Anche \"Pure Gold\", la canzone composta da McCartney, era stata pensata per il batterista. Clapton diede \"This Be Called a Song\".\nStarr, anche per quest'album, collabor\u00f2 con Vini Poncia, al secolo Vincent Poncia; la loro \"parternship\" musicale era iniziata con l'album \"Ringo\" del 1973, e si concluse dopo l'album \"Bad Boy\". In totale, scrissero assieme dodici brani pubblicati ufficialmente; su \"Ringo's Rotogravure\" hanno scritto \"Cryin\"' e \"Lady Gaye\". Nei crediti compositivi di quest'ultima appare anche Clifford T. Ward, che aveva composto il brano \"Gaye\", sul quale i due si erano basati. Ringo ha inoltre composto, assieme alla compagna Nancy Andrews, il brano \"Las Brisas\".\nGli altri brani del disco sono \"A Dose of Rock 'n' Roll\", scritta dal compositore Carl Grozsman e ceduta a Starr, \"Hey! Baby\" \u00e8 una \"cover\" del brano scritto da Margaret Cobb e Bruce Channel e pubblicato da quest'ultimo e \"You Don't Know Me at All\" \u00e8 stata scritta da Dave Jordan. Il disco si chiude con una \"ghost track\", \"Spooky Weirdness\", contenente rumori di studio.\nRegistrazione.\nLe registrazioni iniziarono ad aprile 1976 ai Sunset Sound Studios di Los Angeles. Il 12 giugno John Lennon incontr\u00f2 Ringo Starr; egli suon\u00f2 su \"Cookin\"', di sua composizione, e su \"A Dose of Rock 'n' Roll\". Fu l'ultima sessione di registrazione del primo fino al quattro agosto 1980. Il 19 dello stesso mese, Paul e Linda McCartney registrarono con Ringo \"Pure Gold\". George Harrison non riusc\u00ec a partecipare alle sedute di persona, anche se ci furono tentativi di fissare una data. Il brano \"Las Brisas\" venne registrato in Messico con una \"band\" di un ristorante locale, chiamata Los Galleros; in essa, Ringo suona le maracas e Vini Poncia fa i cori. Dalle registrazioni sono rimasti tre inediti: \"Where Are You Going\", \"All Right\" e \"It's Hard to Be Lovers\".\nLa copertina ed il titolo.\nL'idea originale per la copertina era di Ringo stesso; venne preparata da Andrew Ayers. In copertina appare una foto di David Alexander, e sul retro copertina una porta degli uffici della Apple a Saville Row, fotografata da Tommy Hanley. In origine, nella confezione del disco erano inclusi degli occhiali per osservare i graffiti; alcuni di essi sono \"Give John a green card\", \"Get lost the rollers\", \"The Beatles are the best\", \"We love the Beatles\" e \"Long live the Beatles\". Le altre fotografie sono state scattate da Mark Hanauer ed Alexander.\nIl titolo, tradotto in italiano, significa rotocalcografia, un procedimento che si utilizza per le grosse tirature, dando una buona qualit\u00e0 della trama. La parola viene usata spesso nel film \"Easter Parade\" del 1947; si \u00e8 a conoscenza del fatto che il batterista abbia visto il film nel 1973, apprezzandolo.\nPubblicazione ed accoglienza.\n\"Ringo's Rotogravure\" \u00e8 stato il primo album di Ringo Starr ad essere pubblicato con la nuova etichetta discografica, l'Atlantic Records, distribuita nel Regno Unito dalla Polydor. In Gran Bretagna il 33 giri venne pubblicato il 17 settembre 1976 con il numero di serie 2302 040, mentre negli USA il 27 dello stesso mese con il numero di catalogo SD 18193. Mentre nel Regno Unito non entr\u00f2 in classifica, negli USA \u00e8 arrivato al ventottesimo posto.\nDall'LP vennero estratti numerosi singoli. Sia negli USA che in Inghilterra vennero pubblicati i singoli \"A Dose of Rock 'n' Roll/Cryin'\" e \"Hey! Baby/Lady Gaye\"; nel Regno Unito, dove sono usciti rispettivamente il 15 ottobre ed il 29 novembre 1976, non entrarono in classifica. Negli Stati Uniti, \"A Dose of Rock 'n' Roll\" venne pubblicato il 20 settembre, ed \u00e8 arrivato al ventiseiesimo posto, mentre \"Hey! Baby\", pubblicato il 22 novembre, \u00e8 arrivato al settantaquattresimo posto. In numerosi Stati europei, \u00e8 stato pubblicato il 45 giri \"You Don't Know Me at All/Cryin\"', ma l'unico Paese dove \u00e8 entrato in classifica \u00e8 stato la Norvegia, nazione nella quale \u00e8 arrivato ventunesimo. In Messico, venne pubblicato il singolo \"Las Brisas/Lady Gaye\" dalla Polyodr nel 1976.\nLa prima stampa venne eliminata dal catalogo nel 1979. Il disco venne ristampato nel giugno 1982 con il numero di catalogo 2485 235; negli USA \u00e8 stato ristampato su CD nel 1992 e nel 2010, mentre non \u00e8 stato mai pubblicato su CD nel Regno Unito. Le tracce \"A Dose of Rock 'n' Roll\", \"Hey! Baby\" e \"Cookin'\" sono state incluse sulla \"compilation\" ' del 1989; solamente le prime due sono state incluse su ', ma escluse dalla versione iTunes, venendo sostituite da \"Oo-Wee\" ed \"Have You Seen My Baby\"."}
{"id": "1159521", "revid": "287204", "url": "https://it.wikipedia.org/wiki?curid=1159521", "title": "Aprilia RS 250", "text": ""}
{"id": "1159523", "revid": "892776", "url": "https://it.wikipedia.org/wiki?curid=1159523", "title": "FBI Ten Most Wanted Fugitives", "text": "L'idea di compilare la lista nota come FBI Ten Most Wanted Fugitives (\"Dieci criminali pi\u00f9 ricercati dall'F.B.I.\" in inglese) venne durante una partita a Peppa, tenutasi verso la fine del 1949, tra J. Edgar Hoover, direttore del Federal Bureau of Investigation statunitense e William Kinsey Hutchinson, caporedattore dell'International News Service (oggi United Press International), che discutevano sui modi di pubblicizzare la cattura dei \"toughest guys\" (ossi duri) dell'FBI. Questo colloquio divenne un articolo che registr\u00f2 un consenso tale che il 14 marzo 1950 l'FBI annunci\u00f2 ufficialmente la lista per migliorare le proprie capacit\u00e0 di applicazione della legge nella cattura dei pi\u00f9 pericolosi latitanti.\nIl posizionamento nella lista non segue un criterio particolare. A ciascun individuo \u00e8 per\u00f2 assegnato un codice univoco sequenziale e nel caso di suoi nuovi inserimenti nella lista, solitamente questo codice \u00e8 mantenuto. Quando un soggetto \u00e8 inserito nella lista e poi catturato prima che questa venga resa pubblica, allora il codice \u00e8 \"ritirato\" e nella nuova lista si notano solo dei buchi nella sequenza dei codici. Per semplificare l'individuazione, inoltre, il codice dei ricercati e la data di inserimento \u00e8 posta in basso ogni volta che \u00e8 possibile.\nUn soggetto \u00e8 rimosso dalla lista in caso di cattura o morte o caduta delle accuse nei suoi confronti e subito sostituito da un altro scelto dall'FBI. In cinque casi, inoltre, l'FBI ha tolto dei nominativi avendo deciso che non erano pi\u00f9 un \"pericolo particolarmente minaccioso per la societ\u00e0\". Victor Manuel Gerena, aggiunto nella lista nel 1984, vi \u00e8 rimasto pi\u00f9 a lungo di qualsiasi altro: 32 anni. Billie Austin Bryant \u00e8 quello che vi \u00e8 rimasto per il periodo pi\u00f9 breve: due ore nel 1969. In alcune occasioni, infine, \u00e8 accaduto che l'FBI abbia aggiunto un \"Number Eleven\" (numero undici) alla lista quando era a caccia di un soggetto particolarmente pericoloso e nessuno di quelli gi\u00e0 in lista gli era da meno.\nLa lista \u00e8 normalmente affissa nei luoghi pubblici (ad esempio uffici postali).\nL'FBI gestisce anche una lista dei terroristi pi\u00f9 ricercati oltre che degli avvertimenti sul crimine, di persone scomparse ed altri tipi di latitanti.\nIl 17 giugno 2013, l'elenco ha raggiunto un totale cumulativo di 500 fuggitivi elencati. A partire dal marzo 2020, 523 fuggitivi erano stati elencati, dieci di loro donne, e 488 di loro sono stati catturati (93%), 162 (31%) di loro a causa di assistenza pubblica.\nLista attuale.\nVengono offerti premi per le informazioni che portano alla cattura dei fuggitivi nell'elenco; la ricompensa \u00e8 di almeno $100.000 per tutti i fuggitivi, attualmente superata nei casi di Jason Derek Brown a $200.000 e Rafael Caro Quintero a $20.000.000."}
{"id": "1159529", "revid": "767487", "url": "https://it.wikipedia.org/wiki?curid=1159529", "title": "Il cuore della foresta", "text": "Il cuore della foresta (\"Heartwood\") \u00e8 un film del 1998 diretto da Lanny Cotler.\nTrama.\nDue giovani trascorrono una splendida vita in una foresta del Nord della California. L'atmosfera selvatica fa nascere in loro un sentimento di amore. I due giovani per\u00f2 non sanno che nella parte pi\u00f9 profonda e insidiosa della foresta giace un segreto che camber\u00e0 per sempre la loro vita."}
{"id": "1159530", "revid": "77358", "url": "https://it.wikipedia.org/wiki?curid=1159530", "title": "Inferno di dante", "text": ""}
{"id": "1159535", "revid": "767487", "url": "https://it.wikipedia.org/wiki?curid=1159535", "title": "J~Sin Trioxin", "text": "Leader della band Mister Monster, \u00e8 morto all'et\u00e0 di 39 anni il 14 dicembre 2018.\nCarriera.\nLa carriera di J~Sin Trioxin \u00e8 strettamente legata a quella della sua band.\nNel 1998 la sua band fu subito riconosciuta come una delle pi\u00f9 \"insanguinate e mostruose\" di oggi nella scena underground del punk rock. Questa band si chiama Mister Monster e deve appunto la sua nascita al suo fondatore, cantante e chitarrista J~Sin Trioxin. \nGli altri componenti della band in quel periodo furono il bassista Mars Rio e il batterista Jimmy Skins. \nLa band ebbe subito fortuna. Si formarono, J~Sin scrisse i pezzi, registr\u00f2 demo ed album, ed usc\u00ec subito in commercio, e suonarono il loro primo show in sole sei settimane\nNell'Halloween del 1998 il pubblico rimase entusiasta della performance, e le copie del loro primo album \"Songs From The Crypt\" furono vendute tutte in meno di 4 giorni. \nSuccessivamente furono fatti dei mini tour nel New Jersey e a New York. \nNe seguirono dei piccoli tour nel New Jersey, poi vari cambi di \"line-up\" che hanno impiegato il resto dell'anno e hanno fatto fermare il gruppo.\nNel frattempo, J~Sin, nel 1999, registra un demo di cinque canzoni ed altre e realizza altri quattro pezzi per varie compilation. Nel 2001, dove J~Sin decide di finanziare in modo indipendente il suo prossimo album come Mister Monster, \"Over Your Dead Body\", il loro album di debutto definitivo.\nQuesto album \u00e8 stato ripubblicato con delle bonus track ed anche un video musicale \"This Night I Call Bad Luck\". Questo video \u00e8 stato incluso come bonus nel dvd del film horror \"\" dove la canzone appare nella colonna sonora insieme ad i Misfits.\nLa band \u00e8 anche apparsa nella recente compilation \"This Is Horrorpunk\" insieme ad altre band della scena horror punk.\nInoltre Mister Monster far\u00e0 parte anche del videogioco della Activision \"Vampire The Masquerade: Bloodlines\".\nGrazie ai numerosi tour ed album autoprodotti, Mister Monster/J~Sin Trioxin \u00e8 diventato un personaggio di culto negli Stati Uniti ed \u00e8 conosciuto anche nel resto del mondo. Ha anche un fansclub, the Skeleton Crew, che lo supporta e lo promuove dentro e fuori dagli Stati Uniti.\nL'attuale formazione della band vede J~Sin Trioxin, Paulie Lifeless, e Fang Alphamyle."}
{"id": "1159536", "revid": "1005847", "url": "https://it.wikipedia.org/wiki?curid=1159536", "title": "Fronte di Liberazione Nazionale", "text": ""}
{"id": "1159542", "revid": "767487", "url": "https://it.wikipedia.org/wiki?curid=1159542", "title": "Ringo the 4th", "text": "Ringo the 4th \u00e8 il settimo album solista in studio di Ringo Starr, sesto contenente brani inediti; venne pubblicato a settembre 1977 su etichetta Polydor/Atlantic Records.\nIl disco.\nStoria e composizione dei brani.\nIl precedente album \"Ringo's Rotogravure\" non aveva riscosso il successo di \"Ringo\" del 1973 e \"Goodnight Vienna\" del 1974, anche se era stato realizzato, come questi ultimi, con la tecnica \"all-stars\": numerosi personaggi di spicco del mondo della musica contribuivano alla realizzazione dell'album, fra cui i suoi ex-compagni dei Beatles. Allora Ringo Starr decise d'interrompere questa formula, con qualche parziale eccezione ai cori. Mentre nei precedenti album i contributi compositivi del batterista erano ridotti a pochi brani, in questo Starr \u00e8 il coautore di tutti i brani assieme a Vini Poncia; questo \u00e8 infatti l'apice della partnership tra i due, iniziata con \"Ringo\". Le uniche tracce a fare eccezioni sono \"Drowning in the Sea of Love\", \"cover\" dell'originale di Joe Simon, \"Tango All Night\", originariamente interpretata dal gruppo La Seine, \"Can She Do It Like She Dances\" e \"Sneaking Sally Through the Alley\", \"cover\" di un brano di Robert Palmer contenuto sull'omonimo album, composto da Allen Toussaint.\nRegistrazione.\nLe sessioni di registrazione iniziarono il 5 febbraio 1977 ai Cherokee Studios di Los Angeles; vennero inizialmente registrati due brani poi non pi\u00f9 pubblicati, \"Lover Please\" e \"Wild Shining Stars\", ma entro la fine del mese vennero registrate \"Out on the Streets\", \"It's No Secret\" e \"Gypsies in Flight\", tutti brani originali poi pubblicati. A giugno dello stesso anno, le registrazioni si spostarono agli Atlantic Studios di New York, dove venne ultimato l'album e dove venne registrata \"Just a Dream\", lato B sia del singolo \"Wings\" che di \"Drowning in the Sea of Love\". Alla fine del mese, le sessioni di registrazione tornarono a LA, dove vennero registrate quattro canzoni tuttora inedite: \"Birmingham\", \"This Party\" o \"The Party\", una differente versione di \"Just a Dream\" e \"By Your Side\". Sono rimaste inedite anche due registrazioni casalinghe, \"Nancy, Ringo, Vini and Friends\" e \"Duet - Nancy and Ringo\", ispirate dalla fidanzata di Starr, Nancy Andrews.\nPubblicazione.\n\"Ringo the 4th\", cos\u00ec chiamato perch\u00e9 Starr considerava il suo primo album \"Ringo\" e non \"Sentimental Journey\", venne pubblicato negli Stati Uniti il 26 settembre 1977 e nel Regno Unito il 30 dello stesso mese. L'album fu un tremendo insuccesso: non entr\u00f2 in classifica nella patria del batterista e la sua posizione pi\u00f9 alta negli USA fu la centosessantaduesima. Mentre in Gran Bretagna gi\u00e0 la \"compilation\" \"Blast from Your Past\" del 1975 non era entrata in classifica, in America \"Ringo's Rotogravure\" era arrivato al ventottesimo posto. In Inghilterra venne pubblicato dalla Polydor Records con il numero di serie 2310 556, mentre negli USA dall'Atlantic Records con il numero di catalogo SO 19108. I risultati in classifica furono omogenei in tutto il mondo; in Canada rimase in classifica per due settimane, debuttando alla novantanovesima posizione il 29 ottobre ed arrivando alla novantaquattresima la settimana successiva, mentre in Australia \u00e8 arrivato sessantacinquesimo. Dopo questo \"flop\", l'Atlantic Records licenzi\u00f2 Starr. Fu l'unico 33 giri ad essere pubblicato da un ex-\"beatle\" nel 1977.\nDall'album vennero estratti numerosi singoli. Il primo fu \"Drowning in the Sea of Love/Just a Dream\", pubblicato il 16 settembre 1977 in Gran Bretagna; era stato pianificato che il 45 giri venisse pubblicato anche in America, ma venne sostituito da \"Wings/Just a Dream\"; comunque, il 18 ottobre usc\u00ec anche negli \"States\". Nessuno dei singoli entr\u00f2 in classifica, anche se \"Wings\" viene pubblicizzato da Ringo con un'intervista con il DJ Dave Herman a Los Angeles il 5 settembre 1977. Il singolo \"Sneaking Sally Through the Alley/Tango All Night\" venne pubblicato in Australia nel 1977, mentre \"Tango All Night/It's No Secret\" venne pubblicato in Spagna nel 1978.\nL'unico brano di \"Ringo the 4th\" incluso in una \"compilation\" \u00e8 stato \"Can She Do It Like She Dances\", pubblicato su ' del 1989; nessun brano \u00e8 apparso su ' del 2007. \"Wings\", cos\u00ec come \"Step Lightly\", \u00e8 stata registrata una seconda volta per l'album \"Ringo 2012\" del 2012. \"Wings\" \u00e8 anche l'unico brano eseguito dal vivo da Ringo Starr, nei \"tours\" della All-Starr Band del 2012 e del 2013; una versione \"live\" \u00e8 stata donata per l'album \"Songs After Sandy: Friends of Red Hook for Sandy Relief\", in sostegno alle vittime dell'uragano Sandy.\nTracce.\nRistampa su CD.\nL'album \u00e8 stato ristampato su CD nel 1992, senza tracce bonus. Resta dunque ufficialmente inedita su un \"compact disc\" \"Just a Dream\". Il \"compact disc\" non \u00e8 stato pubblicato in Gran Bretagna."}
{"id": "1159544", "revid": "767487", "url": "https://it.wikipedia.org/wiki?curid=1159544", "title": "Forze armate di liberazione nazionale", "text": "Le Forze armate di liberazione nazionale o FALN (dallo spagnolo: Fuerzas Armadas de Liberaci\u00f3n Nacional) erano un'organizzazione terrorista clandestina operante in Porto Rico che ha lottato per la completa indipendenza dell'isola.\nTra il 1974 ed il 1983 il FALN si \u00e8 reso responsabile di pi\u00f9 di 120 attentati dinamitardi contro gli interessi statunitensi. Oggi non \u00e8 pi\u00f9 attiva."}
{"id": "1159545", "revid": "307923", "url": "https://it.wikipedia.org/wiki?curid=1159545", "title": "Bianco di Pitigliano (disambigua)", "text": ""}
{"id": "1159548", "revid": "1919734", "url": "https://it.wikipedia.org/wiki?curid=1159548", "title": "Esercito segreto armeno per la liberazione dell'Armenia", "text": "LEsercito segreto armeno per la liberazione dell'Armenia (in acronimo ASALA da Armenian Secret Army for the Liberation of Armenia), in armeno \u0540\u0561\u0575\u0561\u057d\u057f\u0561\u0576\u056b \u0531\u0566\u0561\u057f\u0561\u0563\u0580\u0578\u0582\u0569\u0565\u0561\u0576 \u0540\u0561\u0575 \u0533\u0561\u0572\u057f\u0576\u056b \u0532\u0561\u0576\u0561\u056f (\u0540\u0531\u0540\u0533\u0532) era una organizzazione guerrigliera marxista-leninista che oper\u00f2 dal 1975 al 1986. L'ASALA \u00e8 responsabile dell'uccisione di pi\u00f9 di 30 diplomatici turchi in tutto il mondo e del ferimento di molti altri. Alla stessa organizzazione sono ricondotte anche azioni rivendicate dal gruppo Orly e dall'organizzazione 3 ottobre.\nIl principale obiettivo dell'ASALA era \"costringere il governo turco a riconoscere pubblicamente la sua responsabilit\u00e0 per la morte di 1.5 milioni di armeni nel 1915, pagare un risarcimento e cedere il territorio necessario per la creazione di una patria armena\". Tale territorio avrebbe dovuto essere quello gi\u00e0 promesso agli armeni con il trattato di S\u00e8vres nel 1920 (che non \u00e8 mai divenuto esecutivo) dal presidente degli Stati Uniti Woodrow Wilson, la cosiddetta \"Armenia wilsoniana\".\nNegli anni ottanta gli Stati Uniti hanno inserito l'ASALA tra le organizzazioni terroristiche.\nOrigini.\nL'organizzazione fu fondata a Beirut nel 1975, nel pieno della guerra civile libanese, da Hagop Hagopian, dal reverendo pastore James Kamusian e dallo scrittore Kevork Ajemian con l'aiuto di simpatizzanti palestinesi. All'inizio si faceva chiamare \"Gruppo prigioniero Gurgen Yanikian\" dal nome di colui che due anni prima, nel 1973 aveva assassinato a Los Angeles per ragioni politiche due consoli turchi.\nL'organizzazione seguiva un modello di ispirazione politica di sinistra anche se molto forte, se non prevalente, era il sentimento nazionalistico armeno. L'apice della struttura era costituita dal Comando generale del popolo di Armenia (VAN). L'addestramento era spesso svolto in campi palestinesi.\nIl logo adottato dall'organizzazione riporta l'intestazione della stessa (in armeno, arabo ed inglese) con la mappa del territorio armeno sottratto dai turchi sullo sfondo di un combattente che impugna un'arma.\nObiettivi politici.\nGli scopi della nascita e dell'attivit\u00e0 dell'ASALA vanno sostanzialmente ricondotti a:\nAttivit\u00e0.\nI gruppi di azione sono attivi, oltre che in Libano, anche in Francia ed in Svizzera; ma non \u00e8 escluso che siano le stesse persone che si spostano da una localit\u00e0 ad un'altra.\nLe rivendicazioni sono quasi tutte dell'Asala e, saltuariamente anche del JCAG (\"Justice Commandos Against Armenian genocide\") o di \u201cNuova resistenza armena\u201d.\nGli episodi fino a tutto il \u201878 sono sporadici, ancorch\u00e9 in alcuni casi molto gravi: a Roma (09/06/77) l'ambasciatore presso la Santa Sede, a Parigi viene ucciso (22/10/75) l'ambasciatore turco, a Beirut cade (16/02/76) il primo segretario di ambasciata ed a Madrid (02/06/78) un ex ambasciatore, la moglie di quello in carica ed un autista.\nQuindici nel 1979 gli attentati portati a termine prevalentemente in Francia, Svizzera ed Italia con due vittime oltralpe.\nGli obiettivi continuano ad essere soprattutto turchi ma non mancano attentati esplosivi che riguardano gli uffici di altre compagnie aeree e che non sempre possono essere ricollegati con certezza all'Asala ed alle altre sigle (a Londra spunta anche un \"\u201cFronte di liberazione armeno\u201d\").\nNel 1980 comincia il triennio pi\u00f9 intenso di attivit\u00e0. In quell'anno sono oltre trenta le azioni compiute che provocano anche alcune vittime: due a Roma (11 marzo), due ad Atene (luglio), due a Lione (agosto) ed una a Sydney.\nMa cambia anche la strategia di lotta: non pi\u00f9 solo obiettivi turchi ma anche francesi e svizzeri soprattutto dopo l'arresto il tre ottobre di due membri dell'Asala a Ginevra; si crea il gruppo \"3 ottobre\" (presumibilmente formato dagli stessi attivisti dell'Asala) che prende di mira la Swissair, banche ed uffici della Confederazione elvetica al punto che l'attivit\u00e0 contro i turchi sembra quasi passare in secondo piano.\nA parte tre azioni che provocano il ferimento di personale diplomatico turco, tutte le azioni si riconducono allo scoppio nottetempo di ordigni esplosivi che non arrecano fortunatamente conseguenze a persone.\nPoco meno di quaranta sono, invece, gli attacchi nel 1981: quasi tutti portati a Parigi, in Svizzera ed i Italia. Poco significative le azioni condotte negli Stati Uniti (a Los Angeles), spunta una cellula a Teheran mentre quella libanese \u00e8 praticamente inattiva. Non mancano le vittime: due addetti d'ambasciata a Parigi (4 marzo), due guardie dell'ambasciata di Teheran nel corso di un assalto conclusosi con la morte anche di un membro dell'Asala (12 marzo) ed un addetto diplomatico a Ginevra: in questa operazione viene arrestato Mardiros Jamgotchian e per tutta risposta viene creato il gruppo \u201c\"9 giugno\"\u201d che intensificher\u00e0 nei mesi successivi le azioni contro sedi elvetiche.\nUn morto anche nell'assalto condotto il 24 settembre a Parigi al consolato turco con 56 ostaggi poi rilasciati. Tra ottobre e novembre la capitale francese registra una bomba a settimana con azioni rivendicate dai gruppi \u201c\"Settembre Francia\"\u201d e \u201c\"Orly Organization\"\u201d; l'Asala sparisce praticamente di scena, salvo sporadiche azioni, fino al 1983.\nIl 1982 vede diminuire il numero di attentati ma non la gravit\u00e0 degli stessi.\nA marzo si ripresenta il gruppo libanese (due morti in un teatro di Beirut), a maggio nel Massachusetts viene ucciso il console onorario turco, a giugno cade a Lisbona un addetto di ambasciata con la moglie, ad agosto stessa sorte tocca a personale diplomatico in Canada (Ottawa) ed a settembre in Bulgaria.\nMa ad agosto si registra la prima delle due azioni portate in territorio turco: la sparatoria all'aeroporto di Ankara da parte di due armeni (poi arrestati) provoca nove morti e 82 feriti. Si tratta di un'azione isolata, quasi \u201csuicida\u201d, che verr\u00e0 replicata dieci mesi dopo ad Istanbul.\nIl 1983 un morto a Parigi (agenzia di viaggi turca a febbraio), l'uccisione dell'ambasciatore a Belgrado, l'assalto al bazar di Istanbul (due morti e 21 feriti a giugno) e soprattutto il gravissimo attentato (15 luglio) all'aeroporto parigino di Orly dove esplode una bomba davanti al banco accettazione della Turkish Airline con otto morti e sessanta feriti. Un fatto che scuote la coscienza dei francesi e della folta comunit\u00e0 armena; l'Asala, che dopo un paio d'anni \u00e8 tornata a colpire, sembra prediligere target francesi mentre a Lisbona l'ARA (\"Armenian Revolutionary Army\") assalta l'ambasciata: muoiono due ostaggi e cinque attivisti dell'organizzazione.\nNel 1984 il numero delle azioni dell'Asala diminuisce ulteriormente e risultano praticamente scomparse tutte le altre sigle. Ad aprile e novembre vengono uccisi due impiegati di ambasciata (Teheran e Vienna) mentre il gruppo parigino cessa ogni sua attivit\u00e0 dopo l'azione di Orly.\nIl 1985 registra solo un paio di bombe davanti ad uffici francesi di Beirut e nulla pi\u00f9.\nA Belgrado, invece, vengono arrestati tre membri dell'Asala mentre a Parigi \u00e8 la volta a novembre di Monte Melkonian cui fa seguito il 15 dicembre una bomba ai magazzini Lafayette che provoca alcune decine di feriti.\nIl decennio di lotta armata armena finisce praticamente qui. A novembre 1986 a Melbourne un isolato attentatore muore mentre cerca di piazzare una bomba davanti al consolato turco. \u00c8, nella cronologia ufficiale, l'ultima azione.\nScissione.\nCon il passare degli anni si acuiscono le divergenze tra il gruppo dirigente che fa capo ad Hagop Hagopian e l'ala pi\u00f9 moderata che trova in Monte Melkonian il punto di riferimento. Quest'ultima critica, in particolare, la scelta degli obiettivi delle operazioni e soprattutto \u00e8 contraria a vittime civili che allontanano la simpatia dell'opinione pubblica dall'azione di lotta del gruppo.\nCos\u00ec nel 1984 si formano due fazioni: ad \"ASALA Militant\" di Hagopian si contrappone \"ASALA Movimento Rivoluzionario\" di Melkonian.\nReazioni e controffensiva turca.\nL'attivit\u00e0 dell'ASALA raggiunse senza dubbio l'obiettivo di portare a conoscenza dell'opinione pubblica mondiale la questione armena del genocidio. Sul sito (non ufficiale) dell'organizzazione si legge che la stessa \"non \u00e8 pi\u00f9 attiva da quando ha raggiunto lo scopo di aumentare la consapevolezza riguardo alla causa armena\". Nei primi anni di attivit\u00e0 l'organizzazione venne appoggiata, se non materialmente, almeno politicamente, dalla Diaspora in ogni parte del mondo. Come tuttavia aveva intuito Melkonian gli attentati pi\u00f9 gravi (in particolare quelli con vittime civii) allontanarono i favori delle comunit\u00e0 armene specie dopo l'attentato di Orly.\nNel frattempo la Turchia metteva in piedi la sua controffensiva. L'Intelligence turca (\"Mill\u00ee \u0130stihbarat Te\u015fkilat\u0131\") avvi\u00f2 una campagna mirata all'eliminazione dell'ASALA. Gruppi di commandos furono inviati all'estero per formare unit\u00e0 operative aventi l'obiettivo di eliminare fisicamente gli attivisti armeni.\nGi\u00e0 nel 1982 l'invasione israeliana nel Libano aveva indebolito fortemente le basi dell'organizzazione anche perch\u00e9 taluni simpatizzanti palestinesi avevano abbandonato la collaborazione con gli armeni.\nL'uccisione ad Atene il 28 aprile 1988 di Hagop Hagopian determin\u00f2 in pratica la fine dell'organizzazione. Qualche sporadica azione si verific\u00f2 negli anni a seguire ma fu il frutto, presumibilmente, di qualche iniziativa individuale."}
{"id": "1159553", "revid": "775372", "url": "https://it.wikipedia.org/wiki?curid=1159553", "title": "Esercito popolare Boricua", "text": "LEsercito popolare Boricua (in spagnolo: Ej\u00e9rcito Popular Boricua o EPB) \u00e8 un'organizzazione guerrigliera operante in Porto Rico, con cellule presenti anche negli Stati Uniti.\nL'armata lotta per conseguire l'indipendenza di Porto Rico da quello che viene chiamato il colonialismo statunitense. Il Federal Bureau of Investigation (FBI) considera l'organizzazione come terrorista.\nI suoi membri sono noti anche come \"los macheteros\", ovvero \"coloro che usano il machete\".\nMichael Gonz\u00e1lez Cruz, nel suo libro \"Nacionalismo Revolucionario Puertorrique\u00f1o\" (\"nazionalismo rivoluzionario portoricano\"), stima che i membri attivi possano essere circa 5.700 tra uomini e donne e che possono contare su un numero imprecisato di fiancheggiatori, simpatizzanti ed informatori, divisi in cellule di sei-dieci militanti, sia negli Stati Uniti che in altri paesi. Il settimanale inglese \"The Economist\" stima invece i membri attivi in 1.100 unit\u00e0, escludendo i fiancheggiatori.\nIl gruppo ha rivendicato la responsabilit\u00e0 di numerosi attentati dinamitardi, attacchi contro l'esercito statunitense e rapine a mano armata a partire dal 1978, ed \u00e8 stato guidato da Filiberto Ojeda R\u00edos (incluso nella lista FBI Most Wanted Fugitives) fino alla sua morte sopraggiunta nel 2005."}
{"id": "1159554", "revid": "1305772", "url": "https://it.wikipedia.org/wiki?curid=1159554", "title": "Montecucco", "text": "Montecucco \u00e8 la denominazione dei seguenti vini a denominazione di origine controllata prodotti in provincia di Grosseto."}
{"id": "1159558", "revid": "1005847", "url": "https://it.wikipedia.org/wiki?curid=1159558", "title": "Fronte Farabundo Mart\u00ed per la Liberazione Nazionale", "text": "Il Fronte Farabundo Mart\u00ed per la Liberazione Nazionale (in spagnolo \"Frente Farabundo Mart\u00ed para la Liberaci\u00f3n Nacional\", o FMLN) \u00e8 un partito politico salvadoregno di sinistra; si ispira al rivoluzionario Agust\u00edn Farabundo Mart\u00ed.\nStoria.\nIl FMLN si afferm\u00f2 nel 1980 come organizzazione di guerriglia nata dalla fusione di cinque diverse formazioni:\nFu la maggiore formazione d'opposizione alla dittatura militare durante la guerra civile salvadoregna, che convenzionalmente si ritiene iniziata l'11 marzo 1980 con l'assassinio di mons. Romero. Con la stipula degli accordi di pace di Chapultepec del 1992 e la missione degli osservatori delle Nazioni Unite, tutte le unit\u00e0 armate che operavano agli ordini dell'FMLN furono smobilitate e l'organizzazione divenne un partito politico.\nL'FMLN \u00e8 ora uno dei due principali partiti politici del paese, contrapposto all'Alleanza Repubblicana Nazionalista (ARENA).\nNella sua storia ha espresso due Presidenti della Repubblica: Mauricio Funes (2009-2014) e Salvador S\u00e1nchez Cer\u00e9n (2014-2019)."}
{"id": "1159560", "revid": "161374", "url": "https://it.wikipedia.org/wiki?curid=1159560", "title": "L'Angelo", "text": ""}
{"id": "1159562", "revid": "767487", "url": "https://it.wikipedia.org/wiki?curid=1159562", "title": "Le luci della sera", "text": "Le luci della sera (\"Laitakaupungin valot\") \u00e8 un film del 2006 diretto da Aki Kaurism\u00e4ki.\n\u00c8 il terzo film di una trilogia. La prima parte, \"Nuvole in viaggio\" (1996), tratta il tema della disoccupazione, nella seconda, \"L'uomo senza passato\" (2002), si occupa dell'indigenza dei senza tetto, mentre \"Le luci della sera\" \u00e8 dedicato al tema della disoccupazione e della solitudine.\nTrama.\nKoistinen \u00e8 guardia giurata in un moderno quartiere di Helsinki, incaricato del controllo notturno di scintillanti centri commerciali. Ha pochi punti di contatto con il suo mondo, gli \u00e8 difficile inserirsi tra gli uomini e spesso vive la vita del solitario. Con i colleghi di lavoro, che sarcasticamente gli chiedono delle sue avventure con le donne, non ha molto a che spartire, e ne viene isolato. A fronte della sua misera vita Koistinen si aggrappa all'idea che il suo stato \u00e8 solo temporaneo e presto si liberer\u00e0 dalla sua condizione di sottoposto e avr\u00e0 un'agenzia di vigilanza tutta sua. Racconta questi suoi progetti a Aila, la proprietaria di un chiosco ambulante da cui si reca ogni sera. Quando un giorno la bionda Mirja gli si avvicina, gli pare che per una volta la fortuna sia arrivata anche da lui. Senza subodorare che Mirja lo cerca non per affetto ma per servirsene, fidandosi di lei, la porta con s\u00e9 nel giro di ispezione alla gioielleria del centro commerciale. Mirja in realt\u00e0 \u00e8 complice di una banda criminale che, con le informazioni che lei fornisce loro, fa il colpo nella gioielleria del centro commerciale incastrando per\u00f2 Koistinen. Lui, iniziando a sospettare di Mirja, si rifiuta per\u00f2 di collaborare e perfino quando gli \u00e8 chiaro di essere stato incastrato proprio da lei, non fa nulla per palesare la sua innocenza. Finisce cos\u00ec in prigione come principale indiziato di rapina. Dopo un anno viene rilasciato, ma il nuovo inizio non \u00e8 felice. In tutto questo tempo solo Aila mostra di interessarsi per lui \u2013 fino all'ultimo, anche se invano.\nRiconoscimenti.\nIl film \u00e8 stato presentato in concorso al Festival di Cannes 2006. All'attribuzione del premio finlandese Jussi del 2007 il film ha vinto nelle categorie di film dell'anno, regia (ex aequo con Aku Louhimies per \"Valkoinen kaupunki\") e sceneggiatura.\n\"Le luci della sera\" era originariamente anche il candidato finlandese per l'Oscar 2007, in corsa per la nomina di miglior film straniero. Tuttavia non era stato chiesto il consenso per la partecipazione a Kaurism\u00e4ki, contrario a questo tipo di premi cinematografici. \u00c8 stato lui stesso a chiederne il ritiro dalla competizione."}
{"id": "1159564", "revid": "767487", "url": "https://it.wikipedia.org/wiki?curid=1159564", "title": "Lolita - I peccati di Hollywood", "text": "Lolita - I peccati di Hollywood (\"Quiet Days in Hollywood\") \u00e8 un film del 1997 diretto da Josef Rusnak.\nTrama.\nLolita \u00e8 una delle donne che anima i quartieri hollywoodiani di notte. La sua vita cambia quando un attore, Peter Blaine, confuso riguardo alle sue preferenze sessuali, decide di passare una focosa notte con lei."}
{"id": "1159566", "revid": "149485", "url": "https://it.wikipedia.org/wiki?curid=1159566", "title": "Hesperange", "text": " \nHesperange (in lussemburghese: \"Hesper\", in tedesco: \"Hesperingen\") \u00e8 un comune del Lussemburgo sud-occidentale. Fa parte del cantone di Lussemburgo, nel distretto omonimo. Si trova a sud-est della capitale.\nDati demografici.\nLa popolazione complessiva del comune \u00e8 di 12.196 abitanti, dei quali 6.439 lussemburghesi, 1.411 portoghesi, 978 francesi, 760 italiani, 476 belgi, 384 tedeschi e 1.748 di altre nazionalit\u00e0.\nNel 2006 la citt\u00e0 di Hesperange, capoluogo del comune, aveva una popolazione di 2.183 abitanti. Altre localit\u00e0 che fanno capo al comune sono Alzingen, Fentange, Howald e Itzig.\nPolitica.\nIl sindaco \u00e8 Marie-Th\u00e9r\u00e8se Gantenbein-Koullen.\nSport.\nAd Hesperange gioca l'FC Swift Hesperange, una squadra di calcio che gioca nella massima serie lussemburghese. Le partire della squadra, che nel 1989-90 ha vinto la coppa di Lega, si disputano allo Stade Alphonse Theis."}
{"id": "1159569", "revid": "124356576", "url": "https://it.wikipedia.org/wiki?curid=1159569", "title": "Fronte di Liberazione Nazionale (Algeria)", "text": "Il Fronte di Liberazione Nazionale ( - FLN; ) \u00e8 un partito politico algerino.\nStoria.\nNacque il 1\u00ba novembre 1954 dalla fusione di altri gruppi pi\u00f9 piccoli per conseguire l'indipendenza dell'Algeria dalla Francia.\nGuerra d'Algeria.\nIl FLN si presenta come l'erede del movimento rivoluzionario che diresse la guerra d'indipendenza contro la Francia, nato dal Comitato Rivoluzionario di Unit\u00e0 e Azione (CRUA), una emanazione dell'opposizione clandestina e della rete paramilitare che continuava la tradizione nazionalista del Partito del Popolo algerino (PPA).\nIl CRUA lavor\u00f2 fin subito alla unione dei movimenti nazionalisti che si battevano contro la Francia per fare fronte comune nella lotta. Per il 1956 - due anni dopo lo scoppio delle ostilit\u00e0 - quasi tutte le organizzazioni nazionaliste si erano riunite intorno all'FLN che era divenuto il gruppo principale sia cooptando sia controllando con la forza organizzazioni pi\u00f9 piccole. Il gruppo principale a rimanere fuori dall'FLN era il Mouvement national alg\u00e9rien (MNA) di Messali Hajj. A quel punto l'FLN si riorganizz\u00f2 come governo provvisorio costituito da un esecutivo di cinque persone ed un'assemblea legislativa.\nL'ala armata dell'FLN era l'Arm\u00e9e de Lib\u00e9ration nationale (ALN) costituita da due componenti: unit\u00e0 di guerriglia operanti non solo in Algeria ma anche in Francia (dov'era in competizione con i seguaci di Messali per il controllo sulle comunit\u00e0 di espatriati nella cosiddetta \"caf\u00e9 wars\") oltre a reparti organizzati come in un esercito tradizionale. Questi ultimi reparti avevano le loro basi operative nei vicini paesi arabi (soprattutto ad Oujda in Marocco) e, sebbene si infiltrassero attraverso i confini per portare armi e rifornimenti, furono molto meno impegnati in combattimento delle forze di guerriglia. Successivamente queste unit\u00e0, sotto la guida del Colonnello Houari Boum\u00e9di\u00e8ne avrebbero assunto un ruolo sempre pi\u00f9 importante di opposizione alla guida politica del governo in esilio dell'FLN, il GPRA, giungendo a dominare la scena politica algerina.\nL'indipendenza algerina ed il colpo di Stato.\nDopo i colpi di Stato che all'indomani dell'indipendenza posero il Paese nelle mani dei militari, il FLN continu\u00f2 ad esistere come partito unico (fino al 1989 non vennero legalizzati altri partiti) e rapidamente si svuot\u00f2 della carica rivoluzionaria originaria, divenendo un centro di gestione del potere, identificato dalla popolazione come simbolo della corruzione e dell'inefficienza della classe dirigente."}
{"id": "1159575", "revid": "152416", "url": "https://it.wikipedia.org/wiki?curid=1159575", "title": "Lago artificiale del Brugneto", "text": ""}
{"id": "1159577", "revid": "72396", "url": "https://it.wikipedia.org/wiki?curid=1159577", "title": "Fronte di Liberazione Nazionale Gorkha", "text": "Il Fronte di Liberazione Nazionale Gorkha (\"National Liberation Front\", GNLF) \u00e8 un partito politico nel nord del West Bengal, India, nato nel 1980 e guidato da Subash Ghising.\nDurante gli anni ottanta il GNLF guid\u00f2 una campagna, spesso violenta, per la creazione di uno stato separato di Gorkha, il nome della regione del West Bengala dove si parla nepalese. La campagna raggiunse il suo apice nell'1985-86 e cost\u00f2 la vita a migliaia di persone.\nGhising \u00e8 stato anche accusato dall'Illustrated Weekly di essere un agente del RAW per tenere sotto controllo le popolazioni della zona.\nIl 22 agosto 1988 GNLF sottoscrisse il \"Darjeeling Hill Accord\" che prefigura la creazione di un \"Darjeeling Gorkha Hill Council\" e la rinuncia da parte del GNLF ad uno stato di Gorkhaland.\nGNLF ha boicottato le elezioni nel Lok Sabha del 1996, 1998 e 1999 appoggiando il candidato dell'Indian National Congress Dawa Narbula, che vinse con ampio margine nella costituente del Darjeeling.\nNel 2000 il GNLF ricominci\u00f2 a chiedere nuovamente il Gorkhaland nelle sue manifestazioni.\nNelle elezioni del 2001 del West Bengal il GNLF ha presentato cinque candidati, tre dei quali sono stati eletti raccogliendo 190.057 preferenze.\nGNLF ha creato anche il \"Darjeeling Gorkha Autonomous Hill Council\" e Ghising ne \u00e8 il presidente.\nGNLF ha una emanazione anche nel Sikkim.\nFronte di Liberazione Nazionale Gorkha (C.K. Pradhan).\nIl Fronte di liberazione nazionale Gorka (C.K.Pradan), in inglese \"Gorkha National Liberation Front (C.K. Pradhan)\", \u00e8 una emanazione del Gorkha National Liberation Front, noto anche come GNLF(C). Fu istituito nel 2002 dopo l'uccisione del leader GNLF C.K. Pradhan.\nSecondo la vedova, Sheila Pradhan, Pradhan fu ucciso per ordine del GNLF perch\u00e9 stava per lasciare il partito insieme e fondarne uno nuovo. Il partito \u00e8 oggi guidato da D.K. Pradhan, membro dell'assemblea legislativa del West Bengal eletto nel Darjeeling.\nGNLF(C) partecipa al Fronte Democratico del Popolo, una alleanza di partiti del Darjeeling che si oppone al Gorkha National Liberation Front."}
{"id": "1159578", "revid": "72396", "url": "https://it.wikipedia.org/wiki?curid=1159578", "title": "Fronte di Liberazione Nazionale Gorkha (C.K. Pradhan)", "text": ""}
{"id": "1159579", "revid": "152416", "url": "https://it.wikipedia.org/wiki?curid=1159579", "title": "Bacino artificiale del Brugneto", "text": ""}
{"id": "1159585", "revid": "729019", "url": "https://it.wikipedia.org/wiki?curid=1159585", "title": "Fronte di Liberazione Nazionale Corso", "text": "Il Fronte di Liberazione Nazionale Corso (in corso: \"Fronte di Liberazione Naziunale Corsu\" - FLNC) \u00e8 stato un gruppo militante che chiedeva uno Stato indipendente per la Corsica ed il conseguente distacco dell'isola dalla Francia.\nStoria.\nLa sua nascita ufficiale, il 5 maggio 1976, con la prima conferenza stampa in un luogo altamente simbolico: il convento di Sant'Antonio a Casabianca, dove Pasquale Paoli proclam\u00f2 l'indipendenza della Corsica il 14 luglio 1755.\nPresente soprattutto in Corsica e meno in Francia, a partire dalla sua fondazione (1976) ha compiuto migliaia di assalti, attentati dinamitardi e rapine a mano armata contro banche, edifici pubblici civili e militari, strutture turistiche e tutto quanto \u00e8 legato alla Francia. \nLa notte tra il 4 e il 5 maggio 1976, si ebbero ventidue deflagrazioni in vari centri della Corsica, a Nizza e a Marsiglia.\nOperazione ZARA: Il 13 gennaio 1978, il FLNC attacca la base NATO a Solenzara.\nNell'agosto 1982, il FLNC organizza la Conferenza internazionale delle organizzazioni e movimenti di liberazione nazionale.\nIl FLNC si \u00e8 ufficialmente dissolto il 5 gennaio 1983, e dal FLNC sono nate le Brigate rivoluzionarie corse (BRC) e l'Armata di liberazione nazionale corsa (ALNC). Dal 1987, il Fronte, sciolto quattro anni prima, si \u00e8 di fatto ricostituito, costituendo anche un'ala politica legale, A Cuncolta Naziunalista.\nA una conferenza stampa dell'11 gennaio 1996, tenuta nel villaggio di Tralonca, erano presenti 600 militanti.\nIn passato si sono registrati scontri molto violenti tra il FLNC e altre organizzazioni nazionalistiche corse, che sono costate la vita a molti militanti. Questi episodi sono di recente diminuiti poich\u00e9 le fazioni rivali hanno trovato un accordo.\nIl 19 dicembre 2014, il FLNC annuncia la cessazione della lotta armata."}
{"id": "1159586", "revid": "152416", "url": "https://it.wikipedia.org/wiki?curid=1159586", "title": "Lago di Brugneto", "text": ""}
{"id": "1159587", "revid": "21880", "url": "https://it.wikipedia.org/wiki?curid=1159587", "title": "Lemur", "text": ""}
{"id": "1159588", "revid": "1522738", "url": "https://it.wikipedia.org/wiki?curid=1159588", "title": "Fronte Nazionale di Liberazione - Bahrain", "text": "Il Fronte Nazionale di Liberazione - Bahrain (in arabo \u062c\u0628\u0647\u0629 \u0627\u0644\u062a\u062d\u0631\u064a\u0631 \u0627\u0644\u0648\u0637\u0646\u064a \u0627\u0644\u0628\u062d\u0631\u0627\u0646\u064a\u0629) \u00e8 stato un partito politico marxista-leninista clandestino operante in Bahrein. Fu fondato nel 1954 da attivisti del Partito Tudeh dell'Iran.\nNegli anni 1970 l'FNL rappresentava la principale forza politica del Paese e sub\u00ec una dura repressione e molti suoi leader ed attivisti furono costretti all'esilio.\nAll'inizio degli anni 2000 a molti esiliati fu concesso di ritornare in patria e da allora si sono impegnati politicamente in altre organizzazioni. Prima delle elezioni del 2002 l'FNL lanci\u00f2 la Tribuna Progressista Democratica che \u00e8 considerata l'erede della vecchia formazione."}
{"id": "1159591", "revid": "167080", "url": "https://it.wikipedia.org/wiki?curid=1159591", "title": "Mashriq", "text": ""}
{"id": "1159593", "revid": "167080", "url": "https://it.wikipedia.org/wiki?curid=1159593", "title": "Mashreq", "text": ""}
{"id": "1159594", "revid": "121132592", "url": "https://it.wikipedia.org/wiki?curid=1159594", "title": "Poggio Aquilone", "text": "Poggio Aquilone \u00e8 una frazione del comune di San Venanzo (TR).\nSi trova sulla sommit\u00e0 di una collina marnoso-calcarea che domina il corso dei torrenti Faenella,San Fortunato e Fosso d\u00e8 Pozzi,affluenti del torrente Fersinone, ad un'altezza di 295 \u00c8 occupato da 57 abitanti.\nIl borgo si trova in una posizione piuttosto isolata, raggiungibile comodamente partendo dalla vicina Marsciano,svoltando al bivio di Morcella oppure attraverso una strada in forte pendenza, deviazione della statale che conduce a San Venanzo.\nLo stemma del paese reca scolpita in bella evidenza un'aquila.\nStoria.\nNei pressi del paese, nel 1898, \u00e8 stata rinvenuta una sepoltura a fossa di era eneolitica (10'000 a.C.); al suo interno, si trovava uno scheletro, circondato da oggetti in selce e rame, probabilmente della cultura detta del \"Rinaldone\". Tra questi, di particolare pregio e finitura, una pugnale in selce rossa ed un martello forato, conservati ora al Museo Civico Archeologico di Bologna.\nNel XIII secolo, il \"Castel del Poggio de l'Aquilone\" risulta essere una propriet\u00e0 dei Cadolingi Conti di Marsciano (di origine longobarda) e nel seguito sar\u00e0 possedimento dei nobili di Perugia, tra cui gli Oddi, i Podiani, i Montesperelli ed i Ponfreni.\nNel 1258 risulta essere posto sotto la giurisdizione di Perugia, ai confini meridionali del contado con il territorio dell'Alto Orvietano, e nel 1282 il podest\u00e0 del paese prestava fedelt\u00e0 ai magistrati perugini.\nArrigo VII di Lussemburgo venne qui ospitato nel 1312, durante la sua venuta per sottomettere i fiorentini.\nNel 1442 viene scritto lo \"Statuto di Poggio Aquilone\", una raccolta di 109 articoli destinati a regolare il governo, la sicurezza, la socialit\u00e0 della piccola comunit\u00e0 (ora \u00e8 conservato alla Biblioteca Augusta di Perugia). Concesso per la prima volta dai Conti di Marsciano, esso verr\u00e0 poi integrato ed aggiornato nel 1556.\nNel XVIII secolo vi viene istituito un \"monte frumentario\", ossia uno dei pochi punti dell'Italia centrale ove si raccoglievano le granaglie destinate all'alimentazione umana.\nAppartenne a Perugia fino al 1831, quando da Roma venne passato sotto la giurisdizione di Orvieto. Quindi rimase al comune di San Vito in Monte fino al 1927, anno in cui venne inglobato nel territorio comunale di San Venanzo. Dal punto di vista religioso, comunque, il territorio poggese \u00e8 tuttora inserito nella Diocesi di Perugia.\nTra i personaggi illustri del Poggio va ricordato il pittore Adelio Santi, nato nel 1918 a Castel Viscardo e poi trasferitori in questi luoghi.\nEconomia e manifestazioni.\nAgriturismo, agricoltura ed allevamento, costituiscono la risorsa principale del territorio.\nNell'ultima settimana di maggio vi si tiene la \"sagra degli umbricelli\", che sono un genere di pasta tipico della cucina umbra."}
{"id": "1159596", "revid": "767487", "url": "https://it.wikipedia.org/wiki?curid=1159596", "title": "Tribuna Progressista Democratica - Bahrain", "text": "La Tribuna Progressista Democratica - Bahrain (arabo: \u062c\u0645\u0639\u064a\u0629 \u0627\u0644\u0645\u0646\u0628\u0631 \u0627\u0644\u062f\u064a\u0645\u0642\u0631\u0627\u0637\u064a \u0627\u0644\u062a\u0642\u062f\u0645\u064a, \"jamia al-minbar ad-dimoqrati at-taqadummi\", anche nota come al-Minbar) \u00e8 una formazione politica nata dal Fronte Nazionale di Liberazione - Bahrain (FNL) alla vigilia delle elezioni del 2002 ottenendo due seggi nel parlamento.\nFondata dal Ahmad Al-Thawadi, di fatto ha sostituito l'FNL.\nElezioni del 2006.\nPrima delle elezioni parlamentari del 2006 \"al-Minbar\" ha partecipato al blocco elettorale 'Unit\u00e0 Nazionale' con 9 candidati, 5 dei quali provenienti da al-Minbar. Nessuno, per\u00f2, fu eletto."}
{"id": "1159600", "revid": "62748", "url": "https://it.wikipedia.org/wiki?curid=1159600", "title": "Seconda Rivoluzione Industriale", "text": ""}
{"id": "1159604", "revid": "20090", "url": "https://it.wikipedia.org/wiki?curid=1159604", "title": "Neutralit\u00e0 austriaca", "text": ""}
{"id": "1159607", "revid": "169529", "url": "https://it.wikipedia.org/wiki?curid=1159607", "title": "Fronte di Liberazione Nazionale (Burundi)", "text": "Il Fronte di Liberazione nazionale (in francese: \"Front de lib\u00e9ration nationale\" - FROLINA) \u00e8 un gruppo ribelle di etnia Hutu operativo in Burundi.\nStoria.\nIl FROLINA \u00e8 giudicato un gruppo minore nell'ambito della guerra civile in Burundi, soprattutto se confrontato al Consiglio Nazionale per la Difesa della Democrazia - Forze per la Difesa della Democrazia e alle Forze Nazionali di Liberazione che solo recentemente ha firmato un trattato di cessate il fuoco.\nIn occasione delle elezioni legislative del 2010 ha concorso come partito politico, ottenendo lo 0,38% dei voti senza conseguire alcuna rappresentanza."}
{"id": "1159609", "revid": "66387", "url": "https://it.wikipedia.org/wiki?curid=1159609", "title": "Bang sonico", "text": ""}
{"id": "1159610", "revid": "125841410", "url": "https://it.wikipedia.org/wiki?curid=1159610", "title": "Guerra civile in Burundi", "text": "La guerra civile del Burundi scoppi\u00f2 per la rivalit\u00e0 etnica tra le fazioni tribali Hutu e Tutsi del Burundi. Questa rivalit\u00e0 divenne lotta sanguinosa per il potere all'indomani delle elezioni del giugno 1993. L'entrata in carica di Pierre Nkurunziza come Presidente del paese nell'agosto 2005 \u00e8 considerata come l'uscita dal conflitto, sebbene l'ultimo gruppo armato coinvolto, le \"Forces nationales de lib\u00e9ration (FNL)\", abbia rinunciato alla lotta armata solo il 18 aprile 2009.\nSituazione alla vigilia del conflitto.\nLe prime elezioni nazionali multipartito del Burundi, dopo la pausa delle dittature militari, si erano celebrate il 27 giugno 1993. Melchior Ndadaye del Fronte per la Democrazia in Burundi (FRODEBU) vinse le elezioni presidenziali e divenne il primo hutu a ottenere la carica di Presidente da quando il paese aveva ottenuto l'indipendenza dal Belgio nel 1962 e divenne una repubblica nel 1966, infatti i precedenti Presidenti erano saliti al potere attraverso colpi di stato armati. Nonostante gli hutu siano il gruppo etnico maggioritario con l'85% della popolazione del paese, qualsiasi carica di potere era per\u00f2 sempre stata in mano ai tutsi che l'avevano gestita attraverso l'Unione per il Progresso Nazionale (UPRONA), il partito politico unico.\nNdadaye venne ucciso durante il colpo di Stato attuato da militari tutsi il 21 ottobre 1993.\nCorso della guerra.\nLa violenza tra i due gruppi etnici scoppiarono immediatamente dopo il golpe, con gli hutu che cercavano vendetta contro i tutsi per l'assassinio di Ndadaye ed i militari tutsi che uccidevano gli hutu nel tentativo di conservare il potere.\nPer gran parte del conflitto il Consiglio Nazionale per la Difesa della Democrazia - Forze per la Difesa della Democrazia (CNDD-FDD) ha rappresentato la principale organizzazione ribelle hutu attiva nel paese. Un altro gruppo \u00e8 stato il Fronte di Liberazione Nazionale (FROLINA).\nSebbene alcune fazioni dell'FDD abbiano firmato un accordo di pace con il governo, quella maggioritaria continua i suoi attacchi. Per questa ragione si registrano ancora scontri quotidiani a Bujumbura, la capitale del paese, e c'\u00e8 tanta gente armata nelle strade.\nDopo il fallimento di un primo accordo di cessate il fuoco tra l'ultimo gruppo ribelle, le Forze Nazionali di Liberazione (Palipehutu-FNL), ed il governo retto dal CNDD-FDD, ne \u00e8 stato stipulato un secondo il 7 settembre 2006."}
{"id": "1159611", "revid": "110157", "url": "https://it.wikipedia.org/wiki?curid=1159611", "title": "Consiglio Nazionale per la Difesa della Democrazia - Forze per la Difesa della Democrazia", "text": "Il Consiglio Nazionale per la Difesa della Democrazia - Forze per la Difesa della Democrazia (in kirundi \"Inama y'abanyagihugu baharanira demokarasi\"; in francese \"Conseil national pour la d\u00e9fense de la d\u00e9mocratie-Forces pour la d\u00e9fense de la d\u00e9mocratie\" - CNDD-FDD) \u00e8 un partito politico del Burundi.\nIl CNDD-FDD fu fondato nel 1994, un anno dopo l'assassinio del presidente democraticamente eletto Melchior Ndadaye di etnia Hutu ed era il gruppo ribelle pi\u00f9 importante coinvolto nella guerra civile in Burundi. Il CNDD costituiva l'ala politica mentre l'FDD quella militare. L'ala politica era controllata da intellettuali Hutu provenienti dalla regione meridionale di Bururi guidati da Leonard Nyangoma. Quella combattente accoglieva truppe provenienti da tutto il paese e nel 2001 si scisse dal CNDD-FDD. La fazione scissionista fu poi comunemente individuata come \"Forces pour la d\u00e9fense de la d\u00e9mocratie\" (FDD).\nNel 2001 il CNDD-FDD poteva contare su 15.000 ribelli guidati da Jean-Bosco Ndayikengurukiye. Nell'ottobre 2001 una parte, capeggiata da Pierre Nkurunziza, si scisse. La fazione guidata da Nkurunziza, forte di 10-12.000 uomini, nel 2002 sottoscrisse un cessate il fuoco con il governo, ma continu\u00f2 a combattere. Quella di Ndayikengurukiye, minoritaria potendo contare su circa 5.000 miliziani, nell'ottobre del 2002 firm\u00f2 a sua volta un trattato di cessate il fuoco con il governo che ha sostanzialmente rispettato.\nCon una cerimonia ufficiale tenutasi nel gennaio 2005, l'organizzazione \u00e8 stata riconosciuta legalmente come partito politico. In occasione delle elezioni parlamentari del 4 luglio 2005, il CNDD ottenne una ottenne il 57.8% dei voti e 64 dei 118 seggi, prefigurando che i suoi rappresentanti avrebbero scelto il presidente. La loro scelta cadde su Pierre Nkurunziza e non registr\u00f2 opposizione (19 agosto)."}
{"id": "1159615", "revid": "1522738", "url": "https://it.wikipedia.org/wiki?curid=1159615", "title": "Unione per il Progresso Nazionale", "text": "L'Unione per il Progresso Nazionale (in kirundi: \"Umugambwe w'abatasigana\"; in francese: \"Union pour le progr\u00e8s national\" - UPRONA) \u00e8 un partito politico del Burundi.\nStoria.\nFondazione.\nL'UPRONA venne fondato in clandestinit\u00e0 nel settembre 1958 dal principe Louis Rwagasore, figlio del re Mwambutsa Bangiricenge, Pierre Ngendandumwe e Thadd\u00e9e Siryuyumunsi con la partecipazione di Paul Mirerekano. Nel gennaio del 1960 esce dalla clandestinit\u00e0 ed inizia l'attivit\u00e0 politica.\n\u00c8 nato come partito populista, nazionalista, indipendentista, transtribale.\nSotto la guida carismatica di Louis Rwagasore, \u00e8 riuscito a raccogliere tra le sue fila le diverse componenti moderniste della societ\u00e0 burundese: i piccoli commercianti, gli \"arabis\u00e9s\", la piccola borghesia, gli insegnanti ed in genere i cosiddetti \"\u00e9volu\u00e9s\" come venivano chiamati all'epoca i progressisti.\nNon era un partito etnico, anzi, tutte le componenti del paese vi avevano accesso: gli stessi collaboratori del principe erano bahutu. Rwagasore si preoccupava di dare istanza anche ai capi baganwa dei due clan, bezi e batare, ma i batare preferirono sostenere il conservatore PCD rivale. Nell'UPRONA quindi si potevano trovare attorno ai nobili bezi, tutti quelli che, sia bahutu che batutsi, consideravano il regime coloniale come un ostacolo allo sviluppo del paese.\nNel marzo 1960 si svolge il primo congresso. Con forza si pretende la fine del colonialismo belga e l'indipendenza del Burundi iniziando un'azione di boicottaggio dell'economia belga.\nIl motto del partito \u00e8 : \"Imana, Umwami, Uburundi\" (Dio, Re, Burundi). \u00c8 ancora un partito monarchico, il re \u00e8 visto come garante dell'unit\u00e0 di tutti i barundi.\nIn questo periodo \"progressista\", l'Uprona tiene contatti col partito TANU di Julius Nyerere in Tanzania e col Mouvement National Congolais (MNC) di Patrice Lumumba in Congo. Ma l'amministrazione coloniale considera Rwagasore una persona teleguidata da Mosca e preferisce appoggiare il conservatore PDC.\nPrime elezioni.\nNel dicembre 1960 partecipa alle elezioni comunali, ma Rwagasore \u00e8 tenuto in reclusione e non pu\u00f2 partecipare alla campagna elettorale. L'UPRONA non otterr\u00e0 un buon piazzamento. La vittoria viene ottenuta dal PDC.\nMa il 18 settembre 1961 si svolgono le elezioni politiche sotto la supervisione dell'ONU. L'UPRONA ottiene l'80% dei voti, il fronte comune, di cui fa parte il PDC il 20%. 58 seggi contro 6. Il re insieme all'amministrazione coloniale sono costretti ad accettare i risultati. Ma questa vittoria \u00e8 stata una scelta logica del popolo burundese: rappresenta infatti la vittoria del re e quella di suo figlio Rwagasore contro i colonialisti e contro il clan dei batare. Gli elettori hanno voluto esprimere il loro sentimento tradizionale di sottomissione alla famiglia reale e del desiderio di unit\u00e0 della nazione.\nIl 28 settembre 1961, Thadd\u00e9e Siryuyumusi viene eletto presidente dell'Assemblea legislativa e Rwagasore viene incaricato di formare il nuovo governo che dovr\u00e0 preparare il paese all'indipendenza. Il 29 settembre viene nominato Primo ministro. Pierre Ngendandumwe \u00e8 vice primo ministro e ministro delle finanze.\nAssassinio di Rwagasore.\nMa venerd\u00ec 13 ottobre 1961 Louis Rwagasore viene assassinato. I responsabili sono i dirigenti del PDC che hanno armato la mano di un sicario.\nIl sogno si infrange. Questo assassino \u00e8 l'inizio di una deriva che porter\u00e0 a breve alla divisione dell'UPRONA e dall'altra far\u00e0 scoppiare la bomba del conflitto etnico.\nIl dopo Rwagasore.\nPrivato del proprio presidente carismatico, l'UPRONA non riesce a trovare un centro unificatore e subito si divide in due correnti conflittuali: da una parte l'ala \"moderata\" chiamata \"gruppo di Monrovia\", pro occidentale e composta quasi esclusivamente da personalit\u00e0 hutu, dall'altra l'ala \"progressista\" detta \"gruppo di Casablanca\", inizialmente pro cinese e quasi esclusivamente composta da tutsi.\nCome successore alla presidenza del consiglio, il re nomin\u00f2 il proprio genero, il principe Andr\u00e9 Muhirwa del clan batare. Il naturale successore, il vice primo ministro di Rwagasore Pierre Ngendandumwe fu scartato perch\u00e9 hutu. Il governo era composto da 3 hutu e 7 tutsi.\nSotto questo governo venne creata la \"Jeunesse nationaliste Rwagasore\" (JNR), un movimento giovanile armato e integrato al partito. I responsabili del massacro di Kamenge del gennaio 1962 di quattro sindacalisti hutu del PP sono da ricercare tra le file di questo movimento, cos\u00ec come l'uccisione del borgomastro di Muramba Mathias Miburo (venne interrato vivo).\nIl 30 giugno 1962 l'assassino di Louis Rwagasore venne fucilato.\nIl giorno dopo, il 1\u00ba luglio 1962 il Burundi \u00e8 indipendente.\nSi svolse anche un congresso del partito il 14 settembre a Muramvya per l'elezione del presidente. La volont\u00e0 di Rwagasore era di affidarla a Paul Mirerekano e nessuno non aveva mai contestato questa decisione. I radicali tutsi (Andr\u00e9 Muhirwa, Jean Ntiruhwama, Albin Nyamoya, Pierre Ngunzu) riuscirono ad impedire fisicamente l'arrivo al congresso delle delegazioni sostenitrici di Mirerekano.\nRisult\u00f2 eletto Joseph Bamina, un hutu \"devoto\". Quando Mirerekano e Siryuyumunsi rifiutarono di sedere al comitato centrale del partito vennero accusati di seminare la discordia e di fomentare il razzismo.\nIl 25 marzo 1963 Andr\u00e9 Muhirwa fa imprigionare Thadd\u00e9e Siryuyumunsi, di origine tutsi ma amico di Rwagasore e di appartenenza al gruppo Monrovia, presidente dell'assemblea nazionale, a dispetto della sua immunit\u00e0 parlamentare. Fatto scarcerare dal re il 1\u00ba maggio, l'assemblea approv\u00f2 una mozione di censura che fece cadere il governo. Il re non pot\u00e9 sottrarsi a nominare l'hutu Pierre Ngendandumwe il 18 giugno 1963. Il suo governo era composto da 13 membri: 7 tutsi e 6 hutu, ma non dur\u00f2 un anno. Infatti sotto pressione di manifestazioni della JNR, i cui membri erano stati condannati a morte per il massacro di Kamenge, il re lo destituisce e nomina Albin Nyamoya che non ricever\u00e0 mai l'investitura dell'assemblea nazionale.\nMa anche questo governo non dura e gli eventi precipitano sempre pi\u00f9. Era un governo di parte tutsi, aveva instaurato un vero e proprio regime del terrore: gli assassini di Kamenge erano stati graziati, anche il primo vescovo hutu, monsignor Gabriel Gahimbare, veniva ucciso a Kirundo il 13 dicembre 1964. Dopo una visita in Cina, anche Nyamoya viene destituito e la JNR viene dichiarata illegale. Pierre Ngendandumwe riceve di nuovo l'incarico, ma il 15 gennaio 1965, poche ore dopo aver presentato il nuovo governo all'Assemblea Nazionale (era composto di 9 tutsi e 6 hutu), viene assassinato davanti alla clinica \"Prince Louis Rwagasore\": aveva fatto visita alla moglie che aveva appena partorito il terzo figlio.\nElezioni del 1965.\nGli estremisti tutsi imposero un loro uomo: il presidente dell'UPRONA Joseph Bamina, ma il re anticipa le elezioni legislative previste per settembre.\nLe elezioni si svolsero il 10 maggio 1965: l'UPRONA ottenne la maggioranza dei seggi, 21 deputati su 33 e 12 senatori su 16, ma questo risultato, al posto di donare stabilit\u00e0 al paese, sar\u00e0 causa di maggiori tensioni. Infatti il re e i suoi consiglieri, rifiutano il verdetto delle elezioni: lo scrutinio aveva s\u00ec dichiarato la vittoria dell'UPRONA, ma anche degli hutu (23 deputati su 33 e 10 senatori su 16), cosa inaccettabile. L'incarico viene quindi affidato al principe L\u00e9opold Bihumugani (alias Biha), cugino del re e personaggio \"al di sopra delle parti\" intanto che la costituzione viene sospesa.\nLa repubblica.\nDopo i fatti dell'ottobre 1965, la fuga del re, l'incoronazione di Ntare Ndizeye, il 28 novembre 1966, il capitano Michel Micombero prende il potere con un colpo di Stato, proclama la fine del regno e l'inizio della repubblica e si autonomina Presidente. Assume anche la presidenza dell'UPRONA che sar\u00e0 il partito unico e il pilastro della dittatura militare, tutti gli altri sono stati messi al bando, fino alle elezioni del 1993.\nSolo il 30 aprile 2003 Pierre Buyoya, nuovo presidente dell'UPRONA, ha ceduto finalmente il potere al Domitien Ndayizeye leader del Front pour la D\u00e9mocratie au Burundi, espressione della maggioranza Hutu.\nAlle elezioni legislative del 2005 il partito ha raccolto il 7,2% dei consensi conquistando 15 dei 118 seggi parlamentari."}
{"id": "1159616", "revid": "1543377", "url": "https://it.wikipedia.org/wiki?curid=1159616", "title": "Fronte per la Democrazia in Burundi", "text": "Il Fronte per la Democrazia in Burundi (in kirundi: \"Umugambwe uhuza abaharanira demokarasi mu Burundi\"; in francese: \"Front pour la d\u00e9mocratie au Burundi\" - FRODEBU) \u00e8 un partito politico progressista del Burundi.\nNacque nel 1986 come partito della maggioranza hutu, su iniziativa di seguaci di Melchior Ndadaye, presidente del Burundi dal 10 luglio al 21 ottobre 1993, fuoriusciti dal dissolto Partito dei Lavoratori del Burundi.\nIl FRODEBU \u00e8 stato legalizzato e legalmente riconosciuto nel 1992 con la nuova costituzione burundese.\nAlle elezioni presidenziali del 1993 il suo candidato Melchior Ndadaye ottiene la maggioranza del 64,8%, mentre nelle elezioni legislative dello stesso anno conquista 65 seggi con il 71,4%.\nNel 2005 il partito si suddivise in due sezioni, il \"SAHWANYA FRODEBU\" e il \"FRODEBU Nyakuri\" (ossia FRODEBU Autentico); tali componenti hanno avviato un processo di riconciliazione nel 2019.\nAlle elezioni legislative del 2005 il partito ottenne il 21,7% dei voti e 30 dei 118 seggi in parlamento; le consultazioni furono vinte da Consiglio Nazionale per la Difesa della Democrazia - Forze per la Difesa della Democrazia di Pierre Nkurunziza (divenuto Presidente della Repubblica), mentre l'UPRONA di Pierre Buyoya raccolse il 7,2% dei voti con 30 seggi."}
{"id": "1159617", "revid": "6923", "url": "https://it.wikipedia.org/wiki?curid=1159617", "title": "Partito dei Lavoratori del Burundi", "text": "Il Partito dei Lavoratori del Burundi (in francese Parti des Travailleurs du Burundi, in kirundi Umugambwe wa'Bakozi Uburundi) \u00e8 stato un partito politico marxista clandestino del Burundi.\nNato nell'agosto 1979 tra i rifugiati del Burundi nel vicino Ruanda, uno dei suoi leader principali \u00e8 stato l'intellettuale di etnia Hutu Melchior Ndadaye, che nel 1993 sarebbe divenuto il primo presidente democraticamente eletto del paese.\nDopo lo scioglimento del partito, i seguaci di Ndadaye fondarono il Fronte per la Democrazia in Burundi (FROD\u00c9BU)."}
{"id": "1159619", "revid": "6923", "url": "https://it.wikipedia.org/wiki?curid=1159619", "title": "Fronte di Liberazione Nazionale di Tripura", "text": "Il Fronte Nazionale di Liberazione di Tirupa (National Liberation Front of Tripura in inglese), NLFT, fu fondato il 12 marzo 1989 da Dhananjoy Reang per conseguire la secessione dall'India di uno stato indipendente di Tripura. A questo scopo l'NLFT ha condotto violente campagne militari contro sedi e simboli indiani e diverse popolazioni tribali (soprattutto bengalesi ed hindu).\nIl governo indiano nel 1997 la dichiar\u00f2 organizzazione fuorilegge con l\"'Unlawful Activities (Prevention) Act\" e nel 2002 la inser\u00ec anche nell'elenco delle organizzazioni terroristiche secondo il \"Prevention of Terrorism Act\"."}
{"id": "1159620", "revid": "1522738", "url": "https://it.wikipedia.org/wiki?curid=1159620", "title": "Fronte per la Liberazione e la Ricostruzione Nazionali", "text": "Il Fronte per la Liberazione e la Ricostruzione Nazionali () \u00e8 un gruppo di ribelli haitiani che ha controllato gran parte del Paese a seguito del colpo di Stato di Haiti del 2004.\nPer breve tempo fu noto come \"Front de la R\u00e9sistance R\u00e9volutionnaire d'Artibonite\", da Artibonite, nome della regione centrale del paese, prima assumere la denominazione attuale il 19 febbraio 2004 per enfatizzare le proprie mire strategiche."}
{"id": "1159621", "revid": "729019", "url": "https://it.wikipedia.org/wiki?curid=1159621", "title": "Scottish National Liberation Army", "text": "Lo Scottish National Liberation Army (Esercito di Liberazione Nazionale scozzese in inglese) o SNLA \u00e8 (o era) un piccolo gruppo militante che si propone l'indipendenza della Scozia e dichiarato illegale dal governo del Regno Unito.\nSi crede che sia stato fondato da Adam Busby, un soldato nativo di Paisley, all'indomani del referendum di devoluzione del 1979 che, a detta dell'organizzazione, era stato manipolato. Alcuni credono che in realt\u00e0 l'SNLA fosse una organizzazione creata per screditare il movimento indipendentista scozzese.\nOrganizzazioni associate.\nLo Scottish Separatist Group (SSG), fondato nel 1995 da ex militanti dell'SNLA, \u00e8 ritenuto l'ala politica dell'SNLA. Entrambi mirano a invertire il flusso migratorio di inglesi in Scozia e a ristabilire il gaelico quale lingua nazionale del paese."}
{"id": "1159626", "revid": "1798099", "url": "https://it.wikipedia.org/wiki?curid=1159626", "title": "Eugenia (nome)", "text": "Origine e diffusione.\n\u00c8 la forma femminile del nome Eugenio, che deriva dal greco \u03b5\u03c5\u03b3\u03b5\u03bd\u03b7\u03c2 (\"eugenes\"), composto da \u03b5\u03c5 (\"eu\", \"bene\") e \u03b3\u03b5\u03bd\u03b7\u03c2 (\"genes\", \"nato\"); significa \"ben nata\", \"di nobile stirpe\", \"nobilt\u00e0\".\nIl nome era utilizzato occasionalmente in Inghilterra nel Medioevo, ma solo nel XIX secolo il suo uso divenne comune.\nOnomastico.\nL'onomastico si pu\u00f2 festeggiare in memoria di diverse sante e beate, ricordate nei giorni seguenti:"}
{"id": "1159627", "revid": "767487", "url": "https://it.wikipedia.org/wiki?curid=1159627", "title": "Prima di mezzanotte", "text": "Prima di mezzanotte (\"Midnight Run\") \u00e8 un film del 1988 diretto da Martin Brest.\nTrama.\nL'ex poliziotto di Chicago, Jack Walsh, radiato alcuni anni prima dalla polizia con la falsa accusa di essere in combutta con il \"boss\" della droga Serrano in quanto non ha ceduto ai tentativi di corruzione di quest'ultimo, si \u00e8 trasferito a Los Angeles, ove campa facendo il cacciatore di taglie. Un luned\u00ec mattino viene chiamato da Eddy Mascone, titolare di un'agenzia che garantisce il pagamento della cauzione per conto degli imputati in attesa di giudizio. Uno dei suoi clienti, certo Jonathan Mardukas, detto \"Il Duca\", accusato di riciclaggio di denaro sporco, dopo l'udienza preliminare \u00e8 diventato irreperibile (Mardukas era il contabile delle attivit\u00e0 \"pulite\" del boss Serrano, anche lui trasferitosi a Los Angeles, e grazie alla sua posizione, ha rubato al boss 15 milioni di dollari, gran parte dei quali distribuiti in opere di beneficenza).\nSe \"Il Duca\" non si presenter\u00e0 alla polizia di Los Angeles entro la mezzanotte del venerd\u00ec successivo, Eddy Mascone dovr\u00e0 sborsare al Tribunale ben 450\u00a0000 dollari, il che lo porterebbe alla bancarotta. Walsh accetta l'incarico di riportare ad Eddy il fuggitivo. Per\u00f2 ci sono altri che vogliono Mardukas: l'FBI, il cui agente capo di Los Angeles, Alonzo Mosely, lo vuole per incastrare il \"boss\" malavitoso Serrano, e quest'ultimo, che vuole Mardukas morto sia per vendetta, che per impedirgli di parlare.\nGrazie all'aiuto di un amico che lavora nella polizia di Los Angeles, Walsh riesce ad ottenere il numero della chiamata telefonica che Mardukas fece il giorno dell'arresto: si tratta di un numero privato di New York. Di l\u00ec a risalire al luogo ove si nasconde il Duca \u00e8 un gioco da ragazzi per Walsh, che parte per New York, piomba in casa del Duca, lo ammanetta e lo carica su un \"Jumbo Jet\" in partenza per Los Angeles, non prima di aver avvertito il committente Eddy via telefono, che per\u00f2 \u00e8 tenuto sotto controllo dall'FBI. Fingendo di non sopportare il volo, il Duca d\u00e0 in escandescenze e perci\u00f2 il duo \u00e8 costretto a viaggiare in treno. Dato che Walsh non si fa vivo, Eddy manda Marvin Dorfler, concorrente di Jack, a recuperare \"Il Duca\" promettendo anche a lui una grossa taglia (inferiore per\u00f2 a quella promessa a Jack). Per sfuggire a Mosley, Jack e Il Duca sono costretti a scendere dal treno e iniziano a rubare auto, chiedere prestiti e fare autostop.\nIn Arizona i due vengono raggiunti da Dorfler, che aggredisce Jack, poi arrestato dall'FBI, e cattura Mardukas, per \"venderlo\" poi a Serrano. Jack si finge in possesso di floppy disk, avuti dal Duca, contenenti informazioni compromettenti sulle attivit\u00e0 di Serrano, riuscendo cos\u00ec a stringere un accordo con Mosley e minacciando Serrano di consegnarli alla polizia se non dovesse riconsegnargli Mardukas. Jack s'incontra con Serrano indossando un microfono ed \u00e8 sorvegliato dall'FBI. In quel momento arriva Dorfler che, vedendo Mardukas, interrompe lo scambio, spinge Jack e disabilita inconsapevolmente il microfono, ma Jack urla che Serrano ha i dischi e cos\u00ec l'FBI arresta Serrano e i suoi scagnozzi. Il Duca viene affidato a Jack per riportarlo a Los Angeles entro la mezzanotte.\nTuttavia, Walsh si rende conto di non voler portare Il Duca in prigione, dove potrebbe essere ucciso dagli scagnozzi di Serrano, e cos\u00ec lo lascia andare dandogli un orologio che la ex moglie gli aveva regalato prima del matrimonio, mentre Mardukas gli consegna in regalo una cintura contenente 300.000 dollari, dopodich\u00e9 i due si separano.\nSequel.\n\"Prima di mezzanotte\" \u00e8 stato seguito nel 1994 da una trilogia di film televisivi con Christopher McDonald nel ruolo di Jack Walsh, intitolati \"Another Midnight Run\", \"Midnight Runaround\" e \"Midnight Run for Your Life\"."}
{"id": "1159635", "revid": "33689", "url": "https://it.wikipedia.org/wiki?curid=1159635", "title": "Flavio Nomo", "text": "Nomo fu \"magister officiorum\" dal 443 al 446, e nel 445 fu console.\nIl 12 dicembre 443 Nomo ricevette l'ordine di rafforzare la difesa del confine danubiano, recentemente colpito dagli attacchi degli Unni di Attila: le fortezze vennero ricostruite e le guarnigioni frontaliere riportate alla loro forza nominale. Il lavoro, che dovette durare per tutto l'anno 444, fu tale che Nomo venne nominato console per l'anno successivo. Quando per\u00f2 Attila riprese le incursioni, nel 447, lo fece attraverso le province di Moesia e Scythia Inferior, aggirando da oriente le fortificazioni disposte da Nomo.\nL'attacco del 447 si concluse in una pace nel 448, ma nel 450 Attila era ancora in guerra contro l'Impero romano. Ad un tentativo di abboccamento, rispose che avrebbe trattato solo con ambasciatori di rango consolare, e fece il nome di Nomo e Anatolio. Nomo e il suo compagno andarono ad incontrare Attila, il quale all'inizio li tratt\u00f2 male, ma poi cedette alle loro arti oratorie e ai doni che portavano: Attila avrebbe accettato i termini della pace del 448, avrebbe smesso di attaccare l'imperatore Teodosio II sulla scorta dell'accusa di accogliere i fuggitivi dal regno degli Unni, e avrebbe rinunciato alla striscia di territorio a sud del Danubio ottenuta con la pace del 448; pare che la concessione della liberazione di molti prigionieri romani fosse addirittura una concessione fatta personalmente ai due prestigiosi ospiti."}
{"id": "1159636", "revid": "74801", "url": "https://it.wikipedia.org/wiki?curid=1159636", "title": "Zabriskie Point (luogo)", "text": "Zabriskie Point (punto di Zabriskie in italiano) \u00e8 una parte del Death Valley National Park nota per la bellezza del paesaggio di origine sedimentaria, vulcanica ed in seguito erosiva. Si trova negli Stati Uniti e precisamente in California. La topografia del luogo \u00e8 tale che essa rientra nella cosiddetta formazione di \"Furnace Creek\", chiamata popolarmente \"badlands\" perch\u00e9 in questa \"terra cattiva\", a causa della siccit\u00e0 e del sale, non riesce a crescere alcuna pianta.\nComposizione.\nZabriskie Point \u00e8 composto da sedimenti provenienti da un antico lago, chiamato \"Furnace Creek\", prosciugatosi 5 milioni di anni fa, molto tempo prima della formazione della Valle della Morte. A causa della deviazione di un vicino canale d'acqua, oggi questo paesaggio corre il rischio di venire eroso.\nEtimologia.\nIl nome \"Zabriskie\" deriva da Christian Brevoort Zabriskie, che nei primi anni del XX secolo fu vicepresidente e \"general manager\" della Pacific Coast Borax Company, famosa per l'estrazione e il trasporto di borace dalle miniere della Death Valley tramite i \"twenty mule teams\", pariglie composte da diciotto muli e due cavalli.\nIl lago \"Furnace Creek\".\nMilioni di anni prima dell'esistenza del lago Manly e dell'attuale abbassamento ed allargamento della Valle della Morte, questa era coperta da un altro lago (la cui formazione risale a 9 milioni di anni fa), assieme all'area che circonda Zabriskie Point. Nei successivi milioni di anni nel fondo del lago si sono formati sedimenti di fango salino, ghiaia proveniente dalle montagne circostanti e ceneri della zona vulcanica - allora attiva - delle \"Black Mountains\". Questi sedimenti si combinarono a formare l'attuale \"Furnace Creek Formation\".\nIl clima nei pressi del Furnace Creek era arido, ma non quanto oggi.\nNel fango intorno al lago hanno lasciato le loro impronte cammelli, mastodonti, cavalli, carnivori ed uccelli, assieme ad erba e giunchiglie fossili.\nI depositi di borati, che in passato erano presenti in gran parte della Valle della Morte, vennero concentrati nel fondo dei laghi dall'azione delle acque termali e a causa dell'alterazione della riolite della vicina zona vulcanica. La meteorizzazione ed alterazione da parte delle acque termali sono responsabili anche della variet\u00e0 di colori osservabile presso Zabriskie Point.\nL'orogenesi verso Ovest mut\u00f2 il clima rendendolo pi\u00f9 arido e causando il prosciugamento del lago e la creazione di una pianura. Il successivo allargamento ed abbassamento della Valle della Morte, combinato al sollevamento tettonico della catena collinare delle Black Mountains, cambi\u00f2 l'aspetto della regione, rendendo possibile l'erosione che produsse i calanchi oggi visibili. Il materiale scuro che copre le creste dei calanchi \u00e8 lava proveniente da eruzioni avvenute 3-5 milioni di anni fa.\nQuesta lava ha ritardato l'erosione in molti punti e potrebbe spiegare perch\u00e9 Manly Beacon, la formazione sulla destra nella foto, \u00e8 pi\u00f9 alta delle altre porzioni di calanchi. Manly Beacon venne chiamata cos\u00ec in onore di William L. Manly che, assieme a John Rogers, durante la corsa all'oro del 1849, guid\u00f2 un gruppo di cercatori d'oro fuori dalla Valle della Morte.\nLa fonte principale di borati ammassati nella Valle della Morte \u00e8 la Furnace Creek Formation, costituita da di fango, silt e conglomerato.\nRiferimenti nel mondo della cultura.\nLa localit\u00e0 deve parte della sua fama all'omonimo film diretto da Michelangelo Antonioni nel 1970. Una delle scene chiave del film, girato proprio nel Gower Gulch.\nIl filosofo Michel Foucault nei suoi scritti, defin\u00ec la \"visita\" a Zabriskie Point la migliore esperienza della propria vita."}
{"id": "1159654", "revid": "287204", "url": "https://it.wikipedia.org/wiki?curid=1159654", "title": "Mistero alla torre di Londra", "text": "Mistero alla torre di Londra (\"The House Of The Red Slayer\"), scritto da Paul Harding, \u00e8 uno dei romanzi gialli di ambientazione medievale il cui protagonista \u00e8 il frate domenicano Athelstan. La prima edizione italiana del romanzo \u00e8 uscita nel 1995 come n. 2419 della collana Il Giallo Mondadori.\nTrama.\nInverno del 1378. Neve e ghiaccio su Londra. Il governatore della Torre di Londra viene ritrovato morto in una stanza del castello chiusa dall'interno. Un delitto impossibile sul quale proveranno a far luce fratello Athelstan e Sir John Cranston, il coroner della citt\u00e0."}
{"id": "1159665", "revid": "767487", "url": "https://it.wikipedia.org/wiki?curid=1159665", "title": "Santo &amp; Johnny", "text": "Santo &amp; Johnny \u00e8 stato un duo di chitarristi, formato dai fratelli newyorkesi di origine italiana Santo (24 ottobre 1937) e Johnny Farina (30 aprile 1941); il loro caratteristico \"sound\" era dovuto all'uso della \"console steel guitar\" e della \"lap steel guitar\" (anche detta \"chitarra hawaiana\"), utilizzate da Santo.\nStoria.\nIl loro primo singolo, \"Sleep Walk\" (pubblicato il 17 agosto 1959), era un brano strumentale composto da loro stessi con l'aiuto della madre Ann Farina, che riscosse un notevole successo balzando al primo posto delle classifiche statunitensi Billboard Hot 100 per due settimane. \nAd esso fecero seguito altri singoli e numerosi album che raccoglievano soprattutto brani \"easy listening\" e colonne sonore.\nFurono molto popolari, durante gli anni sessanta e settanta, anche in Italia dove, prodotti da Federico Monti Arduini (noto anche come \"Il Guardiano del Faro\"), registrarono molti dischi e guadagnarono il disco d'oro per la loro versione della colonna sonora del film \"Il padrino\" (1972). Questo brano rimane il pi\u00f9 celebre del loro repertorio.\nIl duo si sciolse nel 1976, ma Santo Farina ha continuato per anni a esibirsi come solista e ad incidere dischi. Santo suonava la \"steel guitar\" e Johnny la chitarra ritmica."}
{"id": "1159666", "revid": "767487", "url": "https://it.wikipedia.org/wiki?curid=1159666", "title": "Tita", "text": "Carriera.\nClub.\nProtagonista di un'ottima prima parte di carriera in Brasile, dove vince due edizioni della Coppa Libertadores (1981 e 1983) con Flamengo e Gremio e una Coppa Intercontinentale nel 1981 col Flamengo, nel 1987 approda in Europa per vestire la maglia del , con cui in un solo anno di militanza si aggiudica la Coppa UEFA, realizzando la rete dell'1-0 che d\u00e0 avvio alla rimonta dei tedeschi nella finale di ritorno contro l'Espa\u00f1ol.\nA fine stagione si trasferisce al di Giovanni Galeone, reduce dalla prima salvezza in massima serie della sua storia. Nella stagione 1988-1989 con 9 reti (fra cui una tripletta alla e una doppietta alla ) in 25 partite risulta il capocannoniere in campionato degli abruzzesi, senza riuscire tuttavia ad evitare la retrocessione in Serie B.\nA fine stagione torna brevemente in Brasile per poi proseguire la carriera in Messico dove con la maglia del Le\u00f3n segn\u00f2 una rete alla Juventus in una partita amichevole nel Giugno 1991 . Chiuse l'attivit\u00e0 agonistica in Guatemala.\nNazionale.\nCon la nazionale brasiliana ha vinto la Copa Am\u00e9rica 1989, disputata in casa, ed \u00e8 stato convocato per i mondiali 1990 in Italia, dove per\u00f2 non \u00e8 mai sceso in campo."}
{"id": "1159667", "revid": "123901451", "url": "https://it.wikipedia.org/wiki?curid=1159667", "title": "Guglielmo Rositani", "text": "Biografia.\nHa frequentato l'Istituto Tecnico Commerciale \"Raffaele Piria\" di Reggio Calabria dove ha ottenuto il diploma di Ragioniere e Perito Commerciale.\nHa lavorato per circa 5 anni presso l'Agente dell'Alitalia e l'Istituto Nazionale Trasporti (INT) di Reggio Calabria.\n\u00c8 laureato in Economia e Commercio presso l'Universit\u00e0 di Messina.\nNel 1965 si \u00e8 trasferito a Rieti, dove tuttora risiede, ed ha insegnato per diversi anni nell'istituto tecnico commerciale, ricoprendo anche l'incarico di vicepreside.\nSin da ragazzo si \u00e8 interessato di politica militando nel Movimento Sociale Italiano. Ha fatto parte della Segreteria Nazionale con Giorgio Almirante, e dell'Esecutivo Nazionale con Gianfranco Fini.\nNel 1967 \u00e8 stato eletto Segretario Provinciale del Movimento Sociale Italiano a Rieti e nel 1970 Consigliere Comunale della stessa citt\u00e0. Quest'ultima carica \u00e8 stata mantenuta per 32 anni.\nTra il 1986 e il 1992 ha ricoperto, quale economista, l'incarico di membro del Collegio Sindacale della Rai.\nRositani \u00e8 stato quattro volte deputato: nel 1992 \u00e8 stato eletto alla Camera con il MSI, poi in Alleanza Nazionale nell'XI, nella XII, nella XIV e nella XV legislatura. In quest'ultima occasione, in particolare, \u00e8 stato eletto nella \"circoscrizione Lazio 2\" ed \u00e8 stato componente della VII Commissione (Cultura, Scienze, Istruzione e Sport) ricoprendo tra l'altro l'incarico di Vicepresidente della stessa.\nNel 1996 si era candidato alla Camera nel collegio di Rieti, ma ottenne il 47,4% dei voti e venne sconfitto dal rappresentante dell'Ulivo Pietro Carotti per una manciata di consensi.\nNel 2001 \u00e8 stato nuovamente eletto; lo sfidante era ancora Pietro Carotti.\n\u00c8 rimasto in parlamento fino al 2008.\nCome rappresentante del collegio reatino, Rositani ha legato buona parte della sua carriera politica al tentativo di realizzare la ferrovia Rieti-Roma, un'infrastruttura attesa dal popolo Sabino da oltre un secolo. Rositani, insieme al collega del PDL Cicolani, riusc\u00ec nel tentativo di far inserire l'opera nella legge obiettivo del Governo Berlusconi, ma non in quello di ottenere il finanziamento necessario a far partire i lavori.\nSi \u00e8 interessato al mondo dello spettacolo (cinema, teatro, danza, musica), in quanto membro della Direzione Nazionale di Alleanza Nazionale come dirigente del settore dello Spettacolo.\nAlle elezioni del 28 e 29 maggio 2007 \u00e8 stato eletto Sindaco di Varapodio con una lista civica, fino al 2012. \u00c8 stato anche Consigliere della societ\u00e0 Stretto di Messina S.p.A., controllata in maggioranza dall'ANAS.\nConsigliere di amministrazione della Rai per due mandati, dal 2009 al 2015.\nProcedimenti giudiziari.\nAlla fine degli anni novanta \u00e8 stato anche coinvolto in un presunto tentativo di corruzione da parte dell'imprenditore Maurizio Zamparini: l'ex presidente del Palermo non ha negato di avergli dato soldi (500 milioni di lire), ma ha spiegato che si trattava di un prestito. Il giudice monocratico di Rieti, ad ogni modo, lo ha assolto perch\u00e9 nel fatto, pur avvenuto secondo la Magistratura italiana, non ci sarebbe stata costrizione n\u00e9 finalit\u00e0 corruttiva. L'accusa sosteneva che Maurizio Zamparini avrebbe ottenuto la licenza commerciale relativa al centro EMMEZETA proprio in seguito a quella dazione di denaro. La sentenza \u00e8 stata confermata in Corte d'appello e motivata \"perch\u00e9 il fatto non sussiste\". Sulla vicenda il giornalista Massimo Cavoli ha scritto un libro, intitolato \"Rose rosse\"."}
{"id": "1159669", "revid": "1222", "url": "https://it.wikipedia.org/wiki?curid=1159669", "title": "Ilobatidi", "text": ""}
{"id": "1159671", "revid": "466539", "url": "https://it.wikipedia.org/wiki?curid=1159671", "title": "Calamata", "text": "Calamata (, \"Kalam\u00e1ta\") \u00e8 un comune della Grecia situato nella periferia del Peloponneso (unit\u00e0 periferica della Messenia) con 70.006 abitanti secondo i dati del censimento 2001\nA seguito della riforma amministrativa detta \"programma Callicrate\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 passata da 253,2 a 440\u00a0km\u00b2 e la popolazione da 57.620 a 70.006 abitanti\nGli ex-comuni accorpati sono:\nGeografia fisica.\nCalamata appartiene fisicamente, pur non facendone pi\u00f9 parte amministrativamente, alla regione storica della Messenia, della quale \u00e8 il centro abitato principale.\nLa citt\u00e0 si affaccia sul mar Ionio e si trova al centro del profondo golfo di Messenia. Ad oriente si erge la catena montuosa del Taigeto, che culmina nella penisola di Mani e separa la Messenia dalla Laconia, dove si trova Sparta.\nStoria.\nLa storia della citt\u00e0 coincide con quella dell'antica regione di Messenia, della quale ha sempre seguito le vicende storiche. Nei pressi di Calamata negli anni tra il 1684 ed il 1699 si svolse la guerra di Morea, nella quale si affrontarono le truppe della Lega Santa e quelle dell'impero Ottomano.\nCultura.\nTurismo.\nCalamata ha un importante porto turistico, piuttosto frequentato da barche a vela, ed \u00e8 inoltre il centro maggiore, dopo Patrasso, del Peloponneso.\nOltre ad offrire testimonianze archeologiche, la citt\u00e0 ed i suoi dintorni richiamano un discreto volume di turismo balneare.\nNel 2009 \u00e8 stato inaugurato il museo archeologico nell'antica agor\u00e0, nel centro storico della citt\u00e0 e vicino alla chiesa dei Santi Apostoli. Il museo raccoglie reperti della Messenia risalenti al periodo miceneo, classico, ellenistico e bizantino.\nEconomia.\nL'economia di Calamata \u00e8 basata principalmente su agricoltura (olivicoltura), turismo e terziario. La citt\u00e0 \u00e8 conosciuta in tutto il mondo per la produzione della famosa oliva di Calamata e dell'olio di oliva che si produce in Messenia. Le attivit\u00e0 industriali sono limitate alla trasformazione dei prodotti alimentari ed anche alla produzione di sigarette: vi ha sede infatti la compagnia \"Karelias\".\nA Calamata nel 1879 venne fondata da John F. Costopoulos la Alpha Bank, la seconda banca per importanza della Grecia.\nInfrastrutture e trasporti.\nLa stazione ferroviaria di Calamata si trova alla confluenza di 2 linee a scartamento ridotto, una da Patrasso, l'altra da Atene. La vecchia stazione, sita pi\u00f9 in centro, \u00e8 oggi diventata un parco (\"parko Stathmou\", \"parco della stazione\"), nel quale \u00e8 rimasto il vecchio fabbricato viaggiatori con una locomotiva a vapore.\nLa principale arteria stradale su cui sorge la citt\u00e0 l'Autostrada A7 che fa parte della strada europea E55, proveniente da Helsingborg (Svezia), che termina nella cittadina messena. Altra strada europea che l'attraversa \u00e8 la E65 Malm\u00f6-La Canea.\nNei pressi della citt\u00e0, vicino al confine con Messene, si trova l'Aeroporto internazionale di Calamata (IATA: KLX \u2013 ICAO: LGKL), aperto nel 1959 e oggi intitolato all'armatore Vassilis Konstantakopoulos (1935-2011), recettivo principalmente per voli charter."}
{"id": "1159673", "revid": "339392", "url": "https://it.wikipedia.org/wiki?curid=1159673", "title": "Kalam\u00e1ta", "text": ""}
{"id": "1159675", "revid": "171512", "url": "https://it.wikipedia.org/wiki?curid=1159675", "title": "Messinia", "text": ""}
{"id": "1159676", "revid": "28592", "url": "https://it.wikipedia.org/wiki?curid=1159676", "title": "Larisa", "text": ""}
{"id": "1159677", "revid": "287204", "url": "https://it.wikipedia.org/wiki?curid=1159677", "title": "Irakleio", "text": ""}
{"id": "1159679", "revid": "729019", "url": "https://it.wikipedia.org/wiki?curid=1159679", "title": "Assedio di Gaeta e battaglia navale di Ponza", "text": "L'assedio di Gaeta e la conseguente battaglia navale di Ponza sono due eventi bellici accaduti nel 1435.In quell'anno Alfonso V d'Aragona, nella campagna per impossessarsi del trono del Regno di Napoli del Re Renato d'Angi\u00f2-Valois, si rivolse contro Gaeta, che gli resisteva, venendo sconfitto e catturato nelle acque territoriali di Ponza dall'ammiraglio genovese Biagio Assereto e poi liberato per intercessione del duca di Milano Filippo Maria Visconti.\nAntefatti.\nLa Regina Giovanna II d'Angi\u00f2-Durazzo, a seguito della morte di Luigi III d'Angi\u00f2-Valois, avvenuta nel 1434, lasci\u00f2 in eredit\u00e0 il Regno di Napoli al fratello Renato. Alfonso V d'Aragona, detto \"il Magnanimo\", non accett\u00f2 il testamento della Regina poich\u00e9 credeva che fosse stato redatto contro la sua volont\u00e0 e perci\u00f2 mosse guerra contro Renato.\nGli scontri.\nAssedio di Gaeta.\nFrancesco Spinola part\u00ec da Genova con due navi che recavano i rifornimenti all'esercito del Re Renato d'Angi\u00f2-Valois che si contendeva il trono del Regno di Napoli con il pretendente Alfonso V d'Aragona, dirigendo un contingente di 800 soldati, di cui 400 balestrieri. Quando giunse a Gaeta ne venne subito acclamato governatore e cominci\u00f2 ad erigere fortificazioni per una estrema e disperata difesa. Alfonso V d'Aragona mise dunque la citt\u00e0 sotto assedio, cercandola di prendere per fame. Vari i modi di lottare dei combattenti: gli assalitori fecero largo uso di bombarde, mentre i genovesi impedirono l'avvicinarsi delle macchine d'assedio con lunghe aste e col lancio di pietre.\nMancando ad un certo punto i viveri con cui sfamare la popolazione locale, lo Spinola allontan\u00f2 dalla citt\u00e0 vecchi e bambini, circa 4.000 persone, che trovarono ricovero nell'accampamento nemico grazie alla generosit\u00e0 di Alfonso. Durante il combattimento Francesco Spinola venne ferito da un dardo ad una coscia e il suo presidio si ritrov\u00f2 decimato dalle malattie. Per sua fortuna giunsero in suo soccorso 14 navi, 1 navicella e 3 galee, capitanate dall'ammiraglio genovese Biagio Assereto e con un totale di 7.000 soldati a bordo.\nParallelamente il duca di Milano Filippo Maria Visconti invi\u00f2 in segreto un messo ad Alfonso per avvertirlo dell'imminente arrivo dei soccorsi genovesi, costringendolo ad allestire una flotta di 14 navi e 13 galee per affrontarli via mare, forti di 13.000 soldati a bordo. Il Visconti confidava di procurare una sconfitta che avrebbe ulteriormente indebolito la Repubblica di Genova e l'avrebbe resa ancor pi\u00f9 sottomessa al suo dominio.\nBattaglia navale di Ponza.\nGli eventi di Gaeta sembravano inizialmente favorire gli Aragonesi, ma lo scontro decisivo del 5 agosto, avvenuto al largo di Ponza, iniziato a mezzogiorno e protrattosi senza sosta fino alle dieci di sera, decret\u00f2 la vittoria della flotta genovese frutto della sua consueta tattica di introdurre nella mischia una parte delle forze in ritardo e nel punto pi\u00f9 opportuno.\nLa vittoria premiava i genovesi ben oltre le loro aspettative: oltre al ricco bottino rinvenuto, vi erano importanti prigionieri di cui chiederne il riscatto, tra i quali lo stesso Alfonso, coi suoi fratelli Enrico e Pietro ed il figlio Ferrante, il Re di Navarra Giovanni II d'Aragona, il principe di Rossano Marino Marzano, il principe di Taranto Giovanni Antonio Orsini del Balzo e Minicuccio Ugolini, capitano di 500 lance. Una sola nave aragonese riusc\u00ec a salvarsi e le perdite di Alfonso ammontarono ad un totale di 600 morti e 5.000 prigionieri.\nIl mutamento politico di Filippo Maria Visconti.\nFilippo Maria Visconti cerc\u00f2 dapprima di convincere il Senato genovese e l'Assereto a proseguire la guerra occupando la Sicilia, ma l'ammiraglio rifiut\u00f2 per mancanza di sufficienti truppe e di denaro. Nel ritorno la flotta vittoriosa approd\u00f2 a Porto Venere dove Assereto ricevette dal duca l'ordine di sbarcare Alfonso e gli altri prigionieri, non a Genova, ma Savona e di condurli a Milano.\nDalla situazione per lui difficilissima, Alfonso usc\u00ec grazie al mutato ed imprevedibile atteggiamento del Visconti. A tal proposito le versioni degli storici sono contrastanti.\nSecondo quelli genovesi, per tre giorni il duca rifiut\u00f2 di vedere Alfonso, in attesa di un giorno astrologicamente propizio. Quando lo incontr\u00f2, l'aragonese lo persuase dell'erronea politica di favoreggiamento della Francia, che volgeva i suoi obiettivi militari verso Genova e Milano, e si accord\u00f2 con lui, il quale ne annull\u00f2 la richiesta di riscatto e si preoccup\u00f2 di ricondurlo nel territorio del Regno di Napoli.\nGli storici milanesi considerano invece la manovra di Filippo Maria Visconti come un'abile e machiavellica politica di doppio gioco. Secondo la loro versione, il Visconti il 21 settembre 1435 ricevette a Milano gli ambasciatori angioini, coi quali firm\u00f2 un accordo della durata di settant'anni. Ma, allo stesso tempo, dalla versione di Pier Candido Decembrio, si ricava che l'8 ottobre il duca firm\u00f2 due trattati in cui Alfonso si obbligava a restituire Lerici e Portovenere a lui e non alla Repubblica di Genova e a prestargli aiuto contro di essa qualora gli si fosse ribellata. In cambio il Visconti rimetteva in libert\u00e0 Alfonso e gli assicurava l'appoggio di 3.000 cavalieri per conquistare il Regno di Napoli e l'impegno ad ostacolare le iniziative dei genovesi di impedirne l'impresa.\nFilippo Maria Visconti ed Alfonso V d'Aragona intendevano spartirsi cos\u00ec l'Italia: al secondo, con l'appoggio del primo, sarebbero spettate la conquista del Regno di Napoli e l'alleanza con il ducato di Milano che si sarebbe occupato di governare il resto dell'intera penisola.\nConseguenze.\nLe scelte politiche di Filippo Maria Visconti comportarono successive opposte vicende nella vita dei due principali artefici della sconfitta di Alfonso V d'Aragona.\nBiagio Assereto, compromesso in Genova con la fazione filo-milanese, fu incolpato del voltafaccia di Filippo Maria Visconti e messo al bando. Ricevute dal Visconti le cariche di governatore di Milano e di conte di Serravalle Scrivia, ricopr\u00ec per lui ancora nel 1437 le cariche di commissario ducale di Parma e di comandante dell'armata milanese nella guerra contro la Repubblica di Venezia. Sempre legato a Milano, pass\u00f2 poi al servizio di Francesco Sforza e sconfisse a Chiusa d'Adda e a Casalmaggiore l'ammiraglio veneziano Querini. Infine l'Assereto abbandon\u00f2 la carriera militare e si ritir\u00f2 a Serravalle Scrivia, frequentando amici e dedicandosi agli studi letterari; in tale frangente divenne amico di Enea Silvio Piccolomini, futuro Papa Pio II dal 1458. Mor\u00ec a Serravalle Scrivia il 25 aprile 1456 e fu sepolto nella chiesa arcipresbiteriale della citt\u00e0.\nFrancesco Spinola diresse la successiva ribellione genovese del 1435 contro il duca di Milano. Mor\u00ec nel 1442 e venne tumulato nella chiesa di San Domenico di Genova."}
{"id": "1159681", "revid": "1442080", "url": "https://it.wikipedia.org/wiki?curid=1159681", "title": "Farmaconomista", "text": "Un farmaconomista \u00e8 un esperto in farmaci. Il titolo farmaconomista origina dal termine danese farmakonom.\nI farmaconomisti sono un gruppo professionale farmaceutico in Danimarca (incluso la Groenlandia e le Isole Faroe) con una formazione superiore di tre anni. Ogni anno circa 220 studenti si laureano come farmaconomisti dall'Universit\u00e0 Danese di Pratica della Farmacia (\"Pharmakon, Danish College of Pharmacy Practice\").\nLavoro.\nLa maggioranza dei farmaconomisti danesi lavora presso le farmacie comunali, le farmacie ospedaliere e presso gli ospedali.\nAlcuni farmaconomisti lavorano nell'industria farmaceutica, nell'industria chimica e in laboratori medici o clinici.\nAltri farmaconomisti insegnano a studenti farmacisti e a studenti farmaconomisti nelle universit\u00e0 - tale come la Facolt\u00e0 di Scienze Farmaceutiche dell'Universit\u00e0 di Copenaghen e l'Universit\u00e0 Danese di Pratica della Farmacia.\nI farmaconomisti lavorano anche presso il Ministero Danese della Salute, la Direzione Generale Danese dei Farmaci e l'Associazione Danese dei Farmacisti Proprietari.\nAlcuni farmaconomisti lavorano come consulenti farmaceutici.\nEducazione.\nDurante l'educazione all'Universit\u00e0 Danese di Pratica della Farmacia il farmaconomista studia anatomia, fisiologia, patologia, farmacologia, pratica della farmacia, prodotti farmaceutici, tossicologia, farmacia clinica, farmacoterapia, scienza farmaceutica, chimica, chimica farmaceutica, chimica fisica, biochimica, biologia, microbiologia, biologia molecolare, genetica, citologia, botanica, medicina, veterinaria, zoologia, ricetta medica, legge di farmacia, sociologia della medicina, sicurezza del paziente, psicologia, psichiatria, pedagogia, comunicazione, tecnologie dell'informazione (ICT), bioetica, etica medica, sicurezza, leadership, organizzazione, logistica, economia, assicurazione di qualit\u00e0, vendita e marketing.\nL'educazione superiore di tre anni corrisponde a 180 punti del ECTS (Sistema Europeo di Accumulazione e Trasferimento dei Crediti).\nQual \u00e8 la differenza tra un \"farmaconomista\" e un \"farmacista\"?\nIn Danimarca esistono due diversi gruppi professionali con un'educazione farmaceutica:\nGrazie alla sua educazione superiore il farmaconomista \u00e8 secondo la legge danese in possesso della stessa capacit\u00e0 indipendente in tutte le farmacie danesi come quella del farmacista - ci\u00f2 vuol dire ad esempio il dispensare e controllare ricette mediche, il consigliare e avvisare i pazienti/clienti riguardo all'uso della medicina (i farmaci) ed il dispensare, vendere e provvedere informazioni riguardo ad ogni tipo di medicina.\nIl farmaconomista svolge lavori di direzione (management) presso le farmacie.\nL'unica differenza per legge \u00e8 che solamente un farmacista pu\u00f2 \"possedere\" una farmacia danese - ci\u00f2 essere farmacista proprietario.\nIl sindacato.\nL'Associazione Danese dei Farmaconomisti (danese: \"Farmakonomforeningen\") \u00e8 il sindacato che rappresenta all'incirca 5.700 farmaconomisti in Danimarca, Groenlandia e nelle Isole Faroe (98% di tutti i farmaconomisti danesi).\nEtimologia.\nIl titolo danese \"farmakonom\" viene dalle parole greche \"pharmakon\" (del significato \"farmaco\") e \"nom\" (del significato \"esperto in\").\nIn Danimarca un farmaconomista \u00e8 anche chiamato \"l\u00e6gemiddelkyndig\" (il che vuol dire \"esperto in farmaci\"). Il titolo \"l\u00e6gemiddelkyndig\" viene dalle parole danesi \"l\u00e6gemiddel\" (del significato \"farmaco\") e \"kyndig\" (del significato \"esperto in\")."}
{"id": "1159689", "revid": "57342", "url": "https://it.wikipedia.org/wiki?curid=1159689", "title": "Sandro Lombardi", "text": "Biografia.\nGli anni della formazione e de Il Carrozzone.\nSandro Lombardi nasce a Poppi, in provincia di Arezzo, il 30 settembre 1951. Negli anni del liceo incontra Federico Tiezzi e inizia, sotto la sua guida, a fare teatro. Nel 1971 si trasferisce a Firenze dove frequenta la facolt\u00e0 di Lettere e Filosofia. \nCome conclusione del laboratorio diretto da Robert Wilson, prende parte allo spettacolo \"A mad man, a mad giant, a mad dog, a mad urge, a mad face\", di Robert Wilson e Christopher Knowle, regia di Robert Wilson (1974). Nel frattempo, la compagnia Il Carrozzone fondata da Lombardi assieme a Federico Tiezzi e Loriana Nappini (che assumer\u00e0 in seguito il nome d'arte di \"Marion D'Amburgo\") realizza a Firenze due spettacoli, \"Morte di Francesco\", 1971, e \"La donna stanca incontra il sole\", 1972. Quest'ultimo viene invitato da Giuseppe Bartolucci alla \"Prima Rassegna-Incontro Nuove Tendenza\", a Salerno nella primavera del 1973. Lo spettacolo, dalla forte matrice figurativa, fa s\u00ec che Il Carrozzone venga inserito tra le compagnia pi\u00f9 qualificate e rappresentative del nascente \"Teatro-Immagine\", assieme, tra gli altri, a Mario Ricci, Giancarlo Nanni, Mem\u00e8 Perlini, Giuliano Vasilic\u00f2, Leo de Berardinis.\nNegli anni settanta inizia a partecipare a molti spettacoli, tra i quali \"Presagi del vampiro\" (1976), \"Rapporto confidenziale\" (1978) e \"Crollo nervoso\" (1980).\nDa \"Vedute di Porto Said\" in poi, inizia per \"Il Carrozzone\" l'affermazione su scala europea. Federico Tiezzi e Sandro Lombardi affrontano qui una ricerca concettuale sul linguaggio, da cui scaturiscono \"spettacoli-manifesto\" quali \"Presagi del vampiro\", \"Vedute di Porto Said\" e \"Punto di rottura\". In essi \u00e8 evidente il contatto con le arti visive, in particolare la body art, l'arte concettuale e la \"minimal art\", e i rapporti con artisti quali Dan Flavin, Andy Warhol, Vito Acconci, Alighiero Boetti. Nel 1978 \"Il Carrozzone\" vince il Premio Ubu come miglior compagnia sperimentale italiana, riconoscimento che verr\u00e0 confermato nel 1989 .\nDa Il Carrozzone ai Magazzini Criminali.\nNel 1980, a Monaco, la compagnia allestisce allo \"Stadio Olimpico Ins Null\", con la partecipazione di Hanna Schygulla. Rainer Werner Fassbinder inserisce due spettacoli de \"Il Carrozzone\" (\"Ebd\u00f2mero\" e \"Crollo Nervoso\") nel suo film \"Theater in Trance\", dove sono presenti le esperienze teatrali di maggior spicco nel momento (Squat Theatre, Ariane Mnouchkine, Pina Bausch), presentato in prima mondiale al Festival dei Popoli di Firenze nel settembre 1981.\nNello stesso anno il Comune di Scandicci ha intanto affidato alla compagnia, che nel frattempo ha preso il nome di Magazzini Criminali, la gestione di uno spazio: l'attuale \"Teatro Studio\", inizialmente \"Teatro ai Magazzini\". Lo spettacolo inaugurale \u00e8 \"Sulla strada\", 1982; cui fanno seguito altri testi composti e diretti da Federico Tiezzi, con i quali Tiezzi inizia a teorizzare e praticare una forma di teatro di poesia, volta a coniugare drammaturgia in versi e scrittura scenica. Sandro Lombardi inizia a svolgere una sua ricerca personale sul lavoro dell'attore che lo porta a guadagnarsi numerosi premi.\nDal 1989 Tiezzi dirige a Prato, \"Teatro Metastasio\", tre spettacoli che teatralizzano la Divina Commedia. Affida la rielaborazione drammaturgica a tre poeti: Edoardo Sanguineti (\"Commedia dell'Inferno\", 1989), Mario Luzi (\"Il Purgatorio\", 1990) e Giovanni Giudici (\"Il Paradiso\", 1991). Sandro Lombardi si fa notare come colonna portante dei tre lavori. Nel 1990 la compagnia elabora un nuovo allestimento di \"Hamletmaschine\" per il \"Teatro Taganka\" di Mosca e per il \"Tokyo Theatre Festival\". I lavori successivi si iscrivono nell'ambito di una moderna riappropriazione dei classici.\nTra la Compagnia Lombardi-Tiezzi e Giovanni Testori.\nTra il 1994 ed il 2001 lavora come attore con Giovanni Testori in \"Cleopatr\u00e0s\" (1994), \"Due lai\" (1998), \"Nella giungla delle citt\u00e0\" (1998) e \"L'Ambleto\" (2001) con cui vinse altrettanti Premi Ubu come miglior attore italiano.\nTra 2004 e 2005, soffre di un grave esaurimento nervoso che lo tiene lontano dalle scene per una stagione. Nello stesso anno pubblica il suo romanzo di formazione, \"Gli anni felici. Realt\u00e0 e memoria nel lavoro dell'attore\", edito da Garzanti in cui racconta la sua progressiva scoperta del teatro, ma anche di musica, pittura, poesia. Si ripresenta al pubblico al Teatro Bibiena di Mantova per il \"Festivaletteratura\", con \"Murale\", di Mahmud Darwish, l'8 settembre 2005."}
{"id": "1159691", "revid": "78273", "url": "https://it.wikipedia.org/wiki?curid=1159691", "title": "Taro Rin", "text": ""}
{"id": "1159695", "revid": "1634976", "url": "https://it.wikipedia.org/wiki?curid=1159695", "title": "Rivolta di Genova contro Filippo Maria Visconti", "text": "La rivolta di Genova contro Filippo Maria Visconti, duca di Milano, \u00e8 un episodio storico accaduto nel dicembre del 1435.\nDopo la battaglia di Ponza, il Duca di Milano, Filippo Maria Visconti, signore di Genova, venendo a patti con i tradizionali avversari della Repubblica Marinara, gli Aragonesi, aveva umiliato la Repubblica marinara.\nLa vittoria di Gaeta ottenuta dalle flotte genovesi era annullata dal riavvicinamento visconteo aragonese, e i Genovesi non solo non potevano pi\u00f9 ricevere i riscatti versati per la liberazione dei prigionieri, ma anzi erano costretti a ricondurre a Napoli a proprie spese quegli stessi prigionieri che il Duca aveva liberato.\nQuesta fu la causa principale per la quale Genova si liber\u00f2 della signoria milanese.\nPer liberarsi dal giogo milanese la battaglia era ardua: il Duca teneva i punti strategici di Gavi, Novi, Voltaggio, Fiacone, le tre fortezze di Pontedecimo, Montebello, Bolzaneto, le due fortezze di Savona, e in Genova la fortezza di Castelletto e 200 fanti pronti ad intervenire.\nOccorreva trovare un capo coraggioso ed uccidere il governatore milanese Opizzino di Alzate onde scoraggiare i suoi soldati si perdessero d'animo.\nLa citt\u00e0 si rivolse a Tomaso Fregoso che era ancora ritirato in Sarzana in attesa degli eventi e che per\u00f2 non aveva a disposizione le galee necessarie. Si ord\u00ec una congiura e si decise di liberare la citt\u00e0 nella notte di Natale del 1435. Tuttavia la cosa non pot\u00e9 ancora essere realizzata in quella data.\nL'occasione fu colta immediatamente dopo con la sostituzione del governatore. Nel dicembre del 1435 arriv\u00f2 il nuovo governatore, Erasmo Trivulzio (?; + febbraio 1459), condottiero del Visconti, Signore di Brescello. Il Trivulzio pochi giorni dopo il suo insediamento si diede ad ispezionare la citt\u00e0.\nCogliendo il momento in cui Opizzino d'Alzate ed i magistrati gli andavano incontro, i congiurati occuparono la porta di San Tomaso al grido dell'all'armi.\nPunto di riferimento dei rivoltosi fu Francesco Spinola, personaggio capace e stimato, che aveva retto l'assedio di Gaeta combattendo Alfonso d'Aragona, e che dopo il trasferimento del re spagnolo in Milano Spinola era rientrato in Genova\nLo Spinola usc\u00ec in citt\u00e0 con i suoi armati e in breve tutta la popolazione si sollev\u00f2; personaggio di riconosciuto valore e carisma, prese il comando della rivolta nella zona della porta di San Tommaso. L'Alzate e il Trivulzio cercarono riparo ove poterono.\nTrivulzio ripar\u00f2 nel Castelletto, e con lui sono Luigi Crotti e Biagio Assereto, rimasto dalla parte del Visconti. Opizzino d'Alzate tenta di arrivare al palazzo del Governo, ma viene sorpreso a Fossatello, circondato e, come era nelle intenzioni dei Genovesi, tagliato in diversi pezzi messi poi portati in bella mostra.\nQuattro secoli dopo di fronte alla chiesa di San Siro (collocata presso il civ. n\u00ba 16R di v. S. Siro) venne posta la lapide con l'iscrizione\nStessa sorte subivano gli ufficiali del Visconti in Polcevera e a Savona. La Repubblica tornava libera.\nTrivulzio, rinchiuso nel Castelletto, non volendo far la fine di Opizzino, nel gennaio 1436 cedeva la fortezza, subito demolita dal popolo (e ricostruita dieci anni dopo da Giano Fregoso).\nIn Genova era eletto un Governo di otto Capitani di Libert\u00e0, in carica dal 27 dicembre 1435 al 28 marzo 1436. Lo Spinola, che aveva occupato tutti i castelli tenuti dai viscontei, entrava a far parte del Collegio dei Presidenti della citt\u00e0.\nIn tal modo alla fine del 1435, Genova, con appena due morti, riacquistava la libert\u00e0. L'Assereto, esiliato and\u00f2 a Milano, da dove torn\u00f2 in patria quando fu doge Raffaele Adorno.\nLa guerra successiva.\nNei confronti degli Aragonesi la guerra prosegu\u00ec, ma con un rovesciamento di alleanze.\nAlfonso il Magnanimo, Filippo Maria Visconti, il papa, la Repubblica di Lucca da una parte, Firenze, Venezia e Genova, dall'altra.\nI protagonisti erano Francesco Sforza, al soldo di Filippo Maria Visconti, e Niccol\u00f2 Piccinino dalla parte dell'Angi\u00f2. Lucca era infatti solo una semplice fiancheggiatrice, alleata di Filippo Maria Visconti fino alla morte di questi (13 agosto 1447) solo per mantenere l'indipendenza da Firenze e dalla sua alleata Venezia, nemica del duca di Milano.\nLucca proseguiva la politica del Guinigi non pi\u00f9 da protagonista ma solo per rimanere libera tra stati troppo forti, mostrandosi debole e povera per non attrarre cupidigie altrui e interessandosi solo dei suoi confini in Lunigiana e Garfagnana, delle localit\u00e0 al confine pisano, resistendo in Valdinievole a Firenze e poi agli Estensi che puntano verso Massa. Genova invece continuava a mantenere un ruolo strategico come sbocco al mare dell'Italia Nord-Occidentale e per il possesso della Corsica, in antagonismo con gli Aragonesi."}
{"id": "1159700", "revid": "35707", "url": "https://it.wikipedia.org/wiki?curid=1159700", "title": "La Masseria delle allodole (film)", "text": ""}
{"id": "1159702", "revid": "6923", "url": "https://it.wikipedia.org/wiki?curid=1159702", "title": "Diatesi", "text": "In grammatica, la di\u00e0tesi (dal greco antico , \"di\u00e1thesis\", \"disposizione\", a sua volta derivante dal verbo \u03b4\u03b9\u03b1\u03c4\u03af\u03b8\u03b7\u03bc\u03b9, \"diat\u00edthemi\", \"disporre\") o voce di un verbo \u00e8 una categoria grammaticale che descrive la relazione tra l'azione (o lo stato) che il verbo esprime e i partecipanti identificati dagli argomenti (soggetto, oggetto ecc.).\nIn italiano abbiamo tre diatesi: attiva, passiva e riflessiva. Quando il soggetto \u00e8 l'agente, il verbo ha una diatesi attiva. Quando il soggetto \u00e8 il paziente, scopo o in generale ci\u00f2 che subisce l'azione, il verbo avr\u00e0 una diatesi passiva. Se l'azione ricade sul soggetto stesso, il verbo avr\u00e0 una diatesi riflessiva.\nPer esempio, nella frase:\nil verbo \"mangiare\" ha una diatesi attiva, ma nella frase:\nil sintagma verbale \"\u00e8 mangiata\" corrisponde a una diatesi passiva. Infine:\nl'azione ricade sul soggetto che \u00e8 contemporaneamente l'agente. Questa \u00e8 la diatesi riflessiva.\nNella trasformazione da una proposizione attiva a una passiva, il soggetto e l'oggetto si scambiano di ruoli. L'oggetto diretto \"si eleva\" a soggetto, mentre il soggetto \"si declassa\" a un complemento (facoltativo).\nNegli esempi di cui sopra, \"la mela\" ha la funzione di oggetto diretto nella diatesi attiva, ma diventa soggetto nella diatesi passiva. Il soggetto della frase attiva, \"il bambino\", diventa parte di un sintagma preposizionale nella frase con la diatesi passiva, e pu\u00f2 anche essere sottinteso (la frase \"la mela viene mangiata\" \u00e8 di senso compiuto).\nLa diatesi attiva in italiano.\nLa costruzione attiva \u00e8 quella di gran lunga pi\u00f9 frequente in qualsiasi lingua. Infatti, in un enunciato come\nl'azione viene svolta dal soggetto (che ha il ruolo di agente) e cade sull'oggetto. Il fatto che sia il soggetto a svolgere effettivamente il cosiddetto ruolo di agente non \u00e8 scontato. Si deve infatti distinguere tra il ruolo formale che svolgono i componenti nella frase (aspetto grammaticale) e il significato effettivo della frase (aspetto semantico).\nIn italiano, il verbo \u00e8 declinato nella forma attiva, che prevede l'uso del verbo avere:\nI verbi intransitivi contemplano soltanto la diatesi attiva (ma ci\u00f2 non toglie che i verbi transitivi possano avere una funzione intransitiva, come nella frase \"il cane sta mangiando\"). Tali verbi nelle forme composte utilizzano l'ausiliare essere:\nI verbi transitivi continuano ad avere l'ausiliare avere anche quando hanno funzione intransitiva.\nAltre lingue, come l'inglese o alcuni dialetti italiani meridionali, utilizzano l'ausiliare avere nella diatesi attiva dei verbi intransitivi.\nNel caso della frase attiva, si dir\u00e0 che il soggetto resta un soggetto, sia dal punto di vista semantico che da quello grammaticale. Nel caso di alcune lingue, come il creolo della Guadalupa, il discorso finisce qui. Per le lingue che dispongono del passivo, invece, le cose possono stare diversamente.\nLa diatesi passiva in italiano.\nLa lingua italiana usa una diatesi passiva \"perifrastica\", ovvero, non viene usata una singola parola, ma piuttosto una costruzione che contempla pi\u00f9 parole. Nel caso specifico dell'italiano, \u00e8 formata da un verbo ausiliare (\"essere\" o \"venire\") e il participio passato (che per i verbi transitivi ha valore passivo) del verbo originario. In altre lingue, come il latino, la diatesi passiva \u00e8 semplicemente marcata sul verbo da una specifica flessione durante la coniugazione del verbo: \"poemam legit\", \"\"(egli)\" lesse la poesia\"; \"poema legitur\", \"la poesia \u00e8 letta\".\nIn italiano, questo tipo di coniugazione perifrastica fa coesistere due participi passati nello stesso sintagma verbale quando il verbo \u00e8 flesso ai tempi composti (trapassato, futuro anteriore ecc.):\nStatica e dinamica.\nL'italiano usa due verbi per indicare se la diatesi passiva \u00e8 \"statica\" o \"dinamica\": essere e venire. Il verbo \"essere\" traduce indistintamente sia la diatesi passiva statica sia dinamica:\nQuesta frase pu\u00f2 voler dire \"la porta viene aperta da qualcuno\" (dinamica) o semplicemente indicare uno stato, una condizione della porta: \"la porta \u00e8 aperta\" (statica: la porta 'sta' o 'si trova' aperta).\nNella frase:\n\u00e8 sottinteso che ci sia qualcuno che sta compiendo un'azione, quella di aprire la porta, e quindi la diatesi passiva \u00e8 unicamente dinamica.\nLa diatesi riflessiva in italiano.\nLa diatesi riflessiva \u00e8 un tipo di diatesi nella quale l'agente \u00e8 sia il soggetto sia l'oggetto. L'azione ricade quindi sul soggetto:\nIn questa diatesi, si utilizza un pronome personale riflessivo (si o mi) e il verbo si flette tramite la coniugazione riflessiva. Tale coniugazione, al presente \u00e8 uguale alla coniugazione attiva semplice, mentre nei tempi composti \u00e8 uguale alla coniugazione passiva semplice:\nDiatesi riflessiva apparente.\nLa diatesi riflessiva apparente \u00e8 un tipo di diatesi nella quale l'agente non subisce direttamente l'azione, ma in qualche modo ne \u00e8 legato. \u00c8 tipica nelle espressioni nelle quali l'oggetto diretto \u00e8 una parte del corpo. Tale diatesi prevede un \"pronome riflessivo\" e un complemento oggetto:\nDiatesi reciproca.\nLa diatesi riflessiva pu\u00f2, se il soggetto \u00e8 al plurale, essere ulteriormente differenziata. L'azione pu\u00f2 infatti essere scambievole:\ne in questo caso si parler\u00e0 di diatesi reciproca.\nAltri tipi di diatesi.\nAlcune lingue hanno, oltre a quelle gi\u00e0 citate, anche altre diatesi. Per esempio, il mongolo, contempla cinque diatesi: attiva, passiva, causativa, reciproca e cooperativa.\nLa diatesi antipassiva elimina o degrada l'oggetto di un verbo transitivo e progredisce l'agente di un soggetto intransitivo. Questa diatesi \u00e8 usata soprattutto nelle lingue ergative (che possono avere anche la diatesi passiva) ma \u00e8 rara nelle lingue accusative."}
{"id": "1159704", "revid": "94647", "url": "https://it.wikipedia.org/wiki?curid=1159704", "title": "Passivo", "text": ""}
{"id": "1159705", "revid": "94647", "url": "https://it.wikipedia.org/wiki?curid=1159705", "title": "Riflessivo", "text": ""}
{"id": "1159706", "revid": "94647", "url": "https://it.wikipedia.org/wiki?curid=1159706", "title": "Attivo", "text": ""}
{"id": "1159717", "revid": "247222", "url": "https://it.wikipedia.org/wiki?curid=1159717", "title": "Gorilla (James Taylor)", "text": "Gorilla \u00e8 il settimo album in studio di James Taylor, pubblicato nel maggio del 1975.\nTracce.\nBrani composti da James Taylor, eccetto dove indicato."}
{"id": "1159725", "revid": "33689", "url": "https://it.wikipedia.org/wiki?curid=1159725", "title": "Nintendo DS homebrew", "text": ""}
{"id": "1159729", "revid": "1573940", "url": "https://it.wikipedia.org/wiki?curid=1159729", "title": "Palazzo Wilson Gattai", "text": "Palazzo Wilson Gattai si trova in piazza d'Azeglio 28 a Firenze.\nLa zona risale tutta all'Ottocento quando venne costruita la piazza \"all'inglese\", dedicata al generale Massimo D'Azeglio (un tempo dotata di cancellata con le chiavi in possesso dei soli residenti come nelle piazzette di Londra).\nGli edifici che vi si affacciano dovevano seguire i criteri di decoro e simmetria imposti dal piano regolatore di Giuseppe Poggi.\nStoria.\nVerso il 1870 l'artista inglese Federigo Wilson disegn\u00f2 il proprio palazzo, con il supporto dell'ingegnere Orazio Callai, sul lato sud della piazza e ne faceva iniziare l'edificazione. Gi\u00e0 nel 1877 per\u00f2 egli lo metteva in vendita per ragioni economiche e l'edificio pass\u00f2 cos\u00ec al deputato parlamentare Giovanni Puccini e nel 1892 a Gaetano Gattai, fratello di Leopoldo, che in quelli stessi anni acquist\u00f2 palazzo Grifoni in piazza Santissima Annunziata. Fu destinato cos\u00ec alle figlie Cesira, Isola, Ester, Gemma ed Elisa.\nGi\u00e0 interessato da alcune trasformazioni nel 1888 per le cure dell'architetto Guglielmo Galanti, l'edificio conobbe significativi lavori ed ampliamenti con il suo terzo proprietario: per quanto riguarda la facciata, in sintonia con il disegno originario, l'architetto Eugenio Gattai (figlio di Gaetano) progett\u00f2 l'altana coperta con colonne in pietra serena; gli interni furono invece tra l'altro interessati dalla costruzione di una notevole scala elicoidale che dall'atrio porta al primo piano, e da una completa risistemazione del giardino. Gli interni furono in gran parte arredati con mobili e suppellettili provenienti dall'asta del palazzo Favard sui lungarni, battuta nel 1893.\nNel Novecento vennero apportati alcuni cambiamenti per permettere l'abitabilit\u00e0 del palazzo a pi\u00f9 famiglie creando diversi appartamenti. Il piano nobile, con alcune sale decorate da affreschi, \u00e8 rimasto invece intatto. Il palazzo, che \u00e8 considerato Dimora Storica e quindi soggetto a tutela, \u00e8 ancora abitato dai discendenti Gattai.\nDescrizione.\nIl prospetto sulla piazza \u00e8 da notare come, rispetto alle architetture coeve nelle quali l'elemento rinascimentale \u00e8 reinterpretato mantenendosi nell'ambito della citazione colta, qui ci troviamo davanti ad una pi\u00f9 consapevole ricostruzione di un'architettura propria della tradizione fiorentina tra la fine del Quattrocento e la prima met\u00e0 del successivo, seppure segnata da una esibita volont\u00e0 di sfarzo, in particolare esplicitata dall'uso di materiali del tutto estranei a questa tradizione, come nel caso delle lastre di marmo che determinano il piano chiaro su cui si stagliano le grandi finestre del piano nobile. Si presenta come caratterizzato in facciata da un pian terreno a bugnato, mentre al primo piano si trovano finestre centinate in stile neorinascimentale, con un grande balcone, lungo tutto il piano, che domina la piazza, evidente concessione al gusto del tempo (realizzato nel 1892), che tuttavia ben si armonizza con il disegno d'insieme; l'ultimo piano presenta una loggia coperta con colonne in pietra serena.\nLa finitura, a grandi bozze rustiche squadrate, \u00e8 un esempio degli alti livelli raggiunti nel confezionamento e nella lavorazione della pietra artificiale a questa altezza cronologica.\nLa solennit\u00e0 dell'atrio, con colonne in marmo screziato che sorreggono una serliana, \u00e8 cos\u00ec ingentilita dall'ardita curvatura delle scale, che disegnano un'elegante riconducibile alle novit\u00e0 del Liberty. Sul cancello in ferro dell'androne \u00e8, dorato, uno scudo con l'arme dei Gattai. Lo stesso architetto-proprietario Eugenio Gattai progett\u00f2 anche una sistemazione del piano terra, gi\u00e0 usato come scuderia, disegn\u00f2 il piccolo cortile (dove una terracotta con un gatto a rilievo richiama il cognome \"Gattai\") e il giardino sul retro, oltre ad alcuni pavimenti e vetrate che ancora oggi esistono.\nIl giardino in particolare \u00e8 dominato da una grande pianta di cedro, attorno alla quale sono disposte due aiuole geometriche all'italiana, con azalee ed altre piante da fiore. Sull parete di fondo una fontana-ninfeo con una statua di Cerere decora il muro di cinta, oltre il quale si ammira una bella veduta della cupola verde-rame della Sinagoga di Firenze.\nLa sala principale del piano nobile conserva un soffitto col \"Trionfo dell'Amore\", affrescato da Annibale Gatti nel 1872. Vi sono ritratte coppie di amanti celebri dell'antichit\u00e0 e della letteratura ed \u00e8 considerato il capolavoro del pittore."}
{"id": "1159730", "revid": "36426", "url": "https://it.wikipedia.org/wiki?curid=1159730", "title": "Palazzo Wilson-Gattai", "text": ""}
{"id": "1159733", "revid": "16953", "url": "https://it.wikipedia.org/wiki?curid=1159733", "title": "Indigeno (biologia)", "text": ""}
{"id": "1159743", "revid": "1258", "url": "https://it.wikipedia.org/wiki?curid=1159743", "title": "Ricotta Fioretta delle vallate Vicentine", "text": ""}
{"id": "1159745", "revid": "1347902", "url": "https://it.wikipedia.org/wiki?curid=1159745", "title": "Michail Il'i\u010d Romm", "text": "Biografia.\nNato a Irkutsk, prima della rivoluzione russa compie studi artistici alla scuola d'arte di Mosca. Tra il 1917 e il 1918 \u00e8 arruolato nell'Armata Rossa, prima come segnalatore e poi come membro della commissione speciale di statistica militare. Terminata la carriera militare, nel 1925 si laurea in scultura all'Istituto Tecnico-Artistico e inizia a lavorare come attore, scultore e regista teatrale. Traduce dal francese opere di Flaubert, Maupassant e Zola. Dal 1928 al 1930 studia teoria del cinema all'Istituto di Ricerca sui Lavori Extra-Scolastici. Nel 1931 passa a lavorare alla Mosfil'm.\nSi dedica per alcuni anni alla scrittura di sceneggiature e all'aiuto-regia, per poi esordire con \"Py\u0161ka\" (1934), una commedia grottesca liberamente tratta da \"Palla di sego\" di Guy de Maupassant. Due anni dopo gira il suo primo film sonoro, l'avventuroso \"Sangue sulla sabbia\". Fortemente influenzato da \"La pattuglia sperduta\" (1934) di John Ford, il film anticipa alcuni elementi formali che resteranno costanti nella lunga carriera del regista: la ricchezza scenografica, l'uso espressivo della fotografia, l'impegno politico e una visione umanista dell'esistenza.\nNegli anni seguenti, con il consolidarsi del potere di Stalin, il cinema di Romm segue le coordinate del realismo socialista. \"Lenin in ottobre\" (1937), una spettacolare ricostruzione del ruolo di Lenin nella Rivoluzione d'ottobre, \u00e8 la pi\u00f9 celebre e riuscita tra le opere di questo periodo. Il film \u00e8 fortemente legato al clima culturale del tempo e presenta Stalin come un fedele continuatore dell'opera di Lenin, in contrapposizione ad altri dirigenti bolscevichi (Kamenev, Zinov'ev e soprattutto Trockij), nel frattempo caduti in disgrazia. Molti anni dopo, con la destalinizzazione in fase avanzata, Romm accetter\u00e0 di modificare il film, alterando le inquadrature che ricostruivano i rapporti tra Lenin e Stalin ed eliminando alcune brevi scene incentrate sulla responsabilit\u00e0 di Bucharin nei dissidi interni al partito.\nNel dopoguerra Romm rafforza ulteriormente la fedelt\u00e0 al realismo socialista con film come \"La ragazza numero 217\" (1945), melodramma sul coraggio morale di un gruppo di ragazze sovietiche deportate in Germania, e il drammatico \"La questione russa\" (1948), interessante perch\u00e9 mostra l'influenza formale di Orson Welles e William Wyler sul suo cinema. \"L'ammiraglio U\u0161akov\" (1953) \u00e8 la biografia di un eroe nazionale. Dal 1948 insegna al VGIK, dove nel corso degli anni avr\u00e0 come allievi Andrej Tarkovskij, Grigorij \u010cuchraj, Tengiz Abuladze, Marlen Chuciev, Elem Klimov e Nikita Michalkov.\nI film degli anni Cinquanta sono unanimemente considerati i meno interessanti della sua carriera. Proprio quando il suo estro creativo pare esaurirsi e lasciare spazio all'attivit\u00e0 didattica, la fine del realismo socialista gli permette di tornare alla libert\u00e0 espressiva dei film degli esordi. Gira quindi il suo capolavoro, \"Nove giorni in un anno\" (1962), un film drammatico dalle ricche sfumature psicologiche su uno scienziato colpito da una dose letale di radiazioni. Pi\u00f9 che al dramma personale del protagonista, Romm \u00e8 interessato alle responsabilit\u00e0 morali degli intellettuali (una categoria fino ad allora quasi assente nel cinema sovietico) e della scienza nell'epoca dell'energia atomica. Il film \u00e8 considerato uno dei risultati pi\u00f9 compiuti del cinema sovietico durante la breve era di Chru\u0161\u010d\u00ebv.\nTre anni dopo termina il suo ultimo film, il documentario storico \"Il fascismo ordinario\", che mediante l'uso creativo del materiale di repertorio (in gran parte inedito) descrive il nazifascismo sia dal punto di vista storico, con riferimento alla nascita e allo sviluppo in Europa, sia da quello ideologico, ammonendo sui rischi di suo possibile ritorno sotto nuove vesti. Sulla stessa linea di impegno ideologico si colloca un altro documentario di montaggio, \"Eppure credo...\" (1974), che dopo la sua morte nel 1971 sar\u00e0 terminato da Marlen Chuciev ed Elem Klimov."}
{"id": "1159746", "revid": "110157", "url": "https://it.wikipedia.org/wiki?curid=1159746", "title": "Circondario del Reno-Neckar", "text": "Il circondario del Reno-Neckar (in tedesco Rhein-Neckar-Kreis) \u00e8 uno dei circondari pi\u00f9 popolati della Germania.\nSi trova nel Nord-Ovest del Baden-W\u00fcrttemberg ed \u00e8 costituito dalla rete di Comuni intorno alle citt\u00e0 di Mannheim e Heidelberg. Fa parte del regione metropolitana del Reno-Neckar."}
{"id": "1159747", "revid": "2519", "url": "https://it.wikipedia.org/wiki?curid=1159747", "title": "Br\u00fchl (Baden)", "text": ""}
{"id": "1159749", "revid": "647919", "url": "https://it.wikipedia.org/wiki?curid=1159749", "title": "Commissario europeo per la Sanit\u00e0", "text": ""}
{"id": "1159750", "revid": "1837706", "url": "https://it.wikipedia.org/wiki?curid=1159750", "title": "Luigi Ronga", "text": "Biografia.\nLaureatosi in lettere a Torino e perfezionatosi successivamente a Dresda, intraprese nel 1926 l'insegnamento di storia della musica nei Conservatori di Palermo e di Roma, nell'Universit\u00e0 di Roma e nell'Istituto pontificio di musica sacra.\nIl suo impegno didattico, ispirato alla corrente idealistica crociana, ebbe un'ampia risonanza nell'ambito complessivo della cultura italiana."}
{"id": "1159753", "revid": "92723", "url": "https://it.wikipedia.org/wiki?curid=1159753", "title": "Circondario di Karlsruhe", "text": "Il circondario di Karlsruhe \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Karlsruhe."}
{"id": "1159754", "revid": "1718925", "url": "https://it.wikipedia.org/wiki?curid=1159754", "title": "Riabilitazione", "text": ""}
{"id": "1159760", "revid": "287204", "url": "https://it.wikipedia.org/wiki?curid=1159760", "title": "Allsvenskan 1970", "text": "L'edizione 1970 del campionato di calcio svedese (\"Allsvenskan\") vide la vittoria finale del .\nCapocannoniere del torneo fu Bo Larsson (), con 16 reti."}
{"id": "1159763", "revid": "1601148", "url": "https://it.wikipedia.org/wiki?curid=1159763", "title": "Abram Matveevi\u010d Room", "text": "Biografia.\nEsord\u00ec nel 1924 con un cortometraggio di propaganda per la lotta contro l'alcolismo e realizz\u00f2 le sue opere migliori nell'ultimo periodo del cinema muto affrontando problemi di attualit\u00e0, come il disordine sessuale dell'ambiente piccolo borghese in \"Letto e divano\" (\"Tret'ja Me\u0161\u010danskaja, Terza Me\u0161\u010danskaja\", una via di Mosca, ma noto anche con i titoli \"L'amore a tre\" e \"Tre in un sottosuolo\"), e la vita matrimoniale degli operai in \"Uchaby\" (\"Le asperit\u00e0 della strada\"), entrambi del 1927.\nA questo periodo appartiene anche \"Prividenie, kotoroe ne vozvra\u0161\u010daetsja\" (\"Un fantasma che non ritorna\", del 1929), considerato dalla critica come il miglior film di Room.\nMolto attente alle innovazioni tecniche e stilistiche, le successive opere di Room tradiscono, tuttavia, una stretta soggezione alle esigenze della propaganda politica:"}
{"id": "1159764", "revid": "287204", "url": "https://it.wikipedia.org/wiki?curid=1159764", "title": "Allsvenskan 1971", "text": "L'edizione 1971 del campionato di calcio svedese (\"Allsvenskan\") vide la vittoria finale del .\nCapocannoniere del torneo fu Roland Sandberg (\u00c5tvidabergs FF), con 17 reti."}
{"id": "1159771", "revid": "287204", "url": "https://it.wikipedia.org/wiki?curid=1159771", "title": "Allsvenskan 1972", "text": "L'edizione 1972 del campionato di calcio svedese (\"Allsvenskan\") vide la vittoria finale dell'\u00c5tvidabergs FF.\nCapocannoniere del torneo furono Ralf Edstr\u00f6m e Roland Sandberg (\u00c5tvidabergs FF), con 16 reti."}
{"id": "1159772", "revid": "287204", "url": "https://it.wikipedia.org/wiki?curid=1159772", "title": "Allsvenskan 1973", "text": "L'edizione 1973 del campionato di calcio svedese (\"Allsvenskan\") vide la vittoria finale dell'\u00c5tvidabergs FF.\nCapocannoniere del torneo fu Jan Mattsson (\u00d6sters IF), con 20 reti."}
{"id": "1159775", "revid": "767487", "url": "https://it.wikipedia.org/wiki?curid=1159775", "title": "Wa\u0161\u0161ukanni", "text": "Wa\u0161\u0161ukanni (anche \"Washshukanni\") fu la capitale del regno di Mitanni, fiorito intorno al XV secolo a.C. Bench\u00e9 conosciuto da moltissimi testi, il sito non \u00e8 stato ancora identificato: attualmente l'ipotesi maggiormente affermata la identifica presso Tell Fekheriye, in Siria, un sito posto presso il Khabur, il maggiore affluente dell'Eufrate.\nLa citt\u00e0 si svilupp\u00f2 per circa due secoli; della sua storia si conoscono principalmente due eventi: il saccheggio perpetrato dalle truppe ittite di \u0160uppiluliuma I che, dopo aver conquistato la citt\u00e0, misero sul trono Shattiwaza ed un secondo saccheggio effettuato dal re assiro Adad-nirari I intorno al 1290 a.C."}
{"id": "1159776", "revid": "287204", "url": "https://it.wikipedia.org/wiki?curid=1159776", "title": "Allsvenskan 1974", "text": "L'edizione 1974 del campionato di calcio svedese (\"Allsvenskan\") vide la vittoria finale del .\nCapocannoniere del torneo fu Jan Mattsson (\u00d6sters IF), con 22 reti."}
{"id": "1159779", "revid": "287204", "url": "https://it.wikipedia.org/wiki?curid=1159779", "title": "Allsvenskan 1975", "text": "L'edizione 1975 del campionato di calcio svedese (\"Allsvenskan\") vide la vittoria finale del .\nCapocannoniere del torneo fu Jan Mattsson (\u00d6sters IF), con 31 reti."}
{"id": "1159781", "revid": "287204", "url": "https://it.wikipedia.org/wiki?curid=1159781", "title": "Allsvenskan 1976", "text": "L'edizione 1976 del campionato di calcio svedese (\"Allsvenskan\") vide la vittoria finale dell'Halmstads BK.\nCapocannoniere del torneo fu Rutger Backe (Halmstads BK), con 21 reti."}
{"id": "1159783", "revid": "110157", "url": "https://it.wikipedia.org/wiki?curid=1159783", "title": "Allsvenskan 1977", "text": "La Allsvenskan 1977 \u00e8 stata la 53\u00aa edizione della massima serie del campionato svedese di calcio, disputata tra l'11 aprile 1977 e il 16 ottobre 1977 e concluso con la vittoria del , al suo dodicesimo titolo.\nCapocannonieri del torneo sono stati Reine Almqvist () e Mats Aronsson () con 15 reti.\nStagione.\nAvvenimenti.\nLa prima parte del campionato vide diversi gruppi di squadre in testa alla classifica: fra esse si distinsero il , che alla sesta giornata divenne la prima squadra a guidare la graduatoria in solitaria e il , solo al comando dopo dieci giornate. Da quel momento, gli \"Himmelsbl\u00e5tt\" rimasero stabilmente in vetta, inseguiti da un consistente numero di squadre: inizialmente il Landskrona BoIS e il , al giro di boa seconde a -3 dalla capolista. In seguito furono l' e l' a tentare di restare sulla scia del Malm\u00f6 che, a settembre, aveva accumulato un vantaggio tale da permettergli di mettere le mani sul titolo nazionale con tre turni di anticipo. Le tre inseguitrici ebbero accesso alle competizioni europee; avendo raggiunto la finale di Coppa di Svezia contro il Malm\u00f6 gi\u00e0 qualificato per la Coppa dei Campioni, il Kalmar cedette il suo posto in Coppa UEFA all'IFK Norrk\u00f6ping, altrimenti svantaggiato dalla differenza reti.\nLa lotta per non retrocedere vide coinvolte diverse squadre fino alla penultima giornata, in cui le varie concorrenti si lasciarono dietro l', matematicamente retrocesso all'ultima giornata. Chiuse la classifica il , che all'inizio del girone di ritorno perse il contatto con le altre concorrenti, fino a risultare fuori dai giochi con tre giornate di anticipo.\nClassifica finale.\nLegenda:\nNote:\nStatistiche.\nSquadre.\nPrimati stagionali.\nSquadre"}
{"id": "1159784", "revid": "287204", "url": "https://it.wikipedia.org/wiki?curid=1159784", "title": "Allsvenskan 1978", "text": "L'edizione 1978 del campionato di calcio svedese (\"Allsvenskan\") vide la vittoria finale del \u00d6sters IF.\nCapocannoniere del torneo fu Tommy Berggren (Djurg\u00e5rdens IF), con 18 reti."}
{"id": "1159786", "revid": "287204", "url": "https://it.wikipedia.org/wiki?curid=1159786", "title": "Allsvenskan 1979", "text": "L'edizione 1979 del campionato di calcio svedese (\"Allsvenskan\") vide la vittoria finale del Halmstads BK.\nCapocannoniere del torneo fu Mats Werner (Hammarby IF), con 14 reti."}
{"id": "1159787", "revid": "6923", "url": "https://it.wikipedia.org/wiki?curid=1159787", "title": "PetroChina", "text": "PetroChina Company Limited () \u00e8 una azienda petrolifera cinese.\nProfilo.\nPetroChina \u00e8 una delle pi\u00f9 grandi compagnie petrolifere cinesi. La maggior parte dell'azienda \u00e8 sotto il controllo dello stato ma sono presenti anche diversi investitori privati, tra questi il maggior azionista \u00e8 la Berkshire Hathaway di Warren Buffett, il terzo uomo pi\u00f9 ricco del mondo secondo la rivista Forbes. La \"PetroChina\" fa parte del colosso asiatico \"China National Petroleum Corporation\" (noto anche come \"CNPC\"). \u00c8 quotata alla borsa di Hong Kong e a quella di New York."}
{"id": "1159789", "revid": "1573940", "url": "https://it.wikipedia.org/wiki?curid=1159789", "title": "Pierfranco Vianelli", "text": "Professionista dal 1969 al 1973, fu campione olimpico nella prova in linea ai Giochi della XIX Olimpiade.\nCarriera.\nVianelli visse i suoi anni agonisticamente pi\u00f9 significativi tra i dilettanti. La sua stagione migliore fu quella del 1968, quando si aggiudic\u00f2 per distacco il titolo di campione olimpico su strada ai Giochi olimpici di Citt\u00e0 del Messico, attaccando a circa venti chilometri dall'arrivo e distanziando il secondo, il danese Leif Mortensen, di 1'24\". In quegli stessi Giochi vinse anche la medaglia di bronzo della 100 chilometri a squadre insieme a Giovanni Bramucci, Vittorio Marcelli e Mauro Simonetti. Nel 1968 colse poi altri successi di rilievo vincendo anche il Giro della Valle d'Aosta e la Ruota d'Oro, due tra le competizioni pi\u00f9 importanti in campo dilettantistico.\nVincente sin dalle categorie minori (fu anche campione italiano allievi nel 1965), non seppe ripetersi tra i professionisti, forse per aver dato troppo tra i dilettanti o per il peso, crescente ed eccessivo per un professionista di rango. Dopo un avvio promettente, con il settimo posto all'esordio al Tour de France 1969 e la conseguente chiamata in azzurro ai mondiali di Zolder, nei quali peraltro si ritir\u00f2, riusc\u00ec a svettare solo nella tappa pi\u00f9 importante del Giro d'Italia 1971, vincendo in solitaria sul Gro\u00dfglockner, Cima Coppi, con un attacco da lontano. In quel Giro fin\u00ec quinto a 6'41\" dal vincitore G\u00f6sta Pettersson.\nQuel successo, ancorch\u00e9 prestigioso, rimase l'unico nella sua carriera professionistica."}
{"id": "1159793", "revid": "136053", "url": "https://it.wikipedia.org/wiki?curid=1159793", "title": "Umbro-laziale-marchigiano", "text": ""}
{"id": "1159798", "revid": "1782831", "url": "https://it.wikipedia.org/wiki?curid=1159798", "title": "Jack Davenport", "text": "Biografia.\nNato a Suffolk nel 1973, \u00e8 figlio degli attori Nigel Davenport e Maria Aitken. \nStudia letteratura e cinematografia all'Universit\u00e0 dell'East Anglia e nel 1997 inizia la carriera di attore in TV con una piccola parte in \"The Moth\", mentre nello stesso anno interpreta un breve ruolo nel film \"Creature selvagge\". Si fa notare successivamente nel film \"Il talento di Mr. Ripley\" (1999), affiancando grandi attori come Matt Damon, Jude Law, Gwyneth Paltrow e Cate Blanchett, per arrivare alla notoriet\u00e0 con la saga dei \"Pirati dei Caraibi\", dove interpreta James Norrington, un commodoro inglese di stanza ai Caraibi che dar\u00e0 l'assidua caccia a Jack Sparrow. Recita anche in \"The Wedding Date - L'amore ha il suo prezzo\" (2005).\nNel 2009 fa parte del cast della serie televisiva \"FlashForward\", nel ruolo di Lloyd Simcoe.\n\u00c8 sposato dal 2000 con l'attrice Michelle Gomez, da cui ha avuto un figlio, Harry (2010).\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1159801", "revid": "201640", "url": "https://it.wikipedia.org/wiki?curid=1159801", "title": "Broadcom", "text": "Broadcom Corporation \u00e8 stata una multinazionale statunitense con sede a Irvine, California, operante nel settore dei semiconduttori, nei circuiti integrati e nelle reti di telecomunicazione. Nel 2015 \u00e8 stata acquisita da Avago Technologies, una delle maggiori societ\u00e0 di chip con sede a Singapore, con cui si \u00e8 poi fusa. Prender\u00e0 il nome di Broadcom Inc ma il simbolo BRCM sar\u00e0 ritirato.\nStoria.\nFondata nel 1991 da un professore e uno studente: Henry Samueli (all'epoca docente alla UCLA) e Henry Nicholas nel 1991. Nel 1995 la societ\u00e0 si trasferiva dalla sua sede di Westwood, a Los Angeles, a Irvine, sempre in California. L'azienda progettava circuiti integrati volti in particolar modo alle applicazioni di comunicazione digitale di dati. Gli ambiti pi\u00f9 importanti comprendevano modem, set-top box per la ricezione di comunicazioni satellitari e di tv via cavo, connessioni LAN Ethernet ed applicazioni senza-fili, quali WLAN, Bluetooth, GPS e di telefonia cellulare\nDal 1998 era quotata alla New York Stock Exchange (listino tecnologico NASDAQ con il simbolo BRCM). Nel 2009 comparve per la prima volta su Fortune 500, e nel 2012 i ricavi superavano gi\u00e0 gli 8 miliardi di dollari. Nel 2013 Broadcom si trovava al numero 327 della classifica Fortune 500, dopo aver scalato 17 posizioni rispetto alla classifica del 2012.\nIl 28 maggio 2015 Broadcom Corporation veniva acquisita da Avago Technologies per 37 miliardi di dollari in contanti e azioni. Alla chiusura, completata il 1\u00ba febbraio 2016, Hock Tan, presidente e CEO di Avago, veniva nominato CEO della nuova societ\u00e0 che prendeva il nome di Broadcom Inc ed ereditava il simbolo ticker AVGO, mentre veniva ritirato il simbolo del ticker BRCM. La sede della societ\u00e0 \u00e8 stata trasferita da Singapore a San Jos\u00e8, in California."}
{"id": "1159802", "revid": "119982", "url": "https://it.wikipedia.org/wiki?curid=1159802", "title": "Broadcom corporation", "text": ""}
{"id": "1159812", "revid": "809148", "url": "https://it.wikipedia.org/wiki?curid=1159812", "title": "Relazioni reciproche di Onsager", "text": "Le relazioni reciproche di Onsager in termodinamica esprimono l'uguaglianza di alcune relazioni tra flussi e forze nei sistemi termodinamici lontani dall'equilibrio, ma dove valgono condizioni di equilibrio locale.\nAd esempio \u00e8 stato osservato che le differenze di temperatura in un sistema provocano un flusso di calore dalla parte pi\u00f9 calda a quella pi\u00f9 fredda di un sistema. Allo stesso modo, differenze di pressione provocheranno un flusso di materia da una zona di alta pressione verso una zona a pressione inferiore. \u00c8 stato osservato sperimentalmente che quando variano entrambe, differenze di pressione possono causare flussi di calore e viceversa. In modo ancor pi\u00f9 sorprendente il flusso di calore per unit\u00e0 di variazione di pressione e il flusso di densit\u00e0 (di materia) per unit\u00e0 di variazione di temperatura sono equivalenti.\n\u201cRapporti reciproci\u201d simili si verificano tra differenti coppie di flussi e forze in una variet\u00e0 di sistemi fisici.\nLa teoria sviluppata da Lars Onsager \u00e8 molto pi\u00f9 generale rispetto a questo esempio ed \u00e8 in grado di trattare pi\u00f9 di due forze termodinamiche alla volta. Su tali relazioni si basano le formule di Green-Kubo per il calcolo dei coefficienti di trasporto.\nEsempio: sistemi fluidi.\nPotenziali termodinamici, flussi e forze.\nIn un sistema fluido, la densit\u00e0 di energia formula_1 dipende dalla densit\u00e0 di materia formula_2 e dalla densit\u00e0 di entropia formula_3 nel seguente modo:\ndove formula_5 \u00e8 la temperatura e formula_6 \u00e8 la combinazione della pressione e del potenziale chimico. Si pu\u00f2 scrivere:\nIn questo modo si ottiene la dipendenza di formula_8 in modo inversamente proporzionale dalla temperatura e, per quanto riguarda la densit\u00e0 di materia, in modo direttamente proporzionale da formula_6. In sostanza si ha un aumento di formula_8 con aumento di pressione, del potenziale chimico e con una diminuzione di formula_5.\nPer le quantit\u00e0 si suppongono valide le condizioni di stazionariet\u00e0 e quindi e si conservano e i loro flussi soddisfano le equazioni di continuit\u00e0:\ne\ndove formula_14 indica le derivate parziali rispetto al tempo formula_15, e formula_16 indica la divergenza dei flussi di densit\u00e0.\nI gradienti delle variabili coniugate di formula_1 e formula_2, che sono formula_19 and formula_20, sono forze termodinamiche e causano flussi delle corrispondenti variabili estensive. In assenza di flussi di materia:\ne, in assenza di flussi di calore\ndove formula_23 indica ora il gradiente. \nIl flusso di calore \u00e8 concorde con la forza termodinamica (sono entrambi positivi o entrambi negativi) quindi non compare il segno negativo presente invece per il flusso di materia che \u00e8 discorde rispetto al gradiente di formula_24.\nIn queste espressioni matematiche compaiono delle costanti che moltiplicate per la variazione delle variabili intensive permettono di risalire al flusso della variabile estensiva. Queste sono chiamate coefficienti di proporzionalit\u00e0.\nLe relazioni di reciprocit\u00e0.\nNell'esempio preso in esame in precedenza sono presenti entrambi i flussi (di calore e materia). Dato che ognuno di questi flussi \u00e8 influenzato dalla variazione di temperatura e di pressione le equazioni che li descrivono presentano due termini (i coefficienti di proporzionalit\u00e0 sono convenzionalmente chiamati formula_25):\ne\nNelle equazioni sono presenti dei termini del tipo formula_28 che rappresentano i coefficienti di proporzionalit\u00e0 tra flussi e forze coniugate.\nCompaiono poi dei \"termini incrociati\" nelle relazioni tra flussi e forze non direttamente correlati.\nformula_29 \u00e8 il coefficiente che mette in relazione il contributo della variazione di pressione al flusso di calore mentre formula_30 \u00e8 il coefficiente che mette in relazione l'apporto al flusso di materia dato dalla variazione di temperatura.\nLe relazioni reciproche di Onsager affermano proprio l'uguaglianza dei coefficienti formula_29 e formula_30. Entrambi i coefficienti, per soddisfare questa propriet\u00e0, sono misurati nella stessa unit\u00e0 di tempo, temperatura, massa e densit\u00e0.\nTramite queste equazioni \u00e8 possibile semplificare la trattazione dei sistemi in cui sono presenti forze termodinamiche: ricavando uno dei due si conosce automaticamente anche l'altro. \nInoltre, queste relazioni generalizzano le interferenze tra flussi presenti contemporaneamente; nell'esempio affrontato in precedenza viene generalizzata l'interferenza tra un flusso di calore (o energia) e un flusso di materia."}
{"id": "1159814", "revid": "287204", "url": "https://it.wikipedia.org/wiki?curid=1159814", "title": "Il vicario del diavolo", "text": "Il vicario del diavolo, scritto da Paul Harding, \u00e8 il settimo romanzo giallo della serie ambientata nella Londra del XIV secolo, che ha come protagonisti il coroner della citt\u00e0 Sir John Cranston ed il suo assistente fratello Athelstan. La prima edizione italiana del romanzo \u00e8 uscita nel 1998 come n. 2567 della collana Il Giallo Mondadori.\nTrama.\nAncora un delitto apparentemente impossibile per Sir John Cranston, coroner di Londra. L'usuraio Drayton \u00e8 stato assassinato all'interno della sua camera di sicurezza chiusa dall'interno. \u00c8 solo l'inizio di una serie di delitti terribili che portano il terrore nella Londra del 1380."}
{"id": "1159816", "revid": "92723", "url": "https://it.wikipedia.org/wiki?curid=1159816", "title": "Duomo di Tuscania", "text": "Il duomo di Tuscania dedicata a San Giacomo Maggiore, concattedrale, \u00e8 la principale chiesa di Tuscania.\nStoria e descrizione.\nLa grave crisi demografica che caratterizz\u00f2 l'Italia, e l'Europa medievale alla met\u00e0 del Trecento, ridusse la popolazione di Tuscania (Viterbo) all'epoca chiamata \"Toscanella\", ad un terzo o forse meno degli abitanti che avrebbe potuto avere nel XIII secolo, tempo della sua massima espansione. Con certezza sappiamo che, a fronte di una popolazione stimata (tramite i dati sulla tassazione del sale e del focatico) di oltre 6.000 anime nel corso del Duecento, dal Cinquecento fino al Settecento la popolazione mai super\u00f2 le 3.000 unit\u00e0, con minimi inferiori ai 1.500. Conseguentemente, il giro delle mura difensive che cingeva l'abitato, progettato nel corso del XIII secolo proprio per fronteggiare l'enorme tendenza all'espansione, rest\u00f2 nei secoli a seguire esageratamente ampio ed inedificato e, per tale motivo, esso venne ridotto sotto il pontificato di Martino V tagliando fuori il Colle della Civita dove sorgeva l'antica cattedrale di San Pietro; quindi le funzioni ecclesiastiche ed il Capitolo vennero trasferite nella chiesa di Santa Maria della Rosa, presso la quale si colloc\u00f2 la nuova residenza vescovile. Ufficialmente la sede vescovile, rest\u00f2 in San Pietro fin quando il cardinal vescovo Giovanni Francesco Gambara la trasl\u00f2 (1572) nella chiesa di San Giacomo, parrocchia dell'elegante Terziere di Poggio Fiorentino.\nLa primitiva chiesa di San Giacomo sembra fosse una grande, ma semplice, chiesa medievale. Il progressivo ingentilimento del terziere dove sorgeva spinse il rettore ad attivarsi perch\u00e9 venisse ricostruita in forme \"moderne\" ed adeguate all'elegante abitato che le sorgeva attorno. I lavori, secondo un progetto di autore sconosciuto, iniziarono nel 1563. Le intenzioni erano nobili, ma le finanze limitate, cos\u00ec, pur rispondendo ai nuovi canoni estetici rinascimentali, la chiesa era piuttosto semplice: suddivisa in tre navate da archi su colonne ioniche, con un ampio presbiterio corrispondente alla navata maggiore e due piccole sagrestie ricavate in testa alle navate minori, isolata e centrata in una piazza a prospettiva invertita. Forse a questa prima fase del progetto apparteneva il presbitero voltato e il soffitto a copertura della navata centrale (che non fu poi realizzato). \u00c8 sicuro che nel 1573, quando il cardinal Gambara mand\u00f2 i suoi architetti per adattare l'edificio a cattedrale, la chiesa era ancora incompiuta. Questi ordinarono la prosecuzione dei lavori, la costruzione (e forse ne fornirono il disegno) della facciata a somiglianza di quella della cattedrale di San Lorenzo in Viterbo (commissionata dallo stesso cardinal vescovo) e la costruzione di una grande sagrestia sul lato sinistro (realizzata 40 anni dopo) ecc.\nIl cardinal Gambara era noto per il suo buon gusto artistico, come aveva dimostrato nella costruzione dell'elegante villa di Bagnaia e nella ristrutturazione del palazzo della Loggia in quella citt\u00e0. Quegli stessi architetti che lavorarono in quelle opere poterono, forse, dare indicazioni anche per il San Giacomo di Tuscania.\nAlla morte del vescovo i lavori erano in gran parte compiuti, ma non vennero portati a termine dal suo successore, il vescovo Montigli che invece si adoper\u00f2 perch\u00e9 venisse realizzata, a spese della comunit\u00e0, la casa vescovile nell'adiacenze della chiesa. Fu il cardinal vescovo Tiberio Muti che, tra il 1620 ed il 1622 comp\u00ec i lavori costruendo la grande sagrestia e consacrando solennemente la chiesa. In quegli anni, con beneplacito del vescovo, la Compagnia del SS. Sacramento, costru\u00ec sul lato sinistro del presbiterio, la cappella omonima. Ad essa si contrappose, simmetricamente sul lato destro, dopo qualche decennio, la cappella dei SS. Giusto e Giuliano, voluta dal vescovo cardinal Francesco Maria Brancaccio, per uso dei vescovi \"pro tempore\". Lo stesso vescovo trasfer\u00ec, in quegli anni, la residenza vescovile dalla casa attigua alla chiesa al sontuoso palazzo Donnini.\nNuovi lavori vennero intrapresi all'inizio del Settecento: si costru\u00ec l'orchestra posta sulla porta d'ingresso centrale per ospitare un nuovo organo realizzato Lorenzo Alari di Roma, venne realizzato un soffitto dipinto da Pasquale Brocchi, vennero risistemati alcuni altari, etc.\nL'aspetto attuale \u00e8 per\u00f2 frutto dei lavori di radicale trasformazione intrapresi a partire dal 1781, sotto la direzione dell'architetto Giuseppe Maria Antolini. A lui si deve il totale riallestimento interno, l'ampliamento della sagrestia e la costruzione della canonica. Il campanile venne realizzato, invece, su disegno dell'architetto Domenico Lucchi. A seguito del sisma del 6 febbraio 1971, ed i successivi lavori di restauro, si \u00e8 perduta la cromia originaria voluta dall'architetto, fatta da \"sfondati celestrini\" e membrature color travertino, resa vivace da una decorazione di finte architetture in \"chiaroscuro\"."}
{"id": "1159817", "revid": "767487", "url": "https://it.wikipedia.org/wiki?curid=1159817", "title": "Halftime", "text": "Halftime \u00e8 il primo singolo del rapper Nas, realizzato per la colonna sonora del film \"Zebrahead\" ed in seguito inserito nel disco di debutto \"Illmatic\".\nProdotto da Large Professor, il brano contiene campionamenti da \"Schoolbuy Crush\" della Average White Band, \"Soul Travelling pt. 1\" di Gary Byrd e \"Dead End\" dei Japanese Hair. \"Halftime\" presenta al pubblico il giovane Nasty Nas, che realizza un testo ricco di similitudini e metafore. Nas dedica il brano al suo quartiere, il Queensbridge, e al suo amico Ill Will."}
{"id": "1159824", "revid": "113770432", "url": "https://it.wikipedia.org/wiki?curid=1159824", "title": "Giovanni Biamonti", "text": "Biografia.\nDopo la laurea in legge e l'abbandono dell'attivit\u00e0 forense, Gianfrancesco Maria Biamonti \u00e8 stato segretario amministrativo dell'Accademia Nazionale di Santa Cecilia dal 1924 al 1963. Nell'\"adunanza\" dell'Assemblea Generale degli Accademici del 1\u00ba marzo 1964 Biamonti viene eletto \"Accademico effettivo\" (con 43 voti a favore, 8 schede nulle e 3 bianche; su un totale di 54 votanti) ed entra a far parte del Consiglio accademico (a fianco di nomi del calibro di Jacopo Napoli, Goffredo Petrassi e Mario Zafred, solo per citarne alcuni).\nAmico e collega del musicologo svizzero Willy Hess, Biamonti \u00e8 noto soprattutto per i suoi studi beethoveniani. La terza, e penultima, edizione del Catalogo Hess - pubblicata solo in italiano (e non in tedesco) nell'Annuario dell'Accademia Nazionale di Santa Cecilia 1951-1952, alle pagine 301-367 (ma anche come edizione separata, nello stesso anno, in forma di Estratto dell'annuario) - \u00e8 stata tradotta da Biamonti (\"Le opere di Beethoven e la loro edizione completa\", Roma, Tipografia Romano Mezzetti, 1953). Nel 1968 Biamonti pubblica il suo catalogo beethoveniano: il cosiddetto Catalogo Biamonti; che pu\u00f2 essere considerato un ampliamento, e un soprainsieme, del Catalogo Hess. Come Willy Hess anche Biamonti, per quanto attiene alle opere di Beethoven, parte da un concetto di \"opera\" pi\u00f9 allargato e flessibile del solito; ricomprendendo in tale definizione anche tutti i frammenti, gli abbozzi continuativi, i lavori incompiuti o abbandonati, in altri termini tutte le notizie di pezzi musicali scritti da Beethoven di cui si \u00e8 a conoscenza. Come il Catalogo Hess anche il Catalogo Biamonti \u00e8 un catalogo all'incirca complementare al Catalogo Kinsky/Halm, e tuttavia ricomprende circa 300 numeri (mentre quello di Hess ne ha circa il doppio). Il Catalogo Biamonti delle opere di Beethoven viene annoverato oggi tra i cataloghi beethoveniani fondamentali, e sicuramente un ulteriore ottimo passo in avanti tra i cataloghi complementari. \nBiamonti muore il 4 luglio 1970. Nell'Assemblea Generale del 26 luglio 1970 il presidente, il maestro Renzo Silvestri, prima di iniziare lo svolgimento degli argomenti all'ordine del giorno, commemora la scomparsa dell'avv. Giovanni Biamonti come \"figura altamente nota quale serio e colto studioso e per lunghi anni prezioso collaboratore dell'Accademia\" e invita l'Assemblea a osservare un minuto di raccoglimento per ricordare il collega scomparso."}
{"id": "1159829", "revid": "6923", "url": "https://it.wikipedia.org/wiki?curid=1159829", "title": "Bureau of Alcohol, Tobacco, Firearms and Explosives", "text": "Il Bureau of Alcohol, Tobacco, Firearms and Explosives (in acronimo ATF) \u00e8 un'agenzia del governo degli Stati Uniti d'America, dipendente dal Dipartimento della Giustizia.\nCompetenze.\n\u00c8 preposta a indagare sui reati federali relativi all'uso, alla fabbricazione e al possesso di armi da fuoco ed esplosivi, nonch\u00e9 su incendi dolosi, attentati dinamitardi, e sul traffico illegale di alcolici e tabacchi. Essa regola attraverso la concessione di licenze la vendita, il possesso e il trasporto di armi da fuoco, munizioni ed esplosivi nel commercio interstatale (cio\u00e8 tra stati membri degli Stati Uniti d'America)\nAttivit\u00e0.\nMolte delle attivit\u00e0 dell'ATF sono condotte in collaborazione con \"task force\" composte da agenti appartenenti a forze di polizia statali e locali, come Project Safe Neighborhoods. L'ATF gestisce un laboratorio di indagini sugli incendi dolosi unico nel suo genere, sito nel Maryland, in cui vengono costruiti modelli a grandezza naturale degli incendi dolosi."}
{"id": "1159832", "revid": "66387", "url": "https://it.wikipedia.org/wiki?curid=1159832", "title": "Batteria militare", "text": ""}
{"id": "1159839", "revid": "371529", "url": "https://it.wikipedia.org/wiki?curid=1159839", "title": "Scouse the Mouse", "text": "Scouse the Mouse \u00e8 un album discografico pubblicato nel 1977 come colonna sonora di un musical per la televisione, avente per protagonista un topo. Ringo Starr canta in 8 delle 15 tracce, ma non essendo l'album accreditato interamente a lui, non si pu\u00f2 considerare a tutti gli effetti il suo ottavo album solista.\nTracce.\nIn grassetto sono indicati i brani cantati da Ringo Starr."}
{"id": "1159842", "revid": "2036687", "url": "https://it.wikipedia.org/wiki?curid=1159842", "title": "Racconto di due citt\u00e0", "text": "Racconto di due citt\u00e0 (\"A Tale of Two Cities\") \u00e8 un romanzo storico di Charles Dickens del 1859. Insieme a \"Barnaby Rudge\" \u00e8 l'unico romanzo storico scritto da Dickens.\nIl romanzo venne pubblicato sulla rivista \"All the Year Round\" in 31 puntate settimanali, la prima apparsa il 30 aprile 1859 e l'ultima il 26 novembre del medesimo anno.\nCon una vendita globale di oltre 200 milioni di copie, \u00e8 uno dei libri pi\u00f9 venduti di sempre. Nel 2003 la BBC ha condotto un sondaggio il cui scopo era quello di individuare il romanzo inglese pi\u00f9 amato di tutti i tempi: il libro di Dickens si \u00e8 classificato 63esimo.\nTrama.\nIl romanzo \u00e8 ambientato a Parigi e Londra durante la Rivoluzione francese e negli anni del Regime del Terrore. In esso vengono rappresentati la sottomissione del proletariato francese all'oppressione dell'aristocrazia negli anni precedenti la rivoluzione, e la successiva brutalit\u00e0 dei rivoluzionari nei primi anni della rivoluzione.\nIl romanzo segue attraverso questi eventi le vite di diversi protagonisti, in particolare Charles Darnay, un ex-aristocratico francese che diviene vittima di accuse indiscriminate durante la rivoluzione, e Sydney Carton, un avvocato inglese che cerca di redimere la propria vita per amore della moglie di Darnay, Lucie Manette, il cui padre venne ingiustamente imprigionato nella Bastiglia.\nVersioni cinematografiche.\nIl romanzo venne adattato per lo schermo numerose volte. La prima versione risale al 1907, in un cortometraggio prodotto dalla Selig Polyscope."}
{"id": "1159843", "revid": "1543377", "url": "https://it.wikipedia.org/wiki?curid=1159843", "title": "The Infamous", "text": "The Infamous \u00e8 il secondo album discografico dei Mobb Deep, pubblicato nel 1995 su etichetta Loud Records.\nLo stile oscuro e nichilista dell'album, definito dalle sue melodie evocative, dai ritmi aspri e dai testi introspettivi riguardanti il crimine nei quartieri centrali di New York, ha ricevuto un riconoscimento speciale e l'elogio della critica. Insieme ad album come \"Enter the Wu-Tang (36 Chambers)\", \"Illmatic\" e \"Ready to Die\", \"The Infamous\" \u00e8 ampiamente riconosciuto come uno dei principali fautori del \"rinascimento\" dell'East Coast rap. Inoltre, l'album \u00e8 accreditato per aver contribuito a ridefinire il suono dell'hardcore rap, utilizzando il suo stile di produzione, che include inquietanti loop di piano, sintetizzatori distorti, hi-hat a otto note e linee di basso filtrate.\nIl disco.\nGrazie alla sua personalissima atmosfera, composta da melodie minimali e campionamenti sporchi, \"The Infamous\" \u00e8 considerato uno dei dischi fondamentali della scuola rap newyorkese. Havoc e Prodigy ospitano diversi rapper di qualit\u00e0, quali Nas, Raekwon e Big Noyd. \"The Infamous\" contiene alcuni dei brani pi\u00f9 famosi della coppia del Queensbridge, quali \"Shook Ones Pt. II\" e \"Survival of the Fittest\".\nAntefatti.\nDurante la primavera del 1993, mentre i due membri del gruppo erano ancora degli adolescenti, i Mobb Deep pubblicarono il primo album \"Juvenile Hell\" per l'etichetta 4th &amp; B'way Records. Il disco vedeva l'apporto di vari celebri produttori di New York, inclusi Large Professor, DJ Premier e Kerwin Young, e includeva il successo underground \"Hit It from the Back\". A causa del fallimento di \"Juvenile Hell\" nell'ottenere un significativo successo commerciale e critico, il duo lasci\u00f2 la propria etichetta alcuni mesi dopo la pubblicazione dell'album. Havoc e Prodigy descrissero in seguito \"Juvenile Hell\" come un \"banco di prova per le cose a venire\".\nNell'estate 1993, la Loud Records stava cercando un altro gruppo rap da mettere sotto contratto, forte del successo del primo singolo del Wu-Tang Clan \"Protect Ya Neck\", ed entro fine anno, scelse di puntare sui Mobb Deep. Nel 1994, il duo pubblic\u00f2 il singolo promozionale \"Shook Ones\", che serv\u00ec da presentazione del loro nuovo \"sound\". A differenza del precedente album, \"The Infamous\" fu in pratica auto-prodotto da Havoc e Prodigy, con l'aiuto esterno degli A&amp;R Matt Life e Schott Free, e del produttore degli A Tribe Called Quest Q-Tip, che aveva scoperto i Mobb Deep nei primi anni novanta. Matt Life ricord\u00f2 il coinvolgimento di Q-Tip, dicendo: \u00abTip fu molto coinvolto in \"The Infamous\" fin dall'inizio. Probabilmente pi\u00f9 di quanto la gente sappia. Tip era un loro grande fan e io lo sapevo, quindi fu molto d'aiuto, dando loro dei consigli\u00bb. Il contributo di Q-Tip all'album fu mascherato nei crediti con lo pseudonimo \"The Abstract\".\nSulla decisione del gruppo di gestire la maggior parte della produzione, Havoc in seguito ha commentato: \u00abAbbiamo iniziato a produrre perch\u00e9 gli altri produttori ci davano cose che non ci piacevano, o semplicemente si facevano pagare troppo. Non sapevo nulla di produrre musica all'epoca, ma ho imparato guardando gli altri\u00bb.\nRegistrazione.\nLe sessioni di registrazione per il disco ebbero inizio nel 1994 e si svolsero presso Battery Studios, Platinum Island Studios, Firehouse Studios e Unique Recording a New York. Havoc produsse la maggior parte delle basi nel suo appartamento a Queensbridge, spesso assistito da Prodigy. Descrivendo lo stile minimale della produzione, Prodigy disse: \u00abIl nostro primo campionatore fu un EPS 16 plus;... Lo usammo per un po' di tempo, e quando usc\u00ec l'MPC lo comprammo, e fu la svolta. Un piccolo giradischi, un piccolo mixer, e avevamo tutto quello che ci serviva\u00bb.\nI Mobb Deep incisero inizialmente 20 canzoni per \"The Infamous\", ma i produttori esecutivi Matt Life e Schott Free lavorarono con loro per milgiorare la musica. Matt Life ricorda: \u00abSchott lavor\u00f2 a stretto contatto con loro sulle rime e io sulla produzione. La prima cosa che ricordo \u00e8 loro che creano una parvenza del nucleo del primo album e io che creo una versione approssimativa di ci\u00f2 che l'album potrebbe essere e attacco un adesivo sulla cassetta\u00bb. La prima versione rozza dell'album conteneva 5 o 6 canzoni, comprese le versioni originali dei quattro singoli dell'album. L'originale \"Temperature's Rising\" fu rifatta \na causa di problemi di concessione del copyright del campione.\nIn seguito, Q-Tip divenne l'ingegnere del suono per il missaggio dell'album; Matt Life ha spiegato: \u00ab\u00c8 entrato pi\u00f9 tardi nelle sessioni e ha detto che avrebbe aiutato a mixare un paio di canzoni. E poi ha finito per scegliere un paio di tracce da rifare. Tranne \"Drink Away the Pain\", le tracce prodotte da Tip erano gi\u00e0 canzoni complete. Gli piacevano i testi, ma volle rifare le basi\u00bb. Q-Tip miglior\u00f2 anche la programmazione della drum machine in \"Survival of the Fittest\", \"Up North Trip\" e \"Trife Life\". Descrivendo i suoi contributi \"un sound completamente differente da quello dei Tribe\", Q-Tip incoraggi\u00f2 i Mobb Deep a far uscire il loro \"dark sound\", dicendo loro di aggiungere accordi maggiori ai loro campionamenti.\nLiricamente, i Mobb Deep aggiunsero all'album un'estetica minacciosa. Parlando del testo di \"Survival of the Fittest\", Havoc spieg\u00f2: \u00abEravamo molto diretti. Non era roba da fighetti\u00bb. In ogni brano, rapparono della realt\u00e0 del carcere, di omicidio, rapina, vendita di droga e alcolismo, tra gli altri argomenti. Big Noyd ebbe una significativa presenza nell'album, con quattro apparizioni come ospite. Inizialmente Big Noyd avrebbe preferito fare lo spacciatore piuttosto che il rapper, fino a quando il gruppo lo convinse diversamente. Gli altri ospiti furono Nas (amico d'infanzia di Havoc), Raekwon e Ghostface Killah dei Wu-Tang Clan (colleghi d'etichetta dei Mobb Deep) e Crystal Johnson (amica di Q-Tip).\nCopertina.\nLa copertina di \"The Infamous\", che mostra un primo piano di Havoc e Prodigy, \u00e8 opera della fotografa Delphine A. Fawundu, che in seguito raccont\u00f2 l'esperienza della sessione fotografica nel libro \"Contact High: A Visual History of Hip-Hop\" di Vikki Tobak: \"Sono stata ispirata da come tutti questi elementi si sono uniti, rendendo l'hip-hop di New York una tale forza in quel momento. Sembrava cos\u00ec potente e stava accadendo tutto proprio davanti ai miei occhi e alla mia macchina fotografica\". Nel 2019, le immagini del servizio fotografico della Fawundu con i Mobb Deep e altri scatti inediti sono stati presentati in una mostra presso il The Annenberg Space for Photography a Los Angeles.\nPubblicazione.\n\"The Infamous\" venne pubblicato il 25 aprile 1995 negli Stati Uniti. L'album rest\u00f2 in classifica 18 settimane nella \"Billboard\" 200, raggiungendo come posizione massima la numero 15, e trascorse inoltre 34 settimane nella classifica Top R&amp;B/Hip-Hop Albums, dove raggiunse la terza posizione. I singoli \"Shook Ones (Part II)\" e \"Survival of the Fittest\" raggiunsero rispettivamente le posizioni numero 59 e 69 nella \"Billboard\" Hot 100, entrando anche nella Top 10 della classifica Hot Rap Singles.\nAccoglienza.\nI commenti entusiasti della critica e il successo di vendite in patria, che decreta \"The Infamous\" disco d'oro negli Stati Uniti due mesi dopo la sua pubblicazione, lanciano definitivamente i Mobb Deep, che continueranno per diversi anni a realizzare dischi."}
{"id": "1159848", "revid": "1632387", "url": "https://it.wikipedia.org/wiki?curid=1159848", "title": "Ragnarok (T\u00fdr)", "text": "Ragnarok \u00e8 il terzo album discografico della band faroese T\u00fdr.\n\u00c8 un concept album ed \u00e8 il primo album edito dai T\u00fdr con l'etichetta discografica Napalm Records, dato che Eric the Red \u00e8 stato rifatto dopo essere gi\u00e0 stato pubblicato con la Tutl.\nLa versione digipack contiene due tracce bonus.\nL'album \u00e8 stato registrato e mixato nello studio di Jacob Hansen, in Danimarca. Il disco \u00e8 stato masterizzato da Lenhert Kjeldsen al Mastertouch di Copenaghen. Oltre al gruppo anche Jacob Hansen e Allan Streymoy hanno partecipato come voci del gruppo.\nLe foto sono state realizzate da B\u00e1rdur Eklund, mentre la copertina ed il layout da Jan Yrlund.\nLe tracce 2, 6, 7, 8, 9 e 13 sono state tratte da canzoni tradizionali faroesi. Le due tracce bonus della versione digipack da dei canti tradizionali irlandesi e la quarta traccia (Brothers Bane) da un canto danese.\nTracce.\n\"*\" Traccia bonus della versione digipack"}
{"id": "1159849", "revid": "767487", "url": "https://it.wikipedia.org/wiki?curid=1159849", "title": "Bad Boy (Ringo Starr)", "text": "Bad Boy \u00e8 l'ottavo album solista di Ringo Starr, uscito il 21 aprile 1978 su etichetta Polydor/Portrait Records. Dopo solo 7 mesi da \"Ringo the 4th\" il batterista cerc\u00f2 di riconquistare i gusti del pubblico con \"Bad Boy\", ma l'album fu un altro insuccesso, e nessuna delle due etichette rinnov\u00f2 il suo contratto.\nIl disco.\nStoria.\nDopo lo scioglimeto dei Beatles nel 1970, Ringo Starr aveva avuto una fortunata carriera solista, in particolar modo negli States, dove tutti i suoi dischi (ad eccezione di \"Beaucoups of Blues\") erano entrati in Top 30 e contava una decina di singoli in Top 40, molti dei quali in Top 10 e tre di essi in prima posizione. Ma, con l'arrivo del 1977, ci fu un brusco arresto: l'LP \"Ringo the 4th\" fu un \"flop\" tremendo, ed arriv\u00f2 ad una scarsissima 162\u00aa posizione. \"Bad Boy\" doveva quindi risollevare le sorti del musicista, ma non accadde.\nI brani.\nL'LP presenta principalmente \"cover\" di brani rock 'n' roll registrati tra la fine degli anni cinquanta e gli anni settanta:\nL'unica altra \"cover\" ad apparire sul disco \u00e8 \"Heart on My Sleeve\", scritta e pubblicata da Gallagher &amp; Lyle nel 1976. Dei restanti quattro brani, \"Who Needs an Heart\" ed \"Old Time Relovin'\" sono delle composizioni di Ringo, accreditato con il suo vero nome, Richard Starkey, e di Vini Poncia, \"Hard Times\" \u00e8 un inedito, composto da Peter Skellern e \"A Man Like Me\" \u00e8 l'adattamento di un pezzo cantato dal \"drummer\" su \"Scouse the Mouse\", intitolato \"A Mouse Like Me\"; quando l'originale diceva \"mouse\", su \"Bad Boy\" Starr canta \"man\".\nRegistrazione.\n\"Bad Boy\" venne registrato all'Elite Recording Studios alle Bahamas ed ai Can-Base Studios di Vancouver nel dicembre 1977; la \"backing band\", formata da musicisti anonimi, \u00e8 stata chiamata \"Ringo's Roadside Attraction\". Nelle sedute di registrazione, oltre le dieci tracce apparse sull'LP, vennero incisi anche due pezzi per la televisione giapponese, intitolati \"Simple Life\" ed \"I Love My Suit\".\nPubblicazione.\n\"Bad Boy\" venne pubblicato, sia negli USA che in Gran Bretagna, il 21 aprile 1978. L'LP prende il nome da un'omonima canzone, originariamente interpretata dai Jive Bombers nel 1957. Nuovamente, il \"design\" della copertina venne curato da John Kosh; le fotografie di copertina e dell'interno-disco sono state scattate da Nancy Andrews, mentre quella del retro-copertina da Ringo Starr in persona. Circa la scelta della copertina, in un'intervista per promuovere l'album al \"talk show\" di Phil Donahue, il batterista afferm\u00f2 che bisognava essere dei \"cattivi ragazzi\" per avere i gioielli ed il bicchiere di \"champagne\". Nella stessa occasione, il musicista ricord\u00f2 che divenne un \"bad boy\" quando abbandon\u00f2 il lavoro per dedicare tutto il suo tempo alla musica.\nMentre la Polydor Records non aveva ancora cancellato il contratto con l'ex-\"beatle\" per la distribuzione dei suoi dischi in Gran Bretagna, dopo il \"flop\" di \"Ringo the 4th\" la Atlantic Records, la quale pubblicava i suoi dischi negli States, aveva lincenziato Starr, per cui quest'ultimo firm\u00f2 con la piccola Portait Records, con la quale pubblic\u00f2 solo questo 33 giri.\nPer promuovere l'album, vennero girati due film per la televisione: uno, intitolato semplicemente \"Ringo\", venne trasmesso il 26 aprile 1978 in America ed il 2 gennaio 1983 in Inghilterra; si trattava di una rivisitazione de \"Il principe e il povero\". Il 21 luglio dello stesso anno Starr inizi\u00f2 a filmare, a Monte Carlo, un medio-metraggio di mezz'ora per promuovere \"Bad Boy\", ma non venne mai completato; una scena, nella quale Ringo e Nancy Andrews ballano, \u00e8 stata utilizzata per il \"videoclip\" di \"Tonight\".\nDall'album sono stati estratti vari singoli:\nNessun singolo entr\u00f2 in classifica.\nTre canzoni dell'album sono apparse in seguito su una raccolta: \"Who Needs a Heart\", \"Heart on My Sleeve\" ed \"Hard Times\", tutte e tre apparse su \"\" del 1989. La versione su CD, che non pubblicata in Gran Bretagna, non presenta \"bonus tracks\". Venne commercializzata nel marzo 1991 dalla Epic Records.\nL'album, che doveva rappresentare il \"come-back\" di Ringo dopo \"Ringo the 4th\", fu nuovamente un \"flop\": non entr\u00f2 mai in classifica in patria, e raggiunse solo la 129\u00b0 negli States. L'unico altro Stato dove il disco ebbe un posto in classifica \u00e8 l'Australia: l\u00ec, \"Bad Boy\" giunse alla 98\u00aa posizione, quindi ancora pi\u00f9 bassa rispetto al precedente (65\u00b0). Anche le critiche rimasero su un livello basso: \"Rolling Stone Magazine\" ha definito la musica dell'LP come della \"musica per cocktail inascoltabile\", e Alan Clayson scrisse che si trattava di un \"album-rigetto\", lievemente migliore rispetto a quelli con l'Atlantic. William Ruhulmann di AllMusic ha affermato che c'era una buona scelta di canzoni, soffermandosi su \"Where Did Our Love Go\", \"Heart on My Sleeve\" e \"Lipstick Traces\", ma che non bastavano per risollevare le sorti della carriera dell'ormai ex-\"star\". Un'altra critica stroncante all'LP \u00e8 di Herv\u00e8 Bourhis, che ha aggiunto all'album il sottotitolo di \"O i danni dell'alcolismo...\". Dopo quest'insuccesso, il batterista si ritir\u00f2 dal mondo della musica per quasi tre anni, ritornando a registrare solamente nel 1980.\nTracce.\nLato A\nLato B\nFormazione.\nI musicisti sono prevalentemente anonimi.\nL'arrangiamento dei corni \u00e8 ad opera di Tom of the North."}
{"id": "1159854", "revid": "289247", "url": "https://it.wikipedia.org/wiki?curid=1159854", "title": "San Giacomo(Tuscania)", "text": ""}
{"id": "1159857", "revid": "16758", "url": "https://it.wikipedia.org/wiki?curid=1159857", "title": "Dan Fascinato", "text": ""}
{"id": "1159858", "revid": "1632387", "url": "https://it.wikipedia.org/wiki?curid=1159858", "title": "Midnattens Widunder", "text": "Midnattens Widunder \u00e8 il primo disco del gruppo musicale finlandese Finntroll, pubblicato nel 1999.\nLe tracce #3, #4 e #7 sono le versioni re-incise delle omonime canzoni contenute nel demo \"Rivfader\".\nTracce.\nIn lingua inglese.\n2. Black Mountain\n4. Goblinspirit\n5. Saunasong\n6. Bloodnight\n7. Wonder of (the) Midnight\n8. Victory Song\n9. Mushroom Party"}
{"id": "1159868", "revid": "1632387", "url": "https://it.wikipedia.org/wiki?curid=1159868", "title": "The Olden Domain", "text": "The Olden Domain \u00e8 il secondo album in studio del gruppo black metal norvegese Borknagar, pubblicato il 18 agosto 1997 dalla Century Black. Ne sono state pubblicate anche un'edizione limitata di 1.500 copie in picture disc, e una in doppio vinile nel 2010.\nSi tratta del primo disco del gruppo a presentare testi in inglese, oltre che dell'ultimo con il batterista Erik Br\u00f8dreskift, che si tolse la vita pochi mesi dopo la pubblicazione. Musicalmente si distacca dalla maggior parte del black metal di quel periodo, grazie all'introduzione di chitarre acustiche, pianoforti, tastiere e voci pulite, con influenze di Metallica e Mercyful Fate tra gli altri. Piero Scaruffi l'ha definito l'album-manifesto della band."}
{"id": "1159875", "revid": "767487", "url": "https://it.wikipedia.org/wiki?curid=1159875", "title": "Xenolite", "text": "Con xenolite si intende un incluso ultrabasico trasportato in superficie da basalti alcalini continentali o di isola oceanica.\nDagli studi che si possono effettuare sugli xenoliti si pu\u00f2 ricavare la velocit\u00e0 minima di risalita del magma necessaria per trascinarlo in superficie. Infatti sapendo che la densit\u00e0 media del magma basaltico alcalino \u00e8 \u03c31=2,8 mentre le xenoliti hanno densit\u00e0 \u03c32=3,4 si ha un contrasto di densit\u00e0 di \u0394\u03c3=0,6. Ponendo una dimensione dello xenolite di 15\u00a0cm e una viscosit\u00e0 del magma intorno ai 350 poise, si ricava che la velocit\u00e0 di risalita minima del magma \u00e8 di 40\u201350\u00a0cm/s.\nIn genere le dimensioni medie degli xenoliti suggeriscono una velocit\u00e0 di transito di circa 2\u00a0km/h all'interno della litosfera.\nUno xenocristallo \u00e8 uno xenolite formato da un cristallo singolo."}
{"id": "1159876", "revid": "1543377", "url": "https://it.wikipedia.org/wiki?curid=1159876", "title": "Casey Affleck", "text": "Ha esordito nel 1995 nel film \"Da morire\". Nel 2001 entra nel cast di \"Ocean's Eleven - Fate il vostro gioco\", interpretando Virgil Malloy, mentre nel 2002 \u00e8 protagonista del film \"Gerry\", di Gus Van Sant, in coppia con Matt Damon, con il quale nel 2004 recita ancora in \"Ocean's Twelve\". Nel 2005 Steve Buscemi lo dirige in \"Lonesome Jim\", pellicola indipendente e nel 2007, dopo \"Ocean's Thirteen\", viene diretto dal fratello Ben in \"Gone Baby Gone\". Nel 2008 \u00e8 protagonista insieme con Brad Pitt di \"L'assassinio di Jesse James per mano del codardo Robert Ford\", film che gli procura la sua prima nomination al Premio Oscar nella sezione miglior attore non protagonista.\nNel 2009 gira il documentario sulla vita del cognato Joaquin Phoenix, \"Joaquin Phoenix - Io sono qui!\", che presenta fuori concorso alla Mostra internazionale d'arte cinematografica di Venezia nel 2010, anno in cui esce nelle sale \"The Killer Inside Me\", di cui \u00e8 protagonista. Nel 2016 ha ricevuto il plauso universale per la sua interpretazione nel film \"Manchester by the Sea\", per il quale si \u00e8 aggiudicato il Golden Globe per il miglior attore in un film drammatico, il BAFTA al miglior attore protagonista, il Critics Choice Award al migliore attore protagonista e il Premio Oscar al miglior attore protagonista alla sua seconda candidatura.\nBiografia.\nI primi anni.\nCaleb Casey Affleck nasce il 12 agosto del 1975 a Falmouth, secondogenito dell'insegnante Christine Anne Boldt e di Timothy Byers Affleck; il fratello maggiore \u00e8 il famoso attore e regista Ben. Studia presso la George Washington University e successivamente segue gli studi di fisica e astronomia alla Columbia University.\nDopo alcune produzioni televisive, esordisce nel 1995 interpretando un ragazzo sociopatico nel film di Gus Van Sant \"Da morire\", accanto a Nicole Kidman e all'amico Joaquin Phoenix. Il film segner\u00e0 un'importante svolta nella sua vita: la pellicola \u00e8 infatti la prima di tre, in cui viene diretto da Gus Van Sant, diventandone l'attore prediletto. In quegli anni recita in alcune produzioni al fianco del fratello Ben, tra cui \"In cerca di Amy\" di Kevin Smith e \"Will Hunting - Genio ribelle\" di Gus Van Sant.\nIl successo.\nNel 2000 \u00e8 stato tra i protagonisti di \"Lui, lei e gli altri\", accanto a Heather Graham e alla sua ex moglie, Summer Phoenix, che interpreta un piccolo ruolo nel film. Nello stesso anno sempre insieme con Summer e l'amico Matt Damon \u00e8 protagonista della pi\u00e8ce teatrale \"This is Our Youth\". Ha preso parte alle commedie \"American Pie\" e \"American Pie 2\", mentre nel 2001 \u00e8 nel cast di \"Ocean's Eleven - Fate il vostro gioco\" di Steven Soderbergh; sempre nel 2001 recita nel thriller \"Soul Survivors - Altre vite\" con Luke Wilson e Eliza Dushku.\nNel 2002 scrive insieme con l'amico Matt Damon la sceneggiatura del film \"Gerry\", diretto da Gus Van Sant, di cui \u00e8 protagonista (insieme con Matt Damon). Il film, che concorre al Sundance Film Festival ed esce magicamente criticato da tutti i festival di film indipendenti, gli conferisce una grandissima notoriet\u00e0.\nNel 2004 torna a interpretare Virgil Malloy in \"Ocean's Twelve\", mentre nel 2005 Steve Buscemi lo dirige in \"Lonesome Jim\", film indipendente, di cui \u00e8 protagonista insieme con Liv Tyler. Nel 2006 si unisce al cast di \"The Last Kiss\", remake del pi\u00f9 noto film italiano di Gabriele Muccino, interpretando il ruolo di Chris, che era stato nel film originale di Giorgio Pasotti e l'anno successivo gira \"Ocean's Thirteen\". Sempre nel 2007 viene diretto dal fratello Ben in \"Gone Baby Gone\", mentre l'anno dopo interpreta il protagonista Robert Ford nel film di Andrew Dominik, \"L'assassinio di Jesse James per mano del codardo Robert Ford\", accanto a Brad Pitt, ruolo che gli vale una nomination all'Oscar 2008 e al Golden Globe.\nNel 2010 viene presentato, fuori concorso, alla 67\u00aa Mostra internazionale d'arte cinematografica di Venezia, il suo documentario \"Joaquin Phoenix - Io sono qui!\" dedicato alla \"trasformazione\" da attore in cantante rap del cognato e grande amico Joaquin Phoenix. Nello stesso anno \u00e8 protagonista di \"The Killer Inside Me\", diretto da Michael Winterbottom, accanto a Jessica Alba e Kate Hudson. Il film viene presentato al Sundance Film Festival, al Tribeca Film Festival e al Festival internazionale del cinema di Berlino. Nel 2011 esce \"Tower Heist - Colpo ad alto livello\", in cui Casey recita accanto a Ben Stiller.\nNel 2016 recita accanto a Michelle Williams, nel film drammatico \"Manchester by the Sea\", diretto da Kenneth Lonergan, per il quale si aggiudica il Golden Globe nella sezione miglior attore in un film drammatico, il BAFTA al miglior attore protagonista e il Premio Oscar al miglior attore protagonista.\nVita privata.\nNel 1995, durante le riprese del film \"Da morire\", l'amico e collega Joaquin Phoenix gli presenta la sorella minore Summer. Nel 2000 i due intraprendono una relazione. Il 31 maggio del 2004 nasce ad Amsterdam il loro primo figlio, Indiana August, e il 3 giugno del 2006 la coppia si sposa a Savannah, in Georgia. Nel gennaio del 2008 hanno un secondo figlio, Atticus. Nel marzo del 2016, il settimanale \"People\" riporta la notizia della loro separazione e imminente divorzio, con le rispettive dichiarazioni in merito, con le quali asseriscono entrambi di essere rimasti in buoni rapporti. il divorzio viene finalizzato nell'agosto 2017. Dal 2016 l'attore \u00e8 sentimentalmente legato all'attrice Floriana Lima.\n\u00c8 vegano dal 1995 ed \u00e8 un sostenitore dei diritti degli animali, avendo preso parte, nel corso degli anni, alle varie campagne promosse dalla PETA e dalla Farm Sanctuary.\n\u00c8 inoltre uno strenuo sostenitore del Partito Democratico.\nVicende giudiziarie.\nNel 2010 \u00e8 stato denunciato prima dalla produttrice Amanda White e in seguito dalla fotografa Magdalena Gorka, che avevano lavorato con lui nel documentario \"Joaquin Phoenix - Io sono qui!\", per molestie sessuali e comportamenti irregolari. Le due, separatamente, avevano intrapreso un'azione legale contro l'attore, affermando che Affleck si era ripetutamente riferito alle donne definendole \"vacche\", parlando delle sue imprese sessuali e di quelle dei suoi colleghi, e in seguito, dopo aver chiesto l'et\u00e0 della White, le aveva esplicitamente chiesto se non era arrivato il momento di farsi mettere incinta. L'attore, negato l'accaduto, ha in seguito risolto le due cause di molestie e le accuse sono state ritirate.\nDoppiatori italiani.\nNelle versioni in italiano delle opere in cui ha recitato, Casey Affleck \u00e8 stato doppiato da:\nDa doppiatore \u00e8 sostituito da:"}
{"id": "1159877", "revid": "889336", "url": "https://it.wikipedia.org/wiki?curid=1159877", "title": "Aral (Kazakistan)", "text": "Aral (oppure Aralsk o Aral'sk, in kazako: \"\u0410\u0440\u0430\u043b\"; in russo: \"\u0410\u0440\u0430\u043b\u044c\u0441\u043a\") \u00e8 una cittadina del Kazakistan, situata nella regione di Qyzylorda. Ha circa 30.000 abitanti ed \u00e8 stata fondata nel 1905 lungo la ferrovia che collega Orenburg a Tashkent. Aralsk era precedentemente un porto da pesca commerciale sulle rive del Lago d'Aral ed era uno dei maggiori rifornitori di pescato nelle regioni vicine.\nA causa del progressivo ritiro del Lago d'Aral, Aralsk \u00e8 rimasta completamente circondata dalla terra e dista circa 25\u00a0km dalla linea della costa. Sono pi\u00f9 di 25 anni che il lago non si pu\u00f2 vedere dalla citt\u00e0. La costruzione della diga Kokaral ha tuttavia invertito il processo di ritiro delle acque che ora si stanno riavvicinando alla costa originaria. Le autorit\u00e0 kazake sperano, nei prossimi anni, di poter riportare in funzione l'industria della pesca nella citt\u00e0 di Aralsk.\nLa citt\u00e0 disponeva anche di un aeroporto che veniva usato per i trasporti verso l'Isola di Vozro\u017edenie e per i voli di supporto e recupero per il cosmodromo di Bajkonur. L'aeroporto \u00e8 stato via via abbandonato man mano che la citt\u00e0 seguiva il declino del lago. Le piste sono state nel frattempo smantellate e ora pu\u00f2 ospitare solo l'atterraggio di elicotteri e piccoli aerei."}
{"id": "1159885", "revid": "2178", "url": "https://it.wikipedia.org/wiki?curid=1159885", "title": "Breizh", "text": ""}
{"id": "1159886", "revid": "75775", "url": "https://it.wikipedia.org/wiki?curid=1159886", "title": "Hugh Everett", "text": ""}
{"id": "1159902", "revid": "125460931", "url": "https://it.wikipedia.org/wiki?curid=1159902", "title": "Banca Mediolanum", "text": "Banca Mediolanum S.p.A. \u00e8 una banca diretta che offre servizi bancari, di investimento, assicurativi e del credito. \u00c8 una banca italiana con sede legale a Basiglio \u2013 Milano 3.\n\u00c8 la capogruppo del Gruppo Bancario Mediolanum, che controlla le societ\u00e0 prodotto nei tre settori del business: bancario, assicurativo e del risparmio gestito.\n\u00c8 una societ\u00e0 quotata nell'indice FTSE MIB della Borsa di Milano.\nIl Gruppo Mediolanum.\nStoria.\nLe origini del Gruppo Mediolanum risalgono al 1982 quando venne fondato Programma Italia S.p.A. che nel 1993 diventa Mediolanum S.p.A. e nel 1998 si quota alla Borsa di Milano.\nStruttura del gruppo.\nBanca Mediolanum \u00e8 la capogruppo del Gruppo Bancario Mediolanum (presente in Italia, Spagna, Germania, Irlanda, Lussemburgo).\nEnnio Doris \u00e8 stato il presidente fino al 21 settembre 2021 e Massimo Antonio Doris \u00e8 Amministratore Delegato.\n\u00c8 una banca multicanale che opera attraverso una rete commerciale composta da circa 4.300 consulenti finanziari nei settori del:\nIl gruppo al 2021 ha anche una partecipazione del 3,4% in Mediobanca ed il controllo totale di Mediolanum Comunicazione.\nAll'interno del Gruppo Mediolanum sono presenti anche la Mediolanum Corporate University S.p.A. che gestisce, mantiene e sviluppa tutte le attivit\u00e0 e le competenze in ambito formativo per il gruppo e la Fondazione Mediolanum Onlus che sostiene Dynamo Camp per aiutare i bambini malati.\nAzionariato.\nL'azionariato comunicato alla Consob \u00e8 il seguente:"}
{"id": "1159905", "revid": "20973", "url": "https://it.wikipedia.org/wiki?curid=1159905", "title": "Reggia di Venaria", "text": ""}
{"id": "1159909", "revid": "75775", "url": "https://it.wikipedia.org/wiki?curid=1159909", "title": "Giorno Giuliano", "text": ""}
{"id": "1159911", "revid": "161374", "url": "https://it.wikipedia.org/wiki?curid=1159911", "title": "Supergulp", "text": ""}
{"id": "1159917", "revid": "767487", "url": "https://it.wikipedia.org/wiki?curid=1159917", "title": "Alnico", "text": "L'Alnico \u00e8 una lega ferromagnetica contenente il 60-63% di ferro, 9-12% di alluminio, 20-28% di nichel ed il 5-5,5% di cobalto, impiegata per costruire magneti permanenti. Per la sua scarsa lavorabilit\u00e0, i magneti vengono di solito fabbricati mediante colata in stampo (pressofusione) o metallurgia delle polveri (sinterizzazione).\nAlnico fuso e alnico sinterizzato.\nIl nome Alnico descrive una famiglia di magneti derivati da una composizione base ferro contenente come detto alluminio, nichel e cobalto. \u00c8 stato il primo vero e proprio magnete permanente, in quanto caratterizzato da una forza coercitiva che si distaccava enormemente da quella delle semplici leghe di ferro precedentemente utilizzate come magneti permanenti. Il suo processo di produzione \u00e8 stato progressivamente messo a punto negli anni \u201830: pu\u00f2 essere ottenuto per fusione o per sinterizzazione. L'Alnico ottenuto per fusione (Alnico) pu\u00f2 essere realizzato con diverse forme. L'Alnico Sinterizzato (Alnico SX) viene solitamente realizzato in piccole dimensioni e consente tolleranze pi\u00f9 strette, anche se propriet\u00e0 magnetiche leggermente peggiori rispetto a quello fuso ma con una resistenza meccanica migliore.\nTra i pregi della lega: l'alta induzione residua, le interessanti propriet\u00e0 meccaniche e una temperatura di Curie intorno agli 800 \u00b0C. In realt\u00e0 la elevata induzione residua \u00e8 spesso vani\ufb01cata dalla ridotta forza coercitiva, cosa che rende quasi obbligatoria la magnetizzazione del prodotto a processo di montaggio ultimato per non lasciare il magnete a \"circuito magnetico aperto\". La presenza del cobalto lo rende ancora oggi un materiale piuttosto costoso.\nAlnico plastico.\nLe leghe Alnico possono essere combinate con matrici plastiche per formare il Coalniplast: la peculiarit\u00e0 di questi magneti consiste nella possibilit\u00e0 di avere magneti con le caratteristiche dell'Alnico, ma facilmente lavorabili.\n\u00c8 inoltre possibile raggiungere maggiori temperature di lavoro rispetto al Ferplastic ed al Neoplast; per quanto riguarda le prestazioni magnetiche e termiche, queste risultano ovviamente inferiori rispetto alla lega Alnico tradizionale ottenuta per fusione o sinterizzazione.\nUn aspetto progettuale interessante pu\u00f2 essere individuato nella isotropia di questo materiale, che lascia quindi maggiore libert\u00e0 nella scelta della direzione di magnetizzazione del dispositivo \ufb01nale."}
{"id": "1159918", "revid": "767487", "url": "https://it.wikipedia.org/wiki?curid=1159918", "title": "Stop and Smell the Roses", "text": "Stop and Smell the Roses \u00e8 il nono album solista di Ringo Starr, uscito il 20 novembre 1981 su etichetta RCA/Boardwalk.\nIl disco.\nStoria.\nRingo Starr aveva iniziato una carriera solista nel 1970, con l'LP \"Sentimental Journey\"; da quel momento fino al 1976, tutti i suoi dischi, al di fuori di \"Beaucoups of Blues\", erano entrati nella Top 30 statunitense. Improvvisamente, l'ex-\"beatle\" pass\u00f2 dalla 28\u00aa posizione di \"Ringo's Rotogravure\" del '76 alla 162\u00aa di \"Ringo the 4th\" dell'anno seguente; le vendite non migliorarono affatto con \"Bad Boy\" (1978).\nDopo gli insuccessi della seconda met\u00e0 degli anni settanta, Ringo prese una pausa sul fronte discografico, dedicandosi ad altre attivit\u00e0, come il cinema. Nel 1980 decise di tornare a registrare un album, sulla falsariga di \"Ringo\" e \"Goodnight Vienna\".\nComposizione dei brani.\nRingo Starr chiese a tutti i suoi ex-compagni dei Beatles un pezzo per il suo nuovo album. John Lennon fu il primo a collaborare, dando, il 5 novembre 1979, all'amico batterista il \"demo\" della canzone \"Life Begins at 40\", mentre il secondo era in visita da lui al Dakota Building. Paul McCartney invece forn\u00ec i brani \"Private Property\" ed \"Attention\" e George Harrison uno con un titolo ancora ignoto; quest'ultimo era stato contattato dall'amico il 10 novembre 1980. Secondo alcune fonti, Lennon forn\u00ec il compagno anche \"Nobody Told Me\".\nL'8 dicembre 1980, Lennon venne assassinato a colpi di pistola da Mark David Chapman. Ringo, accorso assieme alla fidanzata Barbara Bach dalla neo-vedova Y\u014dko Ono, prefer\u00ec non utilizzare \"Life Begins at 40\". Inoltre, Harrison volle indietro il suo brano, gli cambi\u00f2 alcune parti del testo e lo pubblic\u00f2 come \"All Those Years Ago\" sul suo LP \"Somewhere in England\" del 1981; il pezzo divenne un successo mondiale, e vi suonavano anche Ringo e Paul rispettivamente alla batteria ed ai cori. Al suo posto, George forn\u00ec \"Wrack My Brain\".\nSu \"Stop and Smell the Roses\", Starr non ha nessuna composizione solista al di fuori di \"Back Off Boogaloo\", originariamente pubblicata nel 1972 e qui presentata in una nuova versione. \u00c8 per\u00f2 accreditato come coautore su \"Stop and Smell the Roses\" (Starkey-Nilsson) e \"Dead Giveaway\" (Starkey-Wood). Sull'LP, appaiono anche due \"cover\" dal passato: la canzone popolare \"You Belong to Me\" e \"Sure to Fall (in Love with You)\" di Carl Perkins. I restanti due brani, \"Drumming Is My Madness\" e \"You've Got a Nice Way\", rispettivamente composte da Harry Nilsson e da Stephen Stills in collaborazione con il chitarrista Micheal Stergis. Nel \"remake\" di \"Back Off Boogaloo\" vengono citati molti classici dei Beatle, come \"Lady Madonna\", \"Good Day Sunshine\", \"Help!\" e \"With a Little Help from My Friends\"); inoltre, si apre con il \"riff\" di chitarra apparso su \"It Don't Come Easy\", singolo di esordio di Starr.\nRegistrazione.\nL'album venne iniziato in Francia, dove, il 9 luglio 1980, la neo-coppia Ringo \"Ritchie\" Starr e Barbara Bach si rec\u00f2. Dall'11 al 21 dello stesso mese ci furono delle sedute di registrazione ai Super Bear Studios a Bear-Les-Alpes presso Parigi, a 2700 metri d'altezza. Approfittando delle registrazioni, i due, finite queste, fecero una breve vacanza di cinque giorni, per poi andare, il 27, a Hollywood, dove le registrazioni proseguirono al Devonshire Sound Studio per un solo giorno, l'11 agosto. Le sedute poi si spostarono a Los Angeles, dove le registrazioni continuarono ai Cherokee Studios. A L.A. si registr\u00f2 dal quattro al 27 settembre; nel corso di queste, il 23 ed il 25 Ron Wood registr\u00f2 con il \"drummer\" rispettivamente \"Dead Giveaway\" e l'\"outtake\" \"Brandy\". Nella stessa \"location\", il 6 novembre i due registrarono anche \"I Don't Believe You\". Dal 19 al 25 dello stesso mese le sedute di registrazione di spostarono alo studio F.P.S.H.O.T di Harrison a Friars Park. Il 30 novembre Ringo, in presenza di Nilsson e del fonico Paul Jarvis, ascoltarono i nastri registrati fino a quel momento al Compass Point Studios di Hollywood. Le ultime sedute del 1980 (e le ultime prima dell'omicidio di Lennon) si svolsero qui dal giorno seguente fino al 5; in queste, era presente Nilsson, ed il 4 avvenne l'incisione delle voci per la nuova versione di \"Back Off Boogaloo\". Il 13 febbraio 1981 l'album era completato, e 15 tracce vennero mixate al Compass Point Studios; di esse, cinque vennero scartate per l'album: \"You Can't Fight Lighting\", \"Brandy\", \"Wake Up\", \"I Don't Believe You\" e \"Life Begins at 40\". Dei primi \"mix\" erano gi\u00e0 stati realizzati il 3 dicembre da Starr e Jarvis, nello stesso studio di quelli definitivi.\nPubblicazione.\nL'etichetta.\nDopo il \"flop\" di \"Ringo the 4th\" del 1977, la Atlantic Records, che distribuiva i dischi del \"drummer\" negli States, licenzi\u00f2 Ringo, il quale, per la distribuzione del successivo \"Bad Boy\", altro insuccesso, dovette firmare con la piccola Portait. Al contrario, la Polydor (distribuzione britannica) conserv\u00f2 il suo contratto fino al secondo fallimento. Nel 1981, per\u00f2, Starr ebbe nuovamente problemi con l'etichetta: lasci\u00f2 la Portait dopo un litigio circa la distribuzione di \"Stop and Smell the Roses\" nell'aprile, e, dopo aver negoziato con varie altre \"records\", scelse la RCA per il Regno Unito e la Boardwalk gli USA. Poco tempo dopo, perse anche questi due contratti.\nTitolo &amp; copertina.\nIl disco prende nome da \"Stop and Take the Time to Smell the Roses\", quinta traccia del disco, co-firmata Starkey-Nilsson. Il \"design\" della copertina \u00e8 stato nuovamente curato da John Kosh, mentre le foto sono ad opera di Aaron Rapoport. In origine, negli Stati Uniti \"Stop and Smell the Roses\" era stato pubblicato con una copertina che poteva essere grattata, e si sentiva nell'aria profumo di rose.\nAccoglienza.\nOriginariamente ipotizzato per uscire ad aprile 1981 con il titolo di Can't Fight Lighting, usc\u00ec invece il 27 ottobre negli USA ed il 20 novembre in Gran Bretagna. Il disco, teorico \"come-back\" di Starr dopo i fiaschi della fine degli anni settanta, non riusc\u00ec ad andare molto pi\u00f9 in alto nelle classifiche rispetto ai suoi predecessori: non entr\u00f2 in classifica in Gran Bretagna (ma questo era una \"prassi\" dalla \"compilation\" \"Blast from Your Past\" del 1975), ma negli States arriv\u00f2 alla 98\u00aa di Billboard Hot 100 (contro \"Bad Boy\" alla 129\u00aa e \"Ringo the 4th\" alla 162\u00b0). In Austria, per\u00f2, ebbe molto pi\u00f9 successo, arrivando al 13\u00ba posto; \u00e8 l'unico altro piazzamento in classifica dell'LP. Anche se le vendite furono migliori rispetto a quelle degli ultimi tempi, il \"New Musical Express\" giudic\u00f2 l'LP come il peggiore dell'anno.\nIl 6 settembre 1994, \u00e8 stato ristampato dalla Right Stuff su CD, con sei \"bonus tracks\", che ne aumentano la durata di quasi il 70%; fra esse, spicca l'originale \"title track\", \"You Can't Fight Lighting\", dove Ringo suona la chitarra e Paul McCartney la batteria. Sempre la Right Stuff, nello stesso anno, fece uscire un EP promozionale contenente tre brani da \"Stop and Smell the Roses\" e tre da \"Old Wave\": dal primo erano presenti \"Wrack My Brain\", \"Dead Giveaway\" e \"Private Property\". Il titolo completo del CD era \"Old Wave/Stop and Smell the Roses - Selections from the Deluxe Collector Editions Reissues\".\nSingoli.\nDa \"Stop and Smell the Roses\" sono stati estratti due singoli:\nInoltre, nel 1994 la Right Stuff commercializz\u00f2 il singolo \"Wrack My Brain\"/\"Private Property\".\nPromozione.\nDopo la fine delle sedute per l'album, Ringo Starr, assieme a Barbara Bach, torn\u00f2 a Los Angeles, dove la coppia si spos\u00f2 il 27 luglio. Tornati a Londra il 24 agosto, tra il 16 ed il 19 del mese seguente vennero registrati i \"videoclips\" televisivi di \"Wrack My Brain\" e \"Stop and Take the Time to Smell the Roses\". Un'operazione affine venne compiuta, tra il 13 ed il 15 gennaio 1982, per la promozione di \"Private Property\"; in questo caso, per\u00f2, il video durava 11 minuti, ed era intitolato \"The Cooler\".\nLa promozione del disco \"Stop and Smell the Roses\" incominci\u00f2 il 26 ottobre e dur\u00f2 per circa un mese; in questa prima data, venne registrata un'intervista per la stazione radio KLOS di L.A. L'indomani, lo stesso giorno della pubblicazione dell'LP negli States, il \"drummer\" apparve nel \"breakfast show\" televisivo \"Good Morning America\", mentre il 29 in uno radiofonico intitolato \"WBEN Buffalo\". Tutto il mese di novembre e la prima decade di dicembre furono caratterizzate da interviste e pubblicazioni di esse; l'ultima risale al 12 dicembre, per il \"New Musical Express\".\nTracce.\nLato A\nLato B\nRistampa su CD del 1994.\n\"Stop and Smell the Roses\" venne ristampato su CD nel 1994 solo negli USA, con sei \"bonus track\":\nFormazione.\nBrani prodotti da Paul McCartney.\nPaul McCartney produsse \"Private Property\", \"Attention\" e \"Sure to Fall (in Love with You)\".\nBrani prodotti da George Harrison.\nGeorge Harrison produsse \"Wrack My Brain\" e \"You Belong to Me\".\nBrani prodotti da Harry Nilsson.\nHarry Nilsson ha prodotto \"Drumming Is My Madnes\", \"Stop and Take the Time to Smell the Roses\" e \"Back Off Boogaloo\".\n\"Dead Giveaway\".\nVenne prodotta da Ron Wood e Ringo Starr.\n\"Nice Way\".\nVenne prodotta da Stephen Stills."}
{"id": "1159919", "revid": "5456", "url": "https://it.wikipedia.org/wiki?curid=1159919", "title": "Federation Internationale de Basketball", "text": ""}
{"id": "1159921", "revid": "110157", "url": "https://it.wikipedia.org/wiki?curid=1159921", "title": "Bacdafucup, Pt. II", "text": "Bacdafucup, Pt. II \u00e8 il quarto album del gruppo musicale hardcore rap Onyx."}
{"id": "1159925", "revid": "12760", "url": "https://it.wikipedia.org/wiki?curid=1159925", "title": "Fusi neuromuscolari", "text": ""}
{"id": "1159926", "revid": "5456", "url": "https://it.wikipedia.org/wiki?curid=1159926", "title": "Federazione Italiana Basket-Ball", "text": ""}
{"id": "1159929", "revid": "729019", "url": "https://it.wikipedia.org/wiki?curid=1159929", "title": "Torre di Collelungo", "text": "La torre di Collelungo si trova all'estremit\u00e0 meridionale del territorio comunale di Grosseto, su un modesto promontorio che domina l'omonima spiaggia. La torre \u00e8 raggiungibile attraverso l'itinerario A2 del parco naturale della Maremma.\nStoria.\nLa fortificazione con funzioni di avvistamento venne fatta costruire dai Senesi in epoca rinascimentale per rafforzare il sistema difensivo costiero lungo uno dei tratti litoranei controllati dalla Repubblica di Siena.\nLa struttura venne distrutta e successivamente ricostruita nella seconda met\u00e0 del Cinquecento, epoca in cui venne notevolmente rialzata; un ulteriore restauro venne effettuato verso la fine del Settecento quando non esercitava pi\u00f9 le originarie funzioni difensive.\nIl 31 agosto 1847 venne colpita da un fulmine che distrusse i piani superiori dove, in passato, doveva essere presente la polveriera.\nNegli ultimi anni del secolo scorso un attento restauro ha riportato la torre all'antico splendore, riportando alla luce gran parte degli elementi stilistici tardo cinquecenteschi.\nDescrizione.\nLa torre di Collelungo si presenta come un edificio a pianta quadrangolare, disposta su tre livelli, poggiante su un possente basamento a scarpa a forma di piramide tronca, che nella parte superiore termina con una cordonatura che lo mette in continuit\u00e0 con la parte superiore della struttura turriforme. L'accesso alla torre \u00e8 possibile attraverso una porta rettangolare, che si apre al piano rialzato lungo la parete settentrionale, a cui si giunge attraverso una caratteristica rampa di scale esterna che originariamente culminava con un ponte levatoio successivamente murato.\nLe strutture murarie sono rivestite in pietra e si caratterizzano per le feritoie e le troniere che si aprono in alcuni punti ad altezze diverse. L'estremit\u00e0 sommitale \u00e8 coronata da una serie di beccatelli, sui quali probabilmente poggiava originariamente una merlatura perduta, che delimitava la terrazza sommitale dalla quale le sentinelle effettuavano gli avvistamenti."}
{"id": "1159933", "revid": "287204", "url": "https://it.wikipedia.org/wiki?curid=1159933", "title": "Triggernometry", "text": "Triggernometry \u00e8 il quinto album di studio del gruppo musicale hardcore hip hop Onyx."}
{"id": "1159939", "revid": "61051", "url": "https://it.wikipedia.org/wiki?curid=1159939", "title": "Ciottolato", "text": "Il ciottolato o acciottolato \u00e8 un tipo di pavimentazione per esterni eseguita con sassi arrotondati, noti anche come ciottoli, da cui il nome. \nDescrizione.\nIl materiale reperibile nelle diverse zone ha influenzato in passato le tecniche di posa e la possibilit\u00e0 di realizzare anche decorazioni, sulla base di forme e colori degli elementi lapidei disponibili. Nelle pianure alluvionali sono preferiti i ciottoli arrotondati prelevati dagli alvei dei fiumi; in prossimit\u00e0 del mare si prediligono i ciottoli dalla morfologia lenticolare, prelevabili dalle spiagge; in montagna ciottoli allungati provenienti dai torrenti. Gli stessi materiali estratti da cave non sono apprezzati per la posa in quanto dimostrano generalmente minor resistenza.\nCirca le modalit\u00e0 di posa, le realizzazioni pi\u00f9 antiche evidenziano la preparazione di sottofondi di sabbia e terriccio o di sabbia e ghiaia sul terreno livellato, in alcuni casi sopra uno strato di pietrisco dalla funzione drenante. Solo successivamente (dal XV-XVI secolo) nei sottofondi si inizi\u00f2 ad aggiungere leganti, quali calce o pozzolana, per rinforzare il manufatto, fino ad arrivare all'aggiunta di cemento dalla fine del XIX secolo. \nQuesto tipo di pavimentazione ha il pregio di \"lasciar respirare il terreno\" grazie agli spazi tra un ciottolo e l'altro; inoltre si pu\u00f2 adattare molto facilmente all'irregolarit\u00e0 del terreno ed \u00e8 molto resistente a seconda della roccia da cui si \u00e8 originato.\nTra i lati negativi sono che non garantisce un terreno uniforme e, ma se bagnato ed eccessivamente levigato per usura, pu\u00f2 diventare piuttosto scivoloso. Il fatto di costituire una superficie irregolare lo rende inadatto a velocit\u00e0 sostenute. Altro aspetto negativo \u00e8 il fatto di presentare una superficie poco regolare, quindi poco confortevole e anche rumoroso durante il transito dei mezzi di trasporto.\nOggigiorno \u00e8 ancora usato per luoghi caratteristici dei centri storici dove il traffico va comunque limitato o escluso e le velocit\u00e0 di transito sono comunque molto limitate.\nTecnica di posa.\nLa posa dei ciottoli per realizzare il ciottolato secondo la tecnica pi\u00f9 tradizionale prevede la stesura di uno strato di sola sabbia ben costipata, mediante rullaggio di strati di piccolo spessore o battitura, successivamente con l'ausilio di un martelletto si scava leggermente il letto di posa, si colloca il ciottolo, e si riempiono gli spazi fra i ciottoli con altra sabbia. Nel contempo con un listone di legno dal profilo rettilineo, si controlla l'allineamento rispetto ai ciottoli circostanti e si provvede a regolarne l'altezza battendo con un martelletto i singoli ciottoli. Come alternativa si pu\u00f2 procedere al riempimento fra ciottoli con sabbia frammista a calce spenta o in tempi pi\u00f9 recenti con un legante idraulico; dopo il riempimento si procede alla bagnatura del ciottolato realizzato con la fugatura di sabbia e legante.\nTipologie.\nUna particolare forma di ciottolato \u00e8 il cosiddetto ciacatu (deriv. da \"ciaca\", ciotto, probabilmente con aggettivazione dal latino \"caec\u0101tum\" col significato di \"coperto\") siciliano, particolarmente in voga nel Settecento catanese, quando con l'uso di ciottoli neri lavici disposti entro fantastiche sagome curvilinee, a 'cartoccio', ellittiche, etc. di bianca pietra calcarea, si ottenevano particolarissime tessiture. Fra i cortili pi\u00f9 belli a Catania che presentano un mirabile esemplare di pavimentazione a \"ciacatu\" si ricorda quello circolare del Convitto Cutelli, quello del Palazzo dell'Universit\u00e0, quello del Collegio dei Gesuiti. Ad Acireale, nella seconda met\u00e0 dell'Ottocento, un architetto realizz\u00f2 all'ingresso del giardino pubblico \"Belvedere\" un \"ventaglio\" di trentun metri di diametro, tuttora esistente, che utilizza ciottoli bianchi e neri per formare un complesso ed elegante disegno che prelude al liberty.\nTipico ciottolato \u00e8 il risseu ligure, a colori nero e bianco, talvolta anche ocra, usato per decorare soprattutto il sagrato delle chiese.\nUn altro tipo di ciottolato \u00e8 la rizzata alla lombarda, una pavimentazione realizzata con ciottoli di fiume disposti su un letto di malta. Gli elementi che costituiscono la pavimentazione possono essere disposti casualmente oppure seguire un disegno predefinito come un mosaico: negli ingressi ai cortili di rappresentanza dei palazzi nobiliari lombardi era uso raffigurare lo stemma del padrone di casa. Nella canzone cantata da Giorgio Gaber \"Porta Romana bella\" nella frase \"un cortile fatto a sassi\" \u00e8 citata indirettamente la rizzata lombarda.\nNella Valle di Primiero il ciottolato era largamente utilizzato come pavimentazione dei cortili ed \u00e8 denominato con il termine Sal\u00e9s\u00e0. Con l'utilizzo di ciottoli di diversa pezzatura si realizzavano anche piccoli canali di scolo. Le norme tecniche dei Piani Regolatori Generali dei comuni pi\u00f9 attenti hanno tutelato questi lastricati tradizionali.\nIn Romagna \u00e8 invece noto il cosiddetto acciottolato alla forlivese, che risulta piuttosto scabro e di cui un bell'esempio \u00e8 presente anche nel cortile del Palazzo Acconci, a Forl\u00ec.\nAssolutamente da non dimenticare che le pavimentazioni in \"ciottoli rotondi di fiume\" usate nei percorsi pedonali li rendono inaccessibili alle persone disabili a partire da quelle in sedia a rotelle, per arrivare a chi cammina molto male. Il Decr.Minist. 236/89 impone le caratteristiche delle pavimentazioni per essere fruibili dalle persone con disabilit\u00e0: 2 mm max sulle creste della pavimentazione, 5\u00a0mm max tra i singoli elementi che debbono essere stilati con materiale durevole. L'utilizzo di tale pavimentazione, se mancante di percorsi adatti ai disabili, \u00e8 contrario alla normativa vigente in Italia."}
{"id": "1159948", "revid": "729019", "url": "https://it.wikipedia.org/wiki?curid=1159948", "title": "Torre del Magnale", "text": "La Torre del Magnale, talvolta indicata anche come Torraccia, era un'antica torre che fino alla seconda guerra mondiale si innalzava all'interno del porto industriale di Livorno.\nIn epoca medioevale essa segnava l'ingresso al porto della Repubblica di Pisa, che si estendeva proprio in un'area immediatamente a nord dell'allora villaggio labronico.\nStoria.\nDenominata il Magnale per le sue grandi dimensioni, faceva parte del sistema difensivo di Porto Pisano e fu eretta tra il 1154 ed 1163, come riportava una lapide qui apposta all'inizio del Novecento, in occasione dei restauri promossi da Pietro Vigo, il fondatore dell'Archivio di Stato di Livorno:\n\"Questa torre della Magna o Magnale - compiuta nel MCLXIII - segn\u00f2 il luogo pi\u00f9 difeso ed importante del gran Porto Pisano - emporio di dell'et\u00e0 media rinomatissimo - che vide salpar le navi - a viaggi di commercio e spedizioni guerresche - ed accolse pontefici, re e capitani - Per voto del Consiglio provinciale di Livorno - Presidente il Cav. Uff. Avv. Vinc. Mostardi Fioretti - La Deputazione Provinciale - presieduta dal Comm. Avv. Amilcare Galeotti - al vetusto ed insigne monumento - dopo il lungo abbandono e l'incuria - restituito al decoro - questo ricordo poneva nel 1903.\"\nOltre che avere una funzione militare fu anche sede del comandante supremo di Porto Pisano.\nInoltre, nel Medioevo, attorno alla Magnale sorgevano alcuni edifici portuali, quali la dogana, il magazzino della Domus Magna e la residenza dei Magistrati marittimi che dipendevano direttamente dai Consoli del Mare di Pisa, dei quali per\u00f2 non restano tracce evidenti.\nDecaduta la Repubblica di Pisa e con essa il suo porto, questa importante costruzione fu inglobata nel territorio della nascente citt\u00e0 di Livorno.\nSituata sull'allora spiaggia a nord della citt\u00e0 labronica, fu probabilmente gravemente danneggiata dal terremoto che colp\u00ec Livorno nel 1742, e rischi\u00f2 l'abbattimento con le artiglierie francesi del Marzocco, che nel 1814 alcune navi inglesi fecero sbarcare presso la spiaggia del Calambrone nel tentativo di occupare la citt\u00e0. Verso la met\u00e0 dell'Ottocento, presentava sul lato marino, vaste aperture e crepe che ne minacciavano la rovina ed era visibilmente pendente verso sud.\nFu fatta restaurare dal granduca Leopoldo II in ricordo della antiche glorie della repubblica pisana.\nAll'inizio del Novecento, l'area del Magnale torn\u00f2 ad essere destinata ad attivit\u00e0 portuali, con la costruzione di nuove banchine e magazzini industriali del porto industriale di Livorno e la torre venne a trovarsi sulla banchina del nuovo porto industriale.\nDurante la seconda guerra mondiale la torre fu gravemente danneggiata. Recenti scoperte hanno permesso di rifiutare la tesi che imputava la distruzione del Magnale ai guastatori tedeschi in ritirata, i quali avevano minato anche il Fanale del porto. Un filmato, realizzato da un aereo degli Alleati verso la fine della guerra, mostra la struttura ancora in piedi, ma completamente crollata su un lato e quindi pericolante. La stessa immagine viene mostrata in una foto scattata all'indomani dell'arrivo degli Alleati a Livorno, nel luglio del 1944. Probabilmente la torre croll\u00f2 a causa dei gravissimi danni riportati o, data la sua precaria stabilit\u00e0, potrebbe essere stata necessariamente abbattuta durante la ricostruzione del porto.\nAlcune rovine del basamento rimasero lungo la banchina denominata proprio calata del Magnale, non distante dalla Centrale termoelettrica Marzocco.\nDescrizione.\nInizialmente costruita in grosse pietre quadrate della Verruca, dopo le varie distruzioni provocate dai nemici venne risarcita e ricostruita nella sua met\u00e0 superiore in laterizio rinforzato con pietre angolari. Di forma ottagonale, aveva un piccolo ingresso al primo piano sul lato di terra, cui si accedeva mendiante una scala da rimuovere in caso di pericolo. Composta da sette piani con andamento decrescente in altezza e perimetro che presentavano delle reseghe orizzontali che davano l'idea di rastrematura. Aveva l'ultimo piano pi\u00f9 piccolo di circonferenza e di forma circolare sul cui tamburo forse si trovava una cupoletta con una postazione di avvistamento o di faro.\nDopo le distruzioni e l'abbandono, all'epoca del restauro voluto da Pietro Vigo, che fece richiudere un ampio squarcio largo oltre un metro, la torre era alta oltre 33 metri ed ogni faccia misurava circa 3,5 metri; recava scolpita, verso la sommit\u00e0, la croce pisana sul lato volto verso mezzogiorno."}
{"id": "1159949", "revid": "709565", "url": "https://it.wikipedia.org/wiki?curid=1159949", "title": "Sky Cine News", "text": "Sky Cine News \u00e8 una rubrica di informazione cinematografica in onda dal 2003 sui canali di Sky Cinema. Inizialmente condotta da Sarah Felberbaum e Luca Argentero, \u00e8 portata al successo da Nicola Savino e Alessia Ventura che ne sono i presentatori dal 2004 al 2007. Nel 2008, al loro posto, conducono Francesco Castelnuovo e Tamara Don\u00e0.\nDal 2009 il programma \u00e8 curato da Gabriele Acerbo e ha prima la veste di una striscia bisettimanale di dieci minuti per poi diventare un quotidiano di 5 minuti che racconta, attraverso i servizi realizzati dalla redazione di Sky Cinema uscite, anteprime, interviste e news cinematografiche. In onda a rotazione sui canali satellitari dedicati al cinema di Sky e alle 21 in prime time su Sky Cinema 1 Sky Cine News dedica spazi di approfondimento a attori, registi e festival internazionali.\nFra gli inviati del programma: Alessandra Venezia da Los Angeles e Francesco Castelnuovo, Barbara Tarricone, Hakim Zejiari, Alessio Accardo, Federico Chiarini."}
{"id": "1159952", "revid": "767487", "url": "https://it.wikipedia.org/wiki?curid=1159952", "title": "Old Wave", "text": "Old Wave \u00e8 il decimo album solista di Ringo Starr, uscito il 16 giugno 1983 su etichetta RCA/Bellaphone, solo in pochi Stati.\nL'album.\nStoria.\nLa carriera di Ringo Starr era partita, nel 1970, con l'album \"Sentimental Journey\", che riscosse un buon successo; nello stesso anno, il batterista pubblic\u00f2 anche \"Beaucoups of Blues\", con delle vendite molto inferiori rispetto al precedente. Per\u00f2 l'ormai ex-\"beatle\" riusc\u00ec ad arrivare al grande successo con \"Ringo\" e \"Goodnight Vienna\", rispettivamente del 1973 e del 1974. Anche i singoli, sia estratti da questi album che non legati ad un LP, ebbero un forte successo, specialmente negli States. A partire dalla raccolta \"Blast from Your Past\", il successo del \"drummer\" si affievol\u00ec molto rapidamente: gi\u00e0 le vendite iniziarono a scarseggiare con il 33 giri \"Ringo's Rotogravure\" del 1976, e caddero definitivamente con il duo \"Ringo the 4th\" del 1977 e \"Bad Boy\" del 1978. Dopo una breve pausa dell'attivit\u00e0 musicale, Ringo pubblic\u00f2, nel 1981, \"Stop and Smell the Roses\"; questo LP \"giocava\" su ci\u00f2 che gli aveva dato il successo mondiale: partecipazioni di personaggi di spicco del mondo della musica. Anche se non entr\u00f2 in classifica nel Regno Unito, negli USA arriv\u00f2 al 98\u00ba posto. \"Old Wave\" doveva quindi cercare di essere un seguito del precedente album.\nSul fronte di vita personale, Starr aveva da poco sposato l'attrice Barbara Bach.\nComposizione e registrazione.\nJoe Walsh arriv\u00f2 nel febbraio 1982 nella casa di Ringo a Tittenhurst Park nel Regno Unito, ed iniziarono a comporre insieme brani per l'album. Alla fine, i due composero assieme \"Hopeless\", \"Alibi\", e \"Going Down\"; il solo Walsh compose anche \"Be My Baby\", mentre il duo, assieme a Mo Foster e Kim Goody, composero \"In My Car\", ed assieme ad Eric Clapton, Chris Sainton, e John Entwistle. \"She's About a Mover\", scritta da Doug Sahm, \u00e8 una \"cover\" di un brano del Sir Douglas Quintet, mentre \"I Keep Forgettin\"', scritta da Jerry Leiber e Mike Stoller, venne originariamente interpretata da Chuck Jackson. \"Picture Show Life\" \u00e8 stata scritta da John Reid e John Slate, mentre \"As Far as We Can Go\" venne composta da Russ Ballard.\nI due registrarono nello studio di registrazione privato del \"drummer\", denominato Starling Studios, sette basi strumentali nello stesso periodo della composizione. In queste sessioni, la formazione era Ringo alla voce, alla batteria ed alle percussioni, Walsh ai cori ed alle chitarre, Mo Foster al basso elettrico e Gary Brooker, affiancato da Chris Stainton, alle tastiere. In un'occasione, John Entwistle, Clapton e Ray Cooper si uniro a Starr e Walsh per una \"jam session\", dalla quale nacque \"Everybody's In a Hurry but Me\". Il 19 marzo Walsh ed il fonico, Jim Nipor, tornarono in California; i due ritornarono per la sovraincisione di alcune parti vocali di Ringo tra il 19 ed il 23 aprile. Nel mezzo, Starr fece una vacanza in America con la moglie, dalla quale torn\u00f2 il 6 aprile. Le registrazioni continuarono il 31 maggio, e durarono fino al 10 giugno; le ultime sedute di registrazione avvennero dal 24 dello stesso mese fino a luglio. L'album venne mixato da Walsh e Nipor a Santa Barbara il 13 agosto. La versione originale di \"As Far as We Can Go\", pubblicata come \"bonus track\", venne registrata a Copenaghen il 23 luglio 1978, lo stesso giorno di una traccia rimasta inedita, \"One Way Love Affair\"; Ringo, assieme alla compagna Nancy Andrews, erano giunti in Danimarca il 22, e lo stesso giorno avevano registrato altre due canzoni, \"She's So in Love\" ed \"On the Rebound\". In questa prima versione l'autore del pezzo, Russ Ballard, suona il piano elettrico; appare anche la Copenaghen Philharmonic Orchestra.\nPubblicazione.\nLa morte di Neil Bogart, amico di Ringo, della Boardwalk influ\u00ec negativamente sulle vendite nell'album: Ringo non riusc\u00ec a trovare un contratto discografico per gli USA. In Gran Bretagna, invece, la RCA Records rifiut\u00f2 di commercializzare l'album, il quale rimase inedito sia negli States che nel Regno Unito fino alla ristampa su CD.\nIn Germania venne pubblicato il 16 giugno 1983 dalla Bellaphon, con il numero di serie 260.16.029, mentre in Canada il 33 giri fu commercializzato dalla RCA con il numero di catalogo DXL 1-3233 il 24 dello stesso mese. Gli altri paesi nei quali fu distribuito l'album furono l'Australia, la Nuova Zelanda, il Brasile, il Messico ed il Giappone. La foto di copertina venne scattata in una cabina fotografica dell'Inghilterra Settentrionale.\nDall'album vennero tratti vari singoli:\nLa prima volta che dei brani di \"Old Wave\" vennero pubblicati negli Stati Uniti fu con la raccolta ' del 1989; in essa appaiono, dall'album \"In My Car\", \"I Keep Forgettin'\", \"She's About a Mover\", e, solo sul CD, \"Hopeless\". Nessun brano appare invece su ' del 2007. Nel 1994, la Right Suff pubblic\u00f2 l'EP \"Old Wave/Stop and Smell the Roses - Selections from the Deluxe Collector Editions Reissues\", in cui era contenuti sei brani; di \"Old Wave\" c'erano \"Be My Baby\", \"In My Car\" e \"She's About a Mover\". \"Old Wave\" venne pubblicata su CD dalla Right Stuff nel 1994, il 22 agosto, con la \"bonus track\" \"As Far as We Can Go (Original Version)\".\nDopo la pubblicazione.\nDopo la pubblicazione di \"Old Wave\", la carriera musicale di Ringo Starr si interruppe. Nel 1987, inizi\u00f2 a registrare un nuovo album a Memphis, ma il progetto non venne completato. L'anno seguente and\u00f2, assieme a Barbara, in una clinica di Tucson per combattere il loro alcolismo. Nel 1989, perfettamente guarito, cre\u00f2 la All-Starr Band e si lanci\u00f2 nel suo primo \"tour\"; da questo fu tratto \"Ringo Starr and His All-Starr Band...\", album live uscito nel 1990. Fu il primo di una lunga serie di album \"live\". Il ritorno in studio avvenne nel 1992, con \"Time Takes Time\", prodotto da Jeff Lynne, il quale, nel 1987, aveva collaborato con Harrison per l'album \"Cloud Nine\", disco che doveva \"riscattare\" il chitarrista dopo gli insuccessi di \"Gone Troppo\" del 1982.\nTracce.\nRistampa su CD.\nL'album \u00e8 stato ristampato su CD nel 1994, su etichetta The Right Stuff, con una traccia bonus:"}
{"id": "1159957", "revid": "110393411", "url": "https://it.wikipedia.org/wiki?curid=1159957", "title": "Delitto senza movente", "text": "Delitto senza movente (\"The Sleepwalker Killing\") \u00e8 un film per la televisione del 1997 diretto da John Cosgrove.\nTrama.\nNel bel mezzo della notte Mark Schall uccide sua suocera e ferisce gravemente il suocero. Tuttavia Mark non ricorda di aver fatto una cosa simile e in tribunale il suo avvocato avvale della teoria che Mark cammini nel sonno.\nUna teoria, un solo esito."}
{"id": "1159958", "revid": "117497382", "url": "https://it.wikipedia.org/wiki?curid=1159958", "title": "Una poltrona per due (programma televisivo)", "text": "Una poltrona per due \u00e8 una sit-com trasmessa sui canali di cinema di Sky con protagonisti due dei volti principali della rete, Nicola Savino e Alessia Ventura. La \"sketch comedy\" a camera fissa (sullo stile di \"Camera Caf\u00e9\") vede i due protagonisti interpretare due coinquilini nel mezzo delle pi\u00f9 svariate situazioni tipiche della convivenza, ."}
{"id": "1159961", "revid": "339392", "url": "https://it.wikipedia.org/wiki?curid=1159961", "title": "BPER", "text": ""}
{"id": "1159965", "revid": "1005847", "url": "https://it.wikipedia.org/wiki?curid=1159965", "title": "Elezioni parlamentari in Groenlandia del 2005", "text": "Le elezioni parlamentari in Groenlandia del 2005 si tennero il 15 novembre per il rinnovo dell'Inatsisartut. In seguito all'esito elettorale, Hans Enoksen, espressione di Siumut, divenne Primo ministro."}
{"id": "1159966", "revid": "1185701", "url": "https://it.wikipedia.org/wiki?curid=1159966", "title": "Oscar Gatto", "text": "Carriera.\nNel 2005 e nel 2006, gareggiando in maglia Zalf-D\u00e9sir\u00e9e-Fior, risulta essere uno dei migliori dilettanti, conquistando rispettivamente due e tredici vittorie stagionali. Nel 2007 passa professionista con la Gerolsteiner e partecipa al Giro d'Italia arrivando ultimo in classifica. Nel 2008 non porta a termine la \"Corsa rosa\" ritirandosi alla quattordicesima tappa (Verona-Alpe di Pampeago).\nNella stagione 2009 si trasferisce alla nuova ISD-Danieli, squadra diretta da Angelo Citracca e Luca Scinto; nel febbraio di quell'anno ottiene la prima vittoria da professionista, nella terza tappa del Giro di Sardegna a Tortol\u00ec. Nella stagione seguente, oltre a cogliere alcuni piazzamenti, vince la Coppa Citt\u00e0 di Stresa. Apre il 2011, sempre in maglia Farnese Vini, con un successo parziale al Giro della Provincia di Reggio Calabria; il 14 maggio seguente vince quindi da \"finisseur\" l'ottava tappa del Giro d'Italia, a Tropea, davanti ad Alberto Contador. Nella seconda parte di stagione si aggiudica anche il Trofeo Matteotti e il Giro di Romagna-Coppa Placci, e conclude terzo alla Coppa Agostoni.\nNel 2012 si classifica terzo alla Strade Bianche. Tra agosto e settembre conquista il Giro del Veneto-Coppa Placci e una tappa alla Monviso-Venezia; convocato in Nazionale per la prova in linea dei campionati del mondo di Valkenburg, conclude tredicesimo. L'anno dopo, in maglia Vini Fantini, si aggiudica la Dwars door Vlaanderen, suo primo successo da professionista all'estero (diventa anche il primo italiano a vincere la semi-classica belga), e si piazza terzo al Gran Premio Industria e Artigianato di Larciano. A fine stagione viene annunciato il suo passaggio alla Cannondale, squadra World Tour, per il 2014.\nNel 2014 non riesce a confermarsi alla Dwars door Vlaanderen, conclude infatti ottavo; vince per\u00f2 due frazioni all'\u00d6sterreich-Rundfahrt in luglio. L'anno dopo passa all'Androni Giocattoli-Venezuela, ottenendo alcuni piazzamenti in semiclassiche italiane (\u00e8 sesto al Gran Premio Costa degli Etruschi e alla Strade Bianche) e due vittorie di tappa al Sibiu Cycling Tour in Romania.\nDopo solo un anno con l'Androni Giocattoli-Venezuela, dal 1\u00ba gennaio 2016 corre per la formazione russa Tinkoff. Ottiene la prima vittoria stagionale alla Vuelta a Andaluc\u00eda aggiudicandosi la terza tappa. Nel 2017, in maglia Astana, vince il prologo del Giro d'Austria.\nNel 2020 ha deciso di chiudere la carriera da ciclista professionista"}
{"id": "1159969", "revid": "7077", "url": "https://it.wikipedia.org/wiki?curid=1159969", "title": "Enrico De Luca", "text": ""}
{"id": "1159971", "revid": "1543377", "url": "https://it.wikipedia.org/wiki?curid=1159971", "title": "Trattati Torrijos-Carter", "text": "I Trattati Torrijos-Carter (a cui a volte ci si riferisce al singolare come Trattato Torrijos-Carter) sono due trattati firmati dagli Stati Uniti e Panama a Washington D.C. il 7 settembre 1977. I Trattati, abrogativi del precedente Trattato Hay-Bunau Varilla del 1903, garantivano che Panam\u00e1 avrebbe acquisito il controllo del Canale omonimo dopo il 1999, ponendo fine al controllo che gli Stati Uniti esercitavano sul Canale dal 1903. I Trattati sono cos\u00ec designati dal nome dei due firmatari, l'allora Presidente degli Stati Uniti Jimmy Carter e Omar Torrijos, \"leader\" \"de facto\" della giunta militare che aveva preso il potere a Panam\u00e1 nel golpe del 1968.\nIl primo trattato \u00e8 intitolato ufficialmente come \"The Treaty Concerning the Permanent Neutrality and Operation of the Panama Canal\" (in italiano, \"Trattato sulla permanente neutralit\u00e0 e operabilit\u00e0 del Canale di Panam\u00e1\") ed \u00e8 comunemente noto come il \"Trattato di neutralit\u00e0\". In base a questo trattato, gli Stati Uniti hanno il diritto permanente di difendere il Canale da ogni minaccia che possa interferire con la sua accessibilit\u00e0 continuata e neutrale alle navi in transito di tutte le nazioni. Il secondo trattato \u00e8 intitolato \"The Panama Canal Treaty\" (in italiano \"Trattato del Canale di Panam\u00e1\"), e prevedeva che dalle 12:00 del 1\u00ba gennaio 2000, Panam\u00e1 avrebbe assunto il pieno controllo delle operazioni del canale e sarebbe divenuto principale responsabile della sua difesa.\nNel 1989 con l'operazione \"Just Cause\", gli Stati Uniti deponevano il capo \"de facto\" di Panama Manuel Noriega, prendendo possesso del canale e mantenendone l'occupazione fino al 1999. Gli Stati Uniti hanno definitivamente restituito la gestione del canale in base al secondo accordo dei trattati nel 2000.\nRatifica.\nEntrambi i trattati furono ratificati nel Panama con la maggioranze dei due terzi dei votanti nel plebiscito del 23 ottobre 1977.\nSebbene il Panam\u00e1 non riusc\u00ec a produrre una ratificazione democratica, per permettere che i trattati fossero discussi pubblicamente e in risposta alle richieste degli oppositori negli Stati Uniti, le restrizioni sulla stampa e sui partiti politici furono alleggerite alcune settimane prima del voto. Nel giorno del voto, il 96 % degli aventi diritto andarono a votare (esprimendo la pi\u00f9 alta percentuale di presenze registrata fino ad allora in una votazione nel Panam\u00e1). Il trattato di neutralit\u00e0 fu oggetto di maggiore riserve tra i votanti, principalmente per la sinistra, e fu la ragione per cui i trattati non ottennero un maggiore consenso popolare.\nGli Stati Uniti ratificarono il primo trattato il 16 marzo 1978 e il secondo il 18 aprile.\nI trattati furono motivo di contrasto negli Stati Uniti, particolarmente tra i conservatori. Strom Thurmond e Jesse Helms, in particolare, li interpretarono come una rinuncia a un assetto strategico americano verso ci\u00f2 che loro consideravano un governo ostile. Nell'anno che precedette il trasferimento delle competenze sul canale, ci fu un tentativo nel Congresso degli Stati Uniti di dichiarare nulli i Trattati Carter-Torrijos. A dispetto del fatto che il ritiro delle truppe statunitensi \u00e8 ormai completo, ci sono ancora organizzazioni (principalmente afferenti all'area dei conservatori, come la \"John Birch Society\") che esortano gli Stati Uniti a dichiarare nullo il trattato a fronte del fatto che il testo in spagnolo \u00e8 differente da quello in inglese. Il supporto alla Risoluzione n. 77 (che chiedeva la nullit\u00e0 dei trattati) fu parte della piattaforma politica del Partito Repubblicano del Texas nel 2000; fu cancellata da quella del 2004.\nPossibili azioni di sabotaggio.\nSecondo il \"The New York Times,\" il giorno dopo la ratifica del trattato da parte del Senato degli Stati Uniti, il Generale Torrijos dichiar\u00f2 che il suo regime aveva pianificato di sabotare il Canale se fosse mancata la ratificazione. Nell'agosto del 1990, il \"Chicago Tribune\" riport\u00f2 che l'Esercito degli Stati Uniti era in possesso di documenti che provavano l'esistenza del piano di sabotaggio. Torrijos aveva chiesto a Manuel Noriega di preparare tale piano; le note di Noriega scritte a mano furono trovate durante l'invasione statunitense del Panam\u00e1 nel 1989.\nQueste indiscrezioni furono confermate nelle memorie di Noriega, \"America's Prisoner\" pubblicato nel 1997. Noriega riferisce che incursori panamensi erano riusciti a superare il cordone di sicurezza statunitense e che vissero come contadini e pescatori per due mesi all'interno della zona di sicurezza. Erano addestrati ad assaltare il Canale e la linea ferroviaria Panam\u00e1-Col\u00f3n con esplosivi e lancia-razzi a un segnale convenuto di Torrijos, che sarebbe stato trasmesso in codice nel programma di un personaggio radiofonico molto popolare.\nNel suo libro, Noriega ripet\u00e9 l'accusa, fatta dai critici alla politica estera degli Stati Uniti, che l'obiettivo principale dell'invasione del Panam\u00e1 fosse aggirare il trattato.\nProspettiva storica.\nCi sono stati tentativi panamensi di rinegoziare il Trattato Hay-Bunau Varilla quasi gi\u00e0 subito dopo la sua firma, nel novembre del 1903. Tuttavia, l'attivit\u00e0 per rinegoziare o abrogare il trattato aument\u00f2 considerevolmente dopo che gli eventi del 1964 causarono un profondo danneggiamento delle relazioni tra gli Stati Uniti e il Panam\u00e1. Il 9 gennaio una folla ostile tent\u00f2 di entrare nella Zona del Canale in protesta contro quello che venne percepito coma un attacco della Polizia della Zona del Canale contro una dimostrazione studentesca. Le rivolte infatti iniziarono dopo che una bandiera panamense fu lacerata da soldati della Polizia durante una manifestazione studentesca che rivendicava il diritto di issare la bandiera panamense accanto a quella statunitense. Alcune unit\u00e0 dell'Esercito degli Stati Uniti vennero coinvolte nel tentativo di sedare la rivolta dopo che la Polizia era stata sopraffatta. Dopo tre giorni di combattimento, rimasero uccisi 22 panamensi e 4 soldati statunitensi. Il 9 gennaio \u00e8 ricordato a Panam\u00e1 come il Giorno dei Martiri ed \u00e8 stato dichiarato festa nazionale.\nIl 10 gennaio il Panam\u00e1 interruppe le relazioni diplomatiche con gli Stati Uniti e il 15 gennaio, il Presidente della Repubblica Roberto Chiari dichiar\u00f2 che Panam\u00e1 non avrebbe ristabilito relazioni diplomatiche con gli Stati Uniti finch\u00e9 questi ultimi non avessero acconsentito a negoziare un nuovo trattato. Il primo passo in tal senso venne compiuto il 13 aprile 1964 quando entrambi i Paesi acconsentirono all'immediato recupero delle relazioni diplomatiche e gli Stati Uniti acconsentirono ad adottare procedure per l'\"eliminazione delle cause del conflitto tra i due Paesi\". Poche settimane dopo, Robert B. Anderson, rappresentante speciale del Presidente Lyndon Johnson, vol\u00f2 a Panam\u00e1 per preparare la strada ai futuri negoziati.\nI negoziati per i trattati iniziarono il 15 febbraio 1977 e si conclusero il 10 agosto dello stesso anno. Ellsworth Bunker e Sol Linowitz negoziarono per conto degli Stati Uniti, mentre R\u00f3mulo Escobar Betancourt guid\u00f2 la delegazione panamense. Il Senatore Dennis DeConcini present\u00f2 al Senato degli Stati Uniti un emendamento sul Trattato del Canale di Panama che permise il raggiungimento del necessario consenso al trasferimento del controllo del Canale. Qualche giorno prima che fosse raggiunto l'accordo finale sul trattato, il Presidente Jimmy Carter aveva inviato un telegramma a tutti i membri del Congresso per informarli sullo \"status\" dei negoziati, e li invitava a non esprimere giudizi sul trattato finch\u00e9 non avessero avuto occasione di studiarlo. Il Senatore Strom Thurmond rispose all'appello del Presidente Carter dichiarando in un discorso quello stesso giorno: \"Il canale \u00e8 nostro, lo abbiamo comprato e abbiamo pagato per esso e dobbiamo tenercelo\".\nIl Trattato del Canale di Panam\u00e1 tracci\u00f2 un calendario per il passaggio di propriet\u00e0 del canale, e conseguentemente di terre ed edifici nell'area corrispondente. La prima immediata conseguenza del trattato fu che la Zona del Canale cess\u00f2 di esistere come entit\u00e0 il 1\u00ba ottobre 1979. La fase finale del trattato fu completata il 31 dicembre 1999. In quella data, gli Stati Uniti rinunciarono al controllo del Canale di Panam\u00e1 e di tutte le aree che avevano costituito la Zona del Canale.\nCome risultato dell'applicazione dei trattati, dal 2000 circa 1.500\u00a0km\u00b2, compresivi di quasi 7.000 edifici tra strutture militari, magazzini, scuole e residenze private, sono stati trasferiti al Panam\u00e1. Nel 1993, il governo panamense ha creato un'agenzia (\"Autoridad de la Regi\u00f3n Interoce\u00e1nica\" o \"Autorit\u00e0 della regione interoceanica\", a cui ci si riferisce con l'acronimo ARI) per amministrare e mantenere tali propriet\u00e0."}
{"id": "1159978", "revid": "124123", "url": "https://it.wikipedia.org/wiki?curid=1159978", "title": "K\u014dd\u014d Sawaki", "text": "La vita.\nUltimo di sette fratelli, di cui tre deceduti nell'infanzia, ricevette dai genitori il nome di Tada Saikichi. Il padre, S\u014dtaro, si guadagnava da vivere riparando risci\u00f2. All'et\u00e0 di quattro anni rimase orfano di madre. Tre anni dopo anche suo padre mor\u00ec. Fu quindi accolto nella casa di uno zio, non vi rimase che pochi mesi: anche lo zio mor\u00ec poco dopo. Fu allora adottato da Bunkichi Sawaki, di cui prese il cognome, un giocatore d'azzardo professionista che svolgeva varie attivit\u00e0 illegali. La sua casa era in un vicolo del quartiere delle prostitute ed utilizzava il piccolo Saikichi come vedetta per non essere sorpreso dalla polizia. Nel 1892 ottenne la licenza elementare.\nNel 1896 venne accolto nel monastero Eihei-ji in cui si era recato con il desiderio di divenire monaco buddista. Nel 1897 fu ordinato monaco da Sawada K\u014dh\u014d, abate del tempio S\u014dshin-ji, ad Amakusa nel Giappone meridionale, ricevendo il nome K\u014dd\u014d. Per due anni pratic\u00f2 e studi\u00f2 con il maestro Sawada.\nNel 1899 si rec\u00f2 a Ky\u014dto e vi risiedette un anno praticando lo zazen con Fueoka Ry\u014dun.\nNel 1900 venne chiamato alle armi ed in seguito mandato a combattere sul fronte russo-giapponese, venendo decorato per il suo coraggio. Ferito gravemente (ebbe il collo trapassato da un colpo di fucile), nel 1904 torn\u00f2 convalescente in Giappone ma invece delle cure necessarie trov\u00f2 una situazione drammatica: sua madre adottiva, gi\u00e0 prostituta alcolizzata, era completamente uscita di senno e viveva legata ad un letto, mentre il padre adottivo, malato ed in miseria, lo aggred\u00ec immediatamente pretendendo da lui del denaro. L'anno successivo venne nuovamente inviato in Cina, ancora in fanteria, dove rimase sul fronte sino alla fine della guerra nel 1906.\nNel 1908 inizi\u00f2 lo studio delle dottrine Yog\u0101c\u0101ra (\u552f\u8b58 \"yuishiki\") sotto la guida di Saeki J\u014din nel monastero H\u014dryu-ji presso Nara. Risiedette in quel tempio sino al 1912, anno in cui divenne \"tanto\" (\u5358\u982d, istruttore dei monaci) presso il monastero Y\u014dsen-ji, nella citt\u00e0 di Matsusaka (prefettura di Mie).\nNel 1913 incontr\u00f2 Oka S\u014dtan (1890\u20131921), abate di Daiji-ji (\u5927\u6148\u5bfa) poi, per tre anni, visse da solo, dedicando tutto il suo tempo unicamente allo zazen ed alla questua in un piccolo tempio di Nara chiamato J\u014dfuku-ji.\nNel 1916, chiamato da S\u014dtan r\u014dshi, si stabil\u00ec nel monastero Daiji-ji con il ruolo di \"k\u014dshi\" (\u8b1b\u5e2b, espositore della dottrina). Il rinsaldarsi del legame con S\u014dtan r\u014dshi fu particolarmente importante. Oka S\u014dtan, discepolo di Nishiari zenji e quindi \"terminale\" della linea tradizionale dello zen detto \"mokush\u014d-zen\", fu il primo ad istituire ad Eiheiji gli incontri annuali di studio dello Sh\u014db\u014dgenz\u014d di D\u014dgen, detti \"Genzo-e\", e fu colui che a Kyoto fond\u00f2 il centro studi dello Sh\u014db\u014dgenz\u014d chiamato Antaiji che pi\u00f9 tardi lo stesso Sawaki salv\u00f2 dall'abbandono rivitalizzandolo come centro di pratica intensiva dello zazen. \nNel periodo successivo alla sua permanenza a Daiji-ji, la sua fama si diffuse e molti studenti delle scuole superiori incominciarono con lui a praticare lo zazen. Inizi\u00f2 quindi a viaggiare per tutto il Giappone tenendo conferenze ed organizzando ritiri nei quali lo zazen veniva praticato per l'intera giornata e per pi\u00f9 giorni consecutivi. Il suo peregrinare, da lui stesso definito \"id\u014d sorin\", il monastero itinerante, durer\u00e0 quarant'anni, guadagnandogli il soprannome di K\u014dd\u014d-senza-casa (\u5bbf\u7121\u3057\u8208\u9053 \"Yadonashi K\u014dd\u014d\").\nNel 1935 fu incaricato (unico caso nella Storia giapponese per una persona provvista della sola licenza elementare) professore di \"letteratura zen\" e di \"pratica dello zazen\" all'Universit\u00e0 buddhista Komazawa.\nNello stesso periodo accett\u00f2 anche il ruolo di \"god\u014d\", supervisore della pratica, nel monastero S\u014dji-ji che, assieme ad Eihei-ji, era -ed \u00e8 ancora- il monastero pi\u00f9 grande e rappresentativo della scuola S\u014dt\u014d.\nNel 1940, lasciato il suo incarico al S\u014djiji, fond\u00f2 un centro per la pratica dello zazen, chiamato \"Tengy\u014d Zen-en\" nella prefettura di Tochighi. Nello stesso periodo fond\u00f2 anche i luoghi di pratica \"Shiseiryo\" e \"Muij\u014d-sanzen-d\u014dj\u014d\" a T\u014dky\u014d.\nNel 1949, a Ky\u014dto, nel vecchio tempio in disuso ed abbandonato da alcuni anni chiamato Antai-ji, fond\u00f2 il centro per la pratica e lo studio dello zazen chiamato \"Shichikurin Sanzen D\u014dj\u014d\" assieme al discepolo -e futuro successore- Uchiyama K\u014dsh\u014d e all'altro discepolo Yokoyama Sod\u014d.\nNel 1963, l'et\u00e0 non gli consent\u00ec pi\u00f9 i continui spostamenti compiuti sino a quel momento: lasci\u00f2 quindi l'incarico all'Universit\u00e0 Komazawa e si ritir\u00f2 ad Antai-ji, dove mor\u00ec il 21 dicembre 1965. A differenza di quanto avveniva nella tradizione buddhista giapponese, il corpo di Sawaki non fu cremato ma, per sua esplicita volont\u00e0 donato al reparto di anatomia dell'ospedale universitario di Kyoto, a scopo di ricerca medica.\nDi s\u00e9 disse: \u00abVorrei essere ricordato come quel tale che ha sprecato tutta la sua vita nel fare zazen\u00bb.\nControversie.\nLa figura di Sawaki K\u014dd\u014d \u00e8 stata ed \u00e8 oggetto di controversie nate dal suo impegno nei conflitti che hanno coinvolto il Giappone nello scorso secolo: la Guerra russo-giapponese e la Seconda guerra mondiale.\nNel 1904 Sawaki K\u014dd\u014d venne inviato sul fronte russo-giapponese. Cos\u00ec ricorder\u00e0 nel suo libro di memorie, \"Sawaki K\u014dd\u014d Kikigaki\", riportando i commenti dei suoi commilitoni dopo alcune azioni militari in cui aveva ucciso numerosi nemici:\nCommentando la sua esperienza al fronte Sawaki K\u014dd\u014d la criticher\u00e0 in quanto il suo coraggio era frutto del desiderio di ottenere dei riconoscimenti e non dalla liberazione della nozione comune di vita-morte come ci si dovrebbe aspettare da un buddhista.\nNel 1939 si rec\u00f2 nuovamente al fronte di un conflitto, la Seconda guerra mondiale, ma non come soldato bens\u00ec come cappellano zen operando nel Manciuku\u00f2, lo stato creato dalla dinastia Qing con l'appoggio del governo giapponese. Il suo operato fu premiato per mezzo di una onorificenza consegnatagli nel 1943 dall'Ufficio decorazioni del governo.\nParlando nel 1941, dopo l'attacco di Pearl Harbor, si disse certo della sconfitta del Giappone e si espresse cos\u00ec con il suo allievo Taisen Deshimaru richiamato alle armi: \nNel gennaio 1942 aveva pubblicato sulla rivista buddhista giapponese \"Daihorin\" (\u5927\u6cd5\u8f2a) le sue opinioni riguardo alla guerra in corso:\nLa condotta e le opinioni di Sawaki K\u014dd\u014d non sono peraltro riferibili solamente a lui, ma alla maggioranza delle scuole buddhiste giapponesi che appoggiarono con decisione il proprio paese durante i conflitti con la convinzione che queste guerre rappresentassero delle \"guerre sante\", guerre di liberazione e di riscatto dell'intero continente asiatico nei confronti del colonialismo occidentale: i soldati giapponesi furono quindi considerati dai buddhisti giapponesi dei veri e propri \"bodhisattva\".\nCertamente le posizioni espresse da Sawaki riguardo alla guerra, all'uccidere il nemico ubbidendo agli ordini dei superiori, allo spirito di servizio nei confronti dell'imperatore sino ad affermare che: \nvanno inserite non solo nel contesto storico ma anche nella soffocante cultura militarista del Giappone dell'epoca in cui alcune affermazioni sono state pronunciate.\nSempre dalla stessa opera\nLe testimonianze dirette, in particolare quelle di Uchiyama e Watanabe, descrivono Sawaki come una persona severa, rigida, autoritaria, dall'umorismo sferzante, le cui simpatie per la disciplina militare, l'aspetto marziale della vita, erano palesi e naturali. Con ogni probabilit\u00e0, dopo un'infanzia randagia e priva di indicazioni definenti quale quella subita in tre diverse famiglie e conclusa nel marasma di un bordello, l'esperienza militare, specie all'interno di una situazione di guerra vinta con relativa facilit\u00e0, lo aveva formato e segnato.\n\u00c8 necessario contemporaneamente riconoscere la capacit\u00e0 di Sawaki di accettare e favorire atteggiamenti diametralmente opposti qualora inseriti in un contesto religioso: proprio negli stessi anni in cui si adoperava nel sostegno del militarismo giapponese, aiutava il suo discepolo Uchiyama, debole di salute e antimilitarista, ad evitare in ogni modo la chiamata alle armi. Sawaki era in grado di distinguere le sue particolarit\u00e0 umane, contingenti, da un insegnamento che passando attraverso di lui aveva di fronte l'eternit\u00e0, non poteva cio\u00e8 essere legato ad una mentalit\u00e0 o ad un carattere. Per quanto sia abbastanza semplice comprendere che apprezzare certe modalit\u00e0 caratteriali, culturali, anche politiche, \u00e8 una questione di gusti e affinit\u00e0 e non ha quindi nulla a che vedere con il vero insegnamento di Sawaki, tuttavia dove le sue gesta sono giunte per sentito dire, magari in termini unilateralmente encomiastici, \u00e8 stato possibile il radicarsi di convinzioni che hanno portato a pensare che il modello d'uomo rappresentato da Sawaki fosse il modello da imitare per \"essere zen\". \u00c8 anche su queste basi che \u00e8 giunto in Europa uno zen legato esplicitamente alle arti marziali, all'autoritarismo ed a sottomissioni gerarchiche che poco hanno a che vedere con i rapporti tra praticanti buddhisti.\nSawaki era figlio del suo tempo e della sua terra anche per ci\u00f2 che riguarda il sistema superiore/inferiore il ferreo codice etico confuciano che fa parte della struttura culturale giapponese almeno a partire dalla Taika, la riforma del 646. Per quanto sia normale che un buddhista giapponese si comporti secondo quel codice etico, antidemocratico, repressivo e maschilista (ma Sawaki concesse la \"trasmissione del dharma\" a tre donne sue discepole, divenute maestre zen), secondo molti maestri zen, tra cui il suo discepolo Gud\u014d Wafu Nishijima, non ha alcun senso imitare questi atteggiamenti in Occidente al fine di \"sembrare zen\", ed occorre quindi distinguere l'insegnamento dai comportamenti contingenti. Nishijima difese inoltre Sawaki dall'accusa di collaborazionismo.\nMauricio Y\u016bshin Marassi cos\u00ec si \u00e8 espresso su di lui:"}
{"id": "1159988", "revid": "729019", "url": "https://it.wikipedia.org/wiki?curid=1159988", "title": "Torre di Castel Marino", "text": "La torre di Castel Marino \u00e8 una torre costiera situata nella parte meridionale del territorio comunale di Grosseto, nel cuore del Parco naturale della Maremma, raggiungibile attraverso l'itinerario A2. La torre si trova su un'altura dalla quale si domina la \"pineta Granducale\" e un lungo tratto costiero da cala di Forno alla foce del fiume Ombrone, con la visuale che si amplia notevolmente nelle giornate terse. Rispetto alla vicina torre di Collelungo, la fortificazione \u00e8 situata su una collina di altezza superiore.\nStoria.\nCostruita in epoca medievale dagli aldobrandeschi come punto di avvistamento lungo la fascia costiera a sud della citt\u00e0 di Grosseto, la torre fu al centro della spartizione dei beni della famiglia al momento della spartizione dei territori tra la Contea di Sovana e la Contea di Santa Fiora.\nNel corso del Cinquecento la struttura inizi\u00f2 a perdere importanza, a seguito della costruzione della vicina torre di Collelungo, dove si trasferirono tutte le sentinelle impegnate nella sorveglianza di questo tratto costiero.\nLa lenta e inesorabile decadenza si concretizz\u00f2 con i parziali crolli avvenuti nel corso del Settecento, che portarono in rovina l'antica torre.\nNegli ultimi decenni del secolo scorso una serie di restauri hanno permesso di salvare ci\u00f2 che rimaneva dell'originaria fortificazione medievale, salvandola cos\u00ec da ulteriori situazioni di degrado.\nDescrizione.\nLa torre di Castel Marino si presenta attualmente sotto forma di rudere, rovinata su due lati. La base a scarpa si caratterizza per la forma a piramide tronca, sopra la quale la sezione diviene quadrata. La muratura, rivestita in pietra, presenta una serie di aperture e i segni che testimoniano, sulla facciata meridionale, l'antico ingresso che doveva essere preceduto da una rampa di scale. La parte sommitale risulta priva di coronamento."}
{"id": "1159990", "revid": "344503", "url": "https://it.wikipedia.org/wiki?curid=1159990", "title": "Prove mortali", "text": "Prove mortali (\"Dying to Belong\") \u00e8 un film per la televisione del 1997 diretto da William A. Graham.\nTrama.\nQuando Lisa comincia il suo primo anno di matricola all'universit\u00e0, tutto sembra perfetto. Ha un nuovo lavoro al giornale dell'universit\u00e0 e un nuovo bellissimo fidanzato, Steven. Successivamente a Shelby Blake arriva una settimana d'Inferno e confusa e stressata decide di farla finita buttandosi da una torre.\nLisa e il suo fidanzato Steven non sono sicuri che sia stato un suicidio e cercheranno di scoprire la verit\u00e0 da soli, poich\u00e9 la polizia ha chiuso il caso."}
{"id": "1159996", "revid": "2128848", "url": "https://it.wikipedia.org/wiki?curid=1159996", "title": "Pirateria nei Caraibi", "text": "La grande et\u00e0 della pirateria nei Caraibi ebbe inizio intorno al 1560 e si concluse verso il 1720, non appena le nazioni dell'Europa Occidentale che possedevano colonie nelle Americhe cominciarono ad esercitare pi\u00f9 controllo lungo le vie commerciali marittime del Nuovo Continente. Il periodo durante il quale i pirati ebbero pi\u00f9 successo dur\u00f2 dal 1640 fino al 1680. La pirateria prosper\u00f2 nei Caraibi grazie soprattutto ai porti inglesi come Nelson's Dockyard, Port Royal, Antigua, e i porti di Barbados.\nColonie.\nI Caraibi diventarono delle colonie spagnole in seguito alla stipulazione del Trattato di Tordesillas del 7 giugno 1494 che divise il mondo al di fuori dell'Europa in un duopolio esclusivo tra l'Impero spagnolo e l'Impero portoghese lungo il meridiano nord-sud, 370 leghe (1.770\u00a0km) ad ovest delle Isole di Capo Verde, corrispondenti approssimativamente a 46\u00b0 37' O.\nQuesto consent\u00ec alla Spagna il controllo delle Americhe, una posizione che gli spagnoli rinforzarono grazie ad una bolla papale. Diventati quindi pienamente di diritto colonie, i caraibi furono presto popolati da sfollati europei e da carcerati mandati a costruire le nuove strutture nelle isole.\nLe cause della pirateria.\nLa pirateria nei Caraibi si svilupp\u00f2 dall'azione reciproca di grandi movimenti commerciali durante gli inizi dell'Et\u00e0 Moderna. I Caraibi erano diventati un importante centro per il commercio e la colonizzazione europea subito dopo la scoperta del Nuovo Mondo da parte di Colombo, nel 1492.\nEra da quelle isole, situate in una posizione strategica, che passavano le merci provenienti dalla terraferma su cui gli stabilimenti-chiave erano Cartagena (nell'attuale Colombia), Portobelo e Panama, entrambe sull'istmo, Santiago (sulla costa sud-orientale di Cuba) e Santo Domingo, sull'isola di Hispaniola.\nNel XVI secolo, gli spagnoli cominciarono ad estrarre ingenti quantit\u00e0 di argento dalle miniere di Zacatecas nella Nuova Spagna (Messico) e Potos\u00ed in Per\u00f9 (attualmente nei confini boliviani).\nGli enormi bastimenti spagnoli, che trasportavano l'argento dal Nuovo Mondo al Vecchio, invogliarono centinaia di persone a intraprendere la pirateria.\nInghilterra.\nL'Inghilterra agli inizi del '600 era appena riuscita a unire tutta l'isola sotto il suo dominio, sconfiggendo gli scozzesi guidati da Maria Stuarda. Cos\u00ec il nuovo obiettivo era avere la possibilit\u00e0 di espandersi con colonie nel nuovo mondo. Questo obiettivo era frenato dalla forza spagnola nei mari che impediva un'azione di forza da parte delle navi inglesi.\nSoltanto in seguito alla disfatta dell'Invincibile Armata e dell'inizio della guerra corsara che l'Inghilterra ebbe un ruolo di primo piano nella colonizzazione.\nPiraterie.\nCorsari.\nFu per ridimensionare la forza spagnola nei mari che la regina d'Inghilterra Elisabetta I diede ai capitani delle navi che la richiedevano una patente corsara, che garantiva loro di non far scendere la loro reputazione verso le altre nazioni tranne ovviamente quella contro cui avevano la patente di corsa, con la quale la regina dava l'autorizzazione di esercitare la pirateria contro le navi spagnole e nemiche.\nI pi\u00f9 famosi corsari furono Francis Drake che combatt\u00e9 per l'Inghilterra e fu nominato baronetto dalla regina Elisabetta e Henry Morgan che amministr\u00f2 la Giamaica per conto del re d'Inghilterra. Ovviamente in seguito ci furono corsari che combatterono sotto diverse bandiere. Spicca anche lo spagnolo Amaro Pargo, che commerciava frequentemente nei Caraibi mentre saccheggiava le navi delle potenze nemiche della Corona spagnola. Amaro Pargo ha vissuto per dieci anni nei Caraibi, precisamente nell'isola di Cuba, dove ha avuto discendenti.\nBucanieri e Filibustieri.\nErano di diverse nazionalit\u00e0 e non servivano alcun paese anche se potevano essere supportati in certe occasioni. Formarono legami stretti coi coloni ai quali svendevano le merci saccheggiate e dai quali ricevevano la possibilit\u00e0 di entrare nelle citt\u00e0 per ogni pi\u00f9 varia necessit\u00e0. Le citt\u00e0 pullulavano di pirati per via delle locande e degli altri servizi che esse offrivano.\nI bucanieri erano presenti nelle navi corsare o pirata per la loro precisissima mira. Dovevano questa bravura al fatto che in genere prima di diventare pirati erano cacciatori.\nContromisure definitive.\nAgli inizi del '700 i governi europei si accordarono per sconfiggere la pirateria e per ritirare le patenti corsare. Entro un decennio la pirateria nei Caraibi si pot\u00e9 dire conclusa, anche se alcuni marinai continuarono a compiere atti di pirateria fino agli inizi dell'800 quando definitivamente la pirateria fu conclusa."}
{"id": "1160007", "revid": "767487", "url": "https://it.wikipedia.org/wiki?curid=1160007", "title": "Air Boarder 64", "text": "Air Boarder 64 \u00e8 un futuristico simulatore di guida, pubblicato in Giappone e in Europa nel 1998. Inizialmente, era prevista la distribuzione del gioco da parte di ASCII Entertainment negli Stati Uniti, tuttavia il progetto fu scartato. La versione americana del gioco si sarebbe dovuta chiamare \"AirBoardin' USA\"."}
{"id": "1160010", "revid": "2017968", "url": "https://it.wikipedia.org/wiki?curid=1160010", "title": "Pierino la peste alla riscossa!", "text": "Pierino la peste alla riscossa! \u00e8 un film del 1982 diretto da Umberto Lenzi.\n\u00c8 uno dei quattro \"apocrifi\", o imitazioni, dei film-barzelletta della serie di \"Pierino\", ovvero non interpretati da Alvaro Vitali, dove il caratterista e doppiatore fiorentino Giorgio Ariani recita nel ruolo del protagonista mentre il cast raccoglie personaggi ed interpreti dei film dell'attore romano, come Mario Brega, l'anziana e popolare Elena Fabrizi, Didi Perego, Jenny Tamburi e Renzo Montagnani. Data la dizione regionale di Ariani, si lascia intendere, dalle parole di Mario Brega, un'origine toscana del personaggio trasferitosi poi a Roma.\nTrama.\nPierino \u00e8 un bambino di statura robusta con un enorme cespuglio di capelli neri in testa. Il film non fa altro che raccontare diversi episodi della vita del protagonista, il quale vive con suo padre Giulio (un farmacista frustrato per non essere un dottore), sua madre Giovanna e sua nonna Donna Rosa, ma in casa con loro vive anche la Peppa, una donna napoletana che funge da domestica e governante, a sua volta fidanzata con Pasquale, un carabiniere decisamente tonto e inetto. Le avventure di Pierino si articolano in vari modi: dapprima \u00e8 solito frequentare il bar Cervo, dove chiede costantemente al barista \"Occhio di Lince\" un cappuccino a credito, sempre senza successo, ma trovando ogni modo per raggirarlo o combinargli qualche scherzo, e poi a scuola, dov'\u00e8 spesso in competizione con il maestro Stanghetti, perdutamente innamorato della maestra Bonazzi (una giovane e bella donna, che Pierino e i suoi compagni sono soliti spiare mentre si cambia), il quale \u00e8 spesso vittima degli scherzi del protagonista, come anche Orazio, il bidello.\nIn un episodio, a scuola, Pierino viene fermato dalla Bonazzi, una volta che tutti gli altri studenti sono usciti per la ricreazione, la quale chiede al ragazzo, con voce abbastanza provocante, di fargli vedere il tema, ma il protagonista fraintende e finisce con abbassarsi le braghe, convinto che la donna volesse vedere il suo membro.\nDurante una gita allo zoo, organizzata dalla scuola, Pierino gioca l'ennesimo scherzo al maestro Stanghetti (che lo aveva precedentemente sospeso per una settimana per una battuta sconcia), appartatosi in privato con la Bonazzi, facendolo colpire in pieno volto da delle feci lanciate da una scimmia.\nSuccessivamente, durante un giorno di scuola, la classe di Pierino viene visitata da uno strano personaggio, presentato dalla preside come un ispettore scolastico, il marchese professor Pier Maria Delle Vedove. Questi, volendosi rendere conto della preparazione degli studenti, sceglie Pierino come volontario, chiedendogli delle gesta della battaglia di Canne, ma Pierino, nonostante i suggerimenti di Stanghetti (alle spalle del marchese), sbaglia totalmente inventandosi una versione tutta sua di tale battaglia pi\u00f9 altri errori su Scipione l'Africano e Cornelio Scipione in chiave comica, ma il marchese Delle Vedove, anzich\u00e9 rimanere stupito, reagisce positivamente alle castronerie del protagonista e lo loda, facendosi invece beffe di Stanghetti e della direttrice in maniera diretta e volgare, salvo venir fermato poco dopo da alcuni inservienti che, entrati in classe, gli mettono una camicia di forza, rivelando che egli non era altro che un matto scappato dal manicomio e che aveva l'abitudine di fingersi un'altra persona per combinare scherzi vari a poveri malcapitati.\nDurante una gita in campagna con la famiglia, poi, Pierino ha modo di farsi beffe di diversi contadini. In un'altra occasione, sempre al bar Cervo, Pierino urina sul barista Occhio di lince dopo che questi gli aveva chiesto, ironicamente e ricorrentemente, a quanto vendesse la sua maglietta e le sue braghe (per non fargli un cappuccino a credito).\nIn un'altra occasione, sempre a scuola, Stanghetti sorprende Pierino e i suoi amici spiare la Bonazzi mentre si cambia nel suo camerino e li caccia via, ma anzich\u00e9 tornare in classe rimane egli stesso a spiare la bella maestra. A quel punto Pierino, risentito, gli gioca un tiro mancino: con uno stratagemma, fa credere alla Bonazzi di essere stata chiamata in presidenza, e contemporaneamente convince la preside ad entrare nella stanza della Bonazzi, insistendo che in essa ci sia un fantasma, e conscio del fatto che Stanghetti \u00e8 l\u00e0 nascosto in attesa della maestra. Nel buio (Pierino e i suoi amici hanno infatti staccato la corrente nel frattempo), Stanghetti palpeggia e bacia la direttrice convinto che sia la Bonazzi, e quando questa entra nella stanza Pierino e i suoi amici riattivano la corrente, rivelando il malinteso di Stanghetti, che viene malmenato sia dalla direttrice dalla bella maestra.\nIn seguito, Pierino e la sua famiglia vanno al ristorante, in attesa del presidente dell'ordine dei farmacisti, invitato per l'occasione da Giulio, convinto di poter ottenere la gestione di quattro farmacie (oltre la sua) cercando di fare una buona impressione agli occhi del presidente, il quale, per\u00f2, si rivela essere il marchese Pier Maria Delle Vedove, scappato nuovamente dal manicomio, il quale \"nomina\" dottore il padre di Pierino dottore e vice-presidente dell'ordine dei farmacisti, nonch\u00e9 dargli in gestione ben dieci farmacie. Poco dopo, per\u00f2, giungono gli inservienti, alla ricerca del matto, e gli mettono nuovamente la camicia di forza, portando via anche Giulio, il quale metteva in dubbio il fatto che il marchese fosse effettivamente un pazzo, e credendo anch'egli un matto per portarlo in manicomio. Pierino, nel frattempo, durante tutta la scenetta, aveva cercato di convincere il padre dietro un compenso della verit\u00e0 ma era stato sempre respinto.\nPoco tempo dopo, l'inetto carabiniere Pasquale \u00e8 costretto a trasferirsi in servizio a Como, e nel frattempo, nella scuola di Pierino, giunge il ministro della pubblica istruzione in persona per nominare un fortunato vincitore come \"bambino dell'anno\". Il ministro, in realt\u00e0, \u00e8 ancora una volta il marchese Delle Vedove, con tanto di barba finta e parrucca, il quale nomina Pierino come \"bambino dell'anno\", sotto lo stupore generale. A quel punto, quando gli viene chiesto da tutti di dire qualcosa in merito, Pierino d\u00e0 sfogo ad una sonora e rumorosa pernacchia.\nProduzione.\nL'idea del film, come quella di girare \"Pierino il fichissimo\" e \"Che casino... con Pierino!\", nasce dal momento in cui Alvaro Vitali era impegnato su un set e i produttori non volevano che scadesse, per contratto, il tempo di realizzare i film su Pierino.\nGirato nella zona nord-ovest di Roma, presso la via Aurelia, il film si articola in diversi episodi presi a pretesto per rappresentare, attraverso gags e battute, le barzellette pi\u00f9 o meno conosciute.\nElena Fabrizi, ben pi\u00f9 nota come la nonna di Pierino (interpretato da Alvaro Vitali) in \"Pierino torna a scuola\" (1990), fa la sua prima apparizione come nonna del dispettoso bambino.\nHanno preso parte al film, tra gli altri, anche Alfredo Adami e Enzo Robutti, che nei precedenti film di Pierino di Alvaro Vitali interpretavano, rispettivamente, il primo il bidello Alfonso e il secondo un ferramenta in \"Pierino contro tutti\" (1981) e il direttore Pomari in \"Pierino colpisce ancora\" (1982). In questo film, invece, Adami interpreta un contadino e Robutti un cliente della farmacia del padre di Pierino.\n\u00c8 l'ultima apparizione dell'attore Ernesto Colli, che interpreta il portiere del condominio di Pierino."}
{"id": "1160021", "revid": "83531", "url": "https://it.wikipedia.org/wiki?curid=1160021", "title": "Aleksandrov (Oblast' di Vladimir)", "text": "Aleksandrov \u00e8 una citt\u00e0 della Russia sita nell'Oblast' di Vladimir, centro amministrativo del distretto omonimo. Costruita sulle rive del fiume \"Seraja\" (affluente della \"Kljaz'ma\"), nella zona delle alture di Mosca, dista 125\u00a0km da Vladimir e 120\u00a0km da Mosca.\nStoria.\nLa prima menzione della citt\u00e0 risale a un ukas del XIV secolo di Ivan I di Russia, ove la stessa viene chiamata Aleksandrovskaja Sloboda. Anche se \u00e8 molto probabile che tale nome derivi dalla tradizione russo-ortodossa, la sua origine rimane incerta. Nel 1513, appena fuori dal centro abitato, fu realizzato per ordine del Gran Principe Basilio III un palazzo circondato da un largo giardino, tanto che la citt\u00e0 venne in seguito chiamata la \"Versailles russa\". Luogo di villeggiatura venatoria dei sovrani di Moscovia dal 1564 fino al 1581 fu la residenza fuori Mosca in cui Ivan IV di Russia passava pi\u00f9 spesso il proprio tempo. In questo luogo mor\u00ec nel 1553 il suo figlio primogenito Dmitrj, affogando nelle acque della Sjerna; ivi rimase per tre mesi (dal dicembre del 1564 al febbraio dell'anno successivo) nel periodo in cui lasci\u00f2 Mosca minacciando nobili e clero di abdicare e facendo diventare Aleksandrovskaja Sloboda il centro di fatto del potere politico russo. Anche successivamente la citt\u00e0 mantenne la propria importanza quale residenza di caccia degli zar.\nNel 1778 l'abitato acquis\u00ec lo status di citt\u00e0 e cambi\u00f2 il proprio nome in Aleksandrov. Nel 1788 la zarina Caterina II approv\u00f2 un piano di infrastrutture che permise alla citt\u00e0 di essere pi\u00f9 facilmente collegata con Mosca. Dal 1870 al centro della via che collegava la capitale dell'Impero con Jaroslavl' la citt\u00e0 si ingrand\u00ec sensibilmente nel XX secolo. Dalla fine del XIX si svilupp\u00f2 al suo interno una fiorente industria tessile.\nMonumenti.\nAleksandrov \u00e8 tutt'oggi un luogo rinomato del turismo russo perch\u00e9 in essa si sono conservati numerosi monumenti storici, in particolare luoghi di culto (la cittadina appartiene al cosiddetto \"Anello d'Oro\"). Qui \u00e8 inoltre conservato il trono d'avorio di Ivan il Terribile. Oggi il luogo ove originariamente sorgeva l'abitato di Aleksandrovskaja Sloboda \u00e8 occupato da un convento femminile.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1160023", "revid": "161374", "url": "https://it.wikipedia.org/wiki?curid=1160023", "title": "Me-163", "text": ""}
{"id": "1160024", "revid": "161374", "url": "https://it.wikipedia.org/wiki?curid=1160024", "title": "Me.163", "text": ""}
{"id": "1160025", "revid": "161374", "url": "https://it.wikipedia.org/wiki?curid=1160025", "title": "Me.163 Komet", "text": ""}
{"id": "1160027", "revid": "161374", "url": "https://it.wikipedia.org/wiki?curid=1160027", "title": "Me-163 Komet", "text": ""}
{"id": "1160028", "revid": "2091899", "url": "https://it.wikipedia.org/wiki?curid=1160028", "title": "Namahage", "text": "Il Namahage (in giapponese \u30ca\u30de\u30cf\u30b2) \u00e8 un rituale che si svolge durante la celebrazione del capodanno, nella penisola di Oga (nord-est del Giappone). Questo rito comporta la visita nelle case da parte di alcuni membri giovani del villaggio, travestiti con maschere demoniache e mantelli di paglia (\"mino\"), i quali recano benedizioni, ammoniscono le giovani mogli e spaventano i bambini. \nNel momento in cui i Namahage (il termine designa sia il costume sia i visitatori) entrano nella dimora di qualcuno, vengono ricevuti dal capofamiglia con sak\u00e8 e pesce. Dopo aver consumato le offerte, i Namahage elargiscono benedizioni e profetizzano sul raccolto a venire.\nRituale.\nLa semplicit\u00e0 del rituale non cela comunque la sua drammaticit\u00e0: l'arrivo notturno dei Namahage \u00e8 accompagnato da urla e versi simili a quegli degli animali, e spesso manifestano un'aggressivit\u00e0 incontrollabile dovuta anche all'abuso di sak\u00e8; e i loro costumi sono appositamente finalizzati a incutere terrore ai pi\u00f9 piccoli (oltre alle maschere, i Namahage portano un grosso coltello da cucina e un secchiello di legno). \nSebbene oggigiorno questa celebrazione abbia perso le sue valenze religiose (in special modo dopo la temporanea abolizione delle tradizioni popolari da parte del governo durante la Seconda guerra mondiale, in quanto considerati retaggio del passato feudale), il Namahage \u00e8 rimasto ancora una vivida testimonianza della tradizione popolare giapponese. \nIl Namahage \u00e8 nato innanzitutto per spronare i membri di una comunit\u00e0 alla cooperazione. La cooperazione richiesta da tutti i membri di un comunit\u00e0 \u00e8 una caratteristica tipica dei piccoli villaggi. Il Namahage serve a disciplinare le giovani donne che si sono sposate in un villaggio esogamo, gli uomini che sono stati presi come mariti da donne del villaggio, i bambini, cio\u00e8 le persone di provenienza esterna al nucleo originale e che non sono state ancora integrate perfettamente nella comunit\u00e0 del villaggio. Inoltre, il ruolo dei visitatori sovrannaturali \u00e8 sostenuto da giovani uomini che avranno in futuro l'autorit\u00e0 del villaggio. \nIl Namahage, non essendo un rito di ribellione, rappresenta quindi l'occasione e il mezzo per promuovere obbedienza, ordine e solidariet\u00e0 all'interno delle piccole comunit\u00e0 di villaggio. La sopravvivenza di questo antico rito \u00e8 proprio dovuto alla possibilit\u00e0 di mantenere un controllo sociale capillare all'interno di piccole comunit\u00e0 di villaggio, sorretto da un'azione rituale trasmessa di generazione in generazione, sebbene caratterizzato da uno \u201csvuotamento semantico\u201d che priva la performance rituale di qualsiasi riferimento a culto o credenza.\nEtimologia.\nIl termine \u201cNamahage\u201d deriva etimologicamente dal verbo \"hagu\" (\u201clevare, togliere\u201d) e da \"namumeyo\", che nel dialetto della citt\u00e0 di Akita significa \u201cbruciore\u201d, in riferimento al rossore cutaneo. Altri termini con lo stesso significato di Namahage sono \"Amamihagi\", \"Sunekatakuri\", \"Amamehagi\" e \"Namomehagi\". \n\"Suneka-takuri\", \"Mame-hagi\" e \"Amami-hagi\" significano \u201clevar via le chiazze rosse\u201d, ma anche \u201cpersona che toglie via le chiazze rosse\u201d. Le chiazze rosse si riferiscono qui alla pelle chiazzata conosciuta col termine medico di \"cutis marmorata\" o, nei casi pi\u00f9 gravi, come \"livedo reticularis\". \u00c8 un disordine dei vasi sanguigni causato dal surriscaldamento di certe parti del corpo. \nIn Giappone questo disturbo \u00e8 causato dalla maniera in cui le persone si riscaldano durante la stagione invernale. Molte persone fanno affidamento sul kotatsu, un braciere sul quale viene drappeggiato sui quattro angoli un copriletto, in modo che il calore proveniente dal braciere (oppure dall'unit\u00e0 elettrica) non si disperda nella stanza. Per stare al caldo la gente mette le braccia e le gambe all'interno del copriletto. La pelle chiazzata \u00e8 la conseguenza di un prolungato riscaldamento e di inattivit\u00e0. \nI termini che designano questo tipo di malattia fanno riferimento anche alle persone pigre e inattive. \"Hidako\" \u00e8 il termine generico per la pelle chiazzata nel nord-est del Giappone e nelle aree limitrofe; \"Suneke\" nella prefettura di Iwate, il gi\u00e0 citato \"namumeyo\" (o \"namame\") a Oga, e \"Amami\" a Minazuki, prefettura di Ishikawa, sono parole dialettali che indicano la stessa cosa. Invece le altre parti di questi termini, \u2013\"takuri\" e \u2013\"hagi\", sono forme dialettali del verbo \u201clevare\u201d, \u201ctogliere\u201d o di \u201cpersona che toglie\u201d. \nNel contesto della celebrazione, questi termini non indicano solo l'essere mitico che toglie via le chiazze rosse, ma implicano che quest'azione viene fatta per insegnare alle persone indolenti a non essere pigre e a non sedersi per troppo tempo vicino al kotatsu."}
{"id": "1160029", "revid": "161374", "url": "https://it.wikipedia.org/wiki?curid=1160029", "title": "Me 163 Komet", "text": ""}
{"id": "1160030", "revid": "124040744", "url": "https://it.wikipedia.org/wiki?curid=1160030", "title": "Daniela Dess\u00ec", "text": "Biografia.\nComplet\u00f2 gli studi di canto e pianoforte al Conservatorio Arrigo Boito di Parma, specializzandosi poi in canto da camera presso l'Accademia Chigiana di Siena e iniziando la carriera come concertista e interprete di musica sacra.\nDopo aver debuttato il 7 dicembre 1978 sul palcoscenico del Teatro del Casin\u00f2 di Sanremo come Serpina ne \"La serva padrona\" di Pergolesi, nel quadro della programmazione del Teatro dell'Opera Giocosa di Savona, nel 1980 si afferm\u00f2 come finalista nel Concorso Internazionale di voci nuove \"Maria Callas\" indetto dalla Rai, e si fece strada sui palcoscenici di tutto il mondo con un repertorio che comprender\u00e0 alla fine oltre 70 titoli, da Monteverdi a Prokofiev, spaziando dal repertorio barocco, mozartiano e belcantista per giungere fino alle eroine verdiane, pucciniane e veriste. Con il passare degli anni, dall'originario repertorio di soprano lirico e poi lirico spinto, pass\u00f2 ad affrontare anche i grandi ruoli drammatici dell'opera italiana, da Norma (Teatro Comunale di Bologna, 2008), a Gioconda (Teatro Massimo di Palermo, 2011), a Turandot (Teatro Carlo Felice di Genova, 2012).\nTra le collaborazioni di maggior interesse, quella col Teatro alla Scala di Milano (\"Don Carlos\", \"Falstaff\", \"Requiem\" di Verdi, \"Cos\u00ec fan tutte\" e \"Nozze di Figaro\") con Riccardo Muti e inoltre \"Adriana Lecouvreur\", \"Madama Butterfly\", \"Tosca\", \"Otello\"), la Staatsoper di Vienna con Claudio Abbado (\"Simon Boccanegra\", \"Don Carlos\", \"Aida\"), il Metropolitan di New York con James Levine (\"Pagliacci\", \"La Boh\u00e8me\", \"Andrea Ch\u00e9nier\"), la Deutsche Oper di Berlino con Giuseppe Sinopoli (\"Aida\", \"Requiem\" di Verdi), la Bayerische Staatsoper di Monaco con Zubin Mehta (\"Falstaff\", \"Tosca\", \"Don Giovanni\"), l'Opera di Roma (\"Iris\", \"Il trittico\") il Teatro Comunale di Bologna, il Rossini Opera Festival di Pesaro, l'Arena di Verona.\nNegli ultimi anni Daniela Dess\u00ec si \u00e8 dedicata con passione all'insegnamento. Dal 2000 \u00e8 stata legata al tenore Fabio Armiliato, con cui ha fatto spesso coppia anche in palcoscenico, ed \u00e8 stato quest'ultimo ad annunciarne la prematura scomparsa dopo \"breve, terribile e incomprensibile\" malattia."}
{"id": "1160031", "revid": "161374", "url": "https://it.wikipedia.org/wiki?curid=1160031", "title": "Messerschmitt Me.163 Komet", "text": ""}
{"id": "1160033", "revid": "161374", "url": "https://it.wikipedia.org/wiki?curid=1160033", "title": "Messerschmitt Me-163 Komet", "text": ""}
{"id": "1160038", "revid": "161374", "url": "https://it.wikipedia.org/wiki?curid=1160038", "title": "Arado Ar.234 Blitz", "text": ""}
{"id": "1160039", "revid": "161374", "url": "https://it.wikipedia.org/wiki?curid=1160039", "title": "Arado Ar-234 Blitz", "text": ""}
{"id": "1160040", "revid": "161374", "url": "https://it.wikipedia.org/wiki?curid=1160040", "title": "Arado Ar.234", "text": ""}
{"id": "1160041", "revid": "161374", "url": "https://it.wikipedia.org/wiki?curid=1160041", "title": "Ar-234 Blitz", "text": ""}
{"id": "1160042", "revid": "161374", "url": "https://it.wikipedia.org/wiki?curid=1160042", "title": "Ar.234 Blitz", "text": ""}
{"id": "1160043", "revid": "161374", "url": "https://it.wikipedia.org/wiki?curid=1160043", "title": "Ar 234 Blitz", "text": ""}
{"id": "1160047", "revid": "729019", "url": "https://it.wikipedia.org/wiki?curid=1160047", "title": "Stazione di Parigi Bercy", "text": "La stazione di Parigi Bercy (in francese \"gare de Paris-Bercy\") \u00e8 una delle principali stazioni ferroviarie di Parigi.\n\u00c8 situata nel XII \"arrondissement\", accanto al palazzetto dello sport omonimo, ed \u00e8 vicina alla stazione di Parigi Lione. L'entrata principale \u00e8 al civico 48 bis di boulevard de Bercy.\n\u00c8 specializzata nel servizio auto-treno che prende in carica i veicoli dei passeggeri (automobili, moto, scooter...) e li trasporta fino ad un'altra stazione del tipo auto-treno.\nDopo un importante ammodernamento, la stazione di Bercy diventa a pieno titolo, da luglio 2002, la settima grande stazione ferroviaria parigina.\nA seguito di una progressiva e costante riduzione dei collegamenti notturni con l'Italia, sono stati soppressi nel 2011 i quattro collegamenti effettuati con i treni Euronight \"Palatino\", \"Stendhal\", \"Galilei\", e \"Roma\", che la vedevano stazione capolinea delle relazioni con Milano, Torino, Parma, Bologna, Firenze e Roma.\nLa stazione dispone di un parcheggio d'interscambio apposito.\nMovimento.\nCollegamenti nazionali:"}
{"id": "1160050", "revid": "9076727", "url": "https://it.wikipedia.org/wiki?curid=1160050", "title": "Wushu", "text": ""}
{"id": "1160051", "revid": "767487", "url": "https://it.wikipedia.org/wiki?curid=1160051", "title": "Ehi amico... c'\u00e8 Sabata. Hai chiuso!", "text": "Ehi amico... c'\u00e8 Sabata. Hai chiuso! \u00e8 un film western all'italiana del 1969, diretto da Gianfranco Parolini.\nNel 1971 il film ebbe un seguito, \"\u00c8 tornato Sabata... hai chiuso un'altra volta!\".\nTrama.\nMentre il pistolero Sabata giunge a Daugherty City, dall'altra parte della citt\u00e0 sta avvenendo una ben organizzata rapina. Appena si scopre il fatto, Sabata decide di partire all'inseguimento dei banditi e da solo, grazie al suo fucile dalla lunga gittata, uccide tutti i banditi e recupera la cassaforte contenente ben 100 000 dollari.\nDopo aver scoperto i veri organizzatori della rapina, personaggi illustri e importanti della citt\u00e0, Sabata decide di ricattarli. I minacciati per\u00f2, temendo di non liberarsi mai dei ricatti del pistolero, tentano innumerevoli volte di eliminarlo assoldando sicari e tendendogli imboscate, ma Sabata grazie a numerosi trucchetti e a due amici, riesce sempre a salvarsi. Alla fine arrivano a corrompere persino un suo vecchio amico, Banjo, promettendogli 100 000 dollari di ricompensa per il cadavere di Sabata.\nSabata, trovandosi tutta la citt\u00e0 contro per il disordine che ha causato e capendo che non avrebbe mai ricevuto tutti quei soldi per il suo silenzio, finge di venire sconfitto a duello contro Banjo, il quale riceve la ricompensa e parte via col \"cadavere\" dell'amico. Banjo per\u00f2, preso dalla smania del denaro cerca di fuggire ma Sabata lo ferma, lo disarma, e per il suo tradimento non divide pi\u00f9 con lui la taglia per la sua finta morte, ma gli lascia soltanto i pochi dollari ricevuti di ricompensa per aver salvato la cassaforte."}
{"id": "1160053", "revid": "287204", "url": "https://it.wikipedia.org/wiki?curid=1160053", "title": "Bajiquan", "text": ""}
{"id": "1160066", "revid": "161374", "url": "https://it.wikipedia.org/wiki?curid=1160066", "title": "Bachem Ba.349", "text": ""}
{"id": "1160067", "revid": "161374", "url": "https://it.wikipedia.org/wiki?curid=1160067", "title": "Bachem Ba-349", "text": ""}
{"id": "1160068", "revid": "1356", "url": "https://it.wikipedia.org/wiki?curid=1160068", "title": "Demenza vascolare", "text": "La demenza vascolare, nota anche come demenza multinfartuale o deterioramento cognitivo vascolare, \u00e8 una demenza causata da problemi nell'afflusso di sangue al cervello, solitamente a causa di una serie di \"ictus\" minori. La demenza vascolare \u00e8 la seconda causa pi\u00f9 comune, negli anziani, di demenza dopo la malattia di Alzheimer. Si ritiene che la demenza vascolare sia irreversibile ed \u00e8 causata da una serie di piccoli \"ictus\" o talvolta da uno di grande portata preceduto o seguito da altri inferiori. Il termine si riferisce ad un gruppo di sindromi causate da diversi meccanismi ma tutte causate da lesioni vascolari nel cervello. Una diagnosi precoce e accurata \u00e8 importante, affinch\u00e9 la demenza vascolare sia almeno in parte prevenibile.\nAlcuni principali segni di presentazione di questa condizione sono: un infarto in un punto strategico (che influenzi il talamo o l'arteria cerebrale anteriore, i lobi parietali o la corteccia cingolata), pi\u00f9 infarti cerebrali, lesioni emorragiche.\nLe lesioni vascolari possono essere il risultato di una malattia cerebrovascolare diffusa o di una malattia dei piccoli vasi o lesioni focali, ma solitamente si verificano entrambe. La demenza mista viene diagnosticata quando i pazienti hanno evidenza di demenza di Alzheimer e malattie cerebrovascolari, sia clinicamente che sulla base dell\"imaging\" neurologico che evidenzi lesioni ischemiche. In pratica, la demenza vascolare e la malattia di Alzheimer spesso coesistono, soprattutto nei pazienti pi\u00f9 anziani.\nLa demenza vascolare \u00e8 talvolta innescata da angiopatia cerebrale amiloide, che comporta l'accumulo di placche betamiloide nelle pareti delle arterie cerebrali, con conseguente rottura o ostruzione dei vasi. Poich\u00e9 le placche amiloidi sono una caratteristica della malattia di Alzheimer, la demenza vascolare pu\u00f2 verificarsi come conseguenza. Tuttavia, l'angiopatia amiloide pu\u00f2 apparire anche in persone senza una condizione di demenza preliminare e alcune placche beta-amiloidi sono spesso presenti in persone anziane cognitivamente normali.\nNel DSM-5 viene nominata come \"disturbo neurocognitivo vascolare maggiore o lieve\" (290.40).\nEpidemiologia.\nLa demenza vascolare \u00e8 la seconda pi\u00f9 comune forma di demenza che si riscontra negli anziani degli Stati Uniti e dell'Europa, ma \u00e8 la forma pi\u00f9 comune anche in alcune parti dell'Asia. La prevalenza della malattia \u00e8 di 1,5% nei paesi occidentali e circa il 2,2% in Giappone, dove rappresenta il 50% di tutte le demenze, mentre in Europa tale valore \u00e8 tra il 20% e il 40% e del 15% in America Latina. L'incidenza della demenza \u00e8 9 volte superiore nei pazienti che hanno avuto un ictus. Il 25% dei pazienti con ictus sviluppa una nuova insorgenza di demenza entro 1 anno dell'evento. Il rischio relativo di demenza \u00e8 del 5,5% entro 4 anni da un \"ictus\".\nUno studio ha trovato che, in particolare negli Stati Uniti, la prevalenza di demenza vascolare in tutti gli individui di et\u00e0 superiore a 71 anni \u00e8 del 2,43%, mentre un altro ha riscontrato che la prevalenza delle demenze raddoppia ogni 5,1 anni di et\u00e0 in pi\u00f9.\nPatogenesi.\nLa demenza vascolare, o secondaria, dipende da lesioni ischemiche che hanno condotto alla distruzione di parte del tessuto cerebrale.\n\u00c8 frequentemente associata ad ictus, micro-ictus, arteriosclerosi, aterosclerosi, malattia di Binswanger (demenza vascolare sottocorticale) pi\u00f9 raramente a sindrome genetica CADASIL.\nCause.\nI fattori di rischio per la demenza vascolare sono l'et\u00e0, l'ipertensione, il tabagismo, l'ipercolesterolemia, il diabete mellito, le malattie cardiovascolari e cerebrovascolari.\nAltri fattori di rischio includono l'origine geografica, la predisposizione genetica e precedenti \"ictus\". Attraverso la terapia farmacologica o chirurgica si pu\u00f2 tentare di limitare la possibilit\u00e0 di insorgenza di nuovi \"ictus\" al fine di ridurre il rischio di sviluppare la demenza multi-infartuale.\nSegni e sintomi.\nI diversi tipi di demenza sono molto simili e quindi difficili da differenziare clinicamente, pur avendo diverse cause organiche (in particolare la demenza di Alzheimer e la demenza frontotemporale). I pazienti affetti da demenza vascolare presentano un deterioramento cognitivo acuto o progressivo, dopo uno o pi\u00f9 eventi cerebrovascolari. I sintomi della demenza possono progredire gradualmente o a \"a scalino\" dopo ogni piccolo \"ictus\".\nI picchi di incidenza avvengono tra la quarta e la settima decade di vita e l'80% ha una storia di ipertensione. I pazienti sviluppano progressivi segni e sintomi cognitivi, motori e comportamentali. Una percentuale significativa pu\u00f2 anche sviluppare sintomi affettivi. Questi cambiamenti si verificano in genere per un periodo di 5-10 anni. Se i lobi frontali sono interessati, che succede con una certa frequenza, i pazienti possono presentarsi come apatici, riduzione della capacit\u00e0 di critica e di giudizio, con tendenza a prendere decisioni incongrue. Ci\u00f2 \u00e8 spesso accompagnato da problemi di attenzione, orientamento e incontinenza urinaria. Sebbene l'ateroma delle principali arterie cerebrali sia tipico nella demenza vascolare, i vasi pi\u00f9 piccoli e arteriole sono principalmente colpite. Nel caso di demenza vascolare sottocorticale non CADASIL (malattia di Binswanger) si notano perdita di memoria a breve termine, attenzione di breve durata, comportamenti inadeguati, incapacit\u00e0 di prendere decisioni e organizzative, cambi di umore e personalit\u00e0, e andatura instabile (accompagnata da cadute frequenti), lentezza psicomotoria, variazioni di discorso e sintomi urinari (non collegati a malattie urologiche).\nLe malattie genetiche rare che danno luogo a lesioni vascolari del cervello hanno altri modelli di presentazione. Come regola generale, tendono a presentarsi in pi\u00f9 giovane et\u00e0 e hanno un decorso pi\u00f9 aggressivo. Inoltre, le malattie come la sifilide portano a danni arteriosi e \"ictus\" insieme all'infiammazione batterica del cervello.\nDiagnosi.\nDiversi criteri diagnostici specifici possono essere utilizzati per diagnosticare la demenza vascolare, tra cui i criteri del Manuale Diagnostico e Statistico dei Disturbi Mentali, quarta edizione (DSM-IV), quelli della classificazione ICD, decima edizione (ICD 10), quelli del \"National Institute of Neurological Disorders and Stroke-Association Internationale pour la Recherche et l'Enseignement en Neurosciences\" (NINDS-AIREN), quelli dell\"Alzheimer's Disease Diagnostic and Treatment Center criteria\" e la scala delle ischemie di Hachinski.\nPossono essere osservati segni di lateralizzazione come emiparesi, bradicinesia, iperreflessia, riflessi estensori plantari, atassia, paralisi pseudobulbare e difficolt\u00e0 nell'andatura e nella deglutizione.\nI segni sono in genere gli stessi riscontrabili nelle altre demenze, ma comprendono principalmente il declino cognitivo e disturbi della memoria, di una gravit\u00e0 sufficiente per interferire con le attivit\u00e0 della vita quotidiana e con la presenza di segni neurologici focali (ad esempio, emiparesi, deficit sensoriali, emianopsia, segno di Babinski, etc. ) accompagnati da reperti caratteristici di una malattia cerebrovascolare rilevati sull'imaging cerebrale (tomografia computerizzata o risonanza magnetica). I pazienti presentano deficit irregolari nei test cognitivi. Nei casi pi\u00f9 gravi o in coloro che hanno avuto infarti in punti importanti come l'area di Wernicke o l'area di Broca, possono essere presenti disartria e afasia.\nNella malattia dei piccoli vasi, i lobi frontali vengono spesso colpiti. Il riscontrarsi di apatia all'inizio della malattia \u00e8 pi\u00f9 suggestivo di demenza vascolare rispetto alla malattia di Alzheimer in cui solitamente si verifica nelle fasi successive. Di conseguenza, i pazienti con demenza vascolare tendono ad avere prestazioni peggiori rispetto ai malati di Alzheimer nei compiti del lobo frontale, come la fluenza verbale. Essi possono anche presentare un rallentamento generale della capacit\u00e0 di elaborazione e compromissione del pensiero astratto.\n\u00c8 consigliabile effettuare esami per stabilire il deficit cognitivo e questi comprendono esami del sangue (per l'anemia, carenza di vitamina, tireotossicosi, infezioni, ecc), una radiografia del torace, un elettrocardiogramma e un certo numero di test di imaging biomedico, possibilmente una tomografia computerizzata e una risonanza magnetica, preferibilmente con tecniche di neuroimaging funzionale. Se disponibili, una Tomografia a emissione di fotone singolo (SPECT) e la tomografia ad emissione di positroni (PET) possono essere utilizzate per confermare una diagnosi di demenza multi-infartuale in combinazione con valutazioni che coinvolgono l'esame dello stato mentale. In una persona gi\u00e0 sofferente di demenza, la SPECT sembra essere pi\u00f9 indicata per differenziare la demenza multi-infartuale dalla malattia di Alzheimer, in confronto con i tradizionali tentativi per differenziare i processi utilizzando test neurologici e l'analisi della storia medica. I progressi nella tecnologia hanno portato a proporre nuovi criteri diagnostici.\nL'esame del sangue di \"screening\" comprende generalmente l'emocromo, test di funzionalit\u00e0 epatica, test di funzionalit\u00e0 tiroidea, profilo lipidico, VES, proteina C reattiva, la sifilide sierologia, livelli sierici di calcio, glicemia a digiuno, l'urea ed elettroliti, vitamina B12, acido folico.\nPatologia e necroscopia.\nUn esame superficiale del cervello pu\u00f2 rivelare lesioni evidenti e danni alle arterie. L'accumulo di varie sostanze, come i depositi lipidici e sangue coagulato, appaiono all'esame microscopico. La materia bianca \u00e8 la pi\u00f9 colpita, con evidente atrofia e perdita di tessuto, in aggiunta alla calcificazione delle arterie. Microinfarti possono anche essere presenti nella materia grigia (corteccia cerebrale), a volte in gran numero. In rare occasioni, infarti all'ippocampo o al talamo sono la causa della demenza.\nTrattamento.\nL'obiettivo della gestione \u00e8 la prevenzione di ulteriori lesioni cerebrovascolari. Questo include la somministrazione di farmaci antiaggreganti e il costante controllo dei principali fattori di rischio vascolare, come l'ipertensione, l'ipercolesterolemia, il fumo e il diabete mellito.\nIn generale i casi di demenza comprendono anche il rinvio ai servizi di comunit\u00e0, il processo decisionale in materia di questioni legali ed etiche (ad esempio, la guida di autoveicoli e le capacit\u00e0 legali) e la considerazione dello stress a cui saranno sottoposti gli assistenti del paziente (\"caregiver\").\nGli inibitori della colinesterasi, quali la galantamina, hanno dimostrato di essere utili in diversi studi randomizzati e controllati. Tuttavia il loro uso non \u00e8 ancora stato concesso autorizzato per questa indicazione.\nI sintomi comportamentali e affettivi sono particolarmente importanti in questo gruppo di pazienti e meritano un'attenzione particolare. Questi problemi, se si sviluppano, tendono ad essere resistenti al trattamento psicofarmacologico convenzionale e, in molti casi, portano al ricovero in ospedale e il bisogno di una cura permanente.\nEmergono tuttavia anche altre prospettive terapeutiche non farmacologiche. Secondo una revisione sistematica pubblicata da ricercatori Cochrane le terapie mirate alla stimolazione cognitiva hanno effetti benefici sulla memoria e sul pensiero di persone affette da demenza. Secondo The Journal of Alzheimer's Association la dieta Mind contribuisce a ritardare il processo del declino cognitivo nelle demenze.. Secondo una revisione sistematica apparsa su The Cochrane Library Cochrane Library 2008, Issue 4, il massaggio pu\u00f2 servire come alternativa o complemento per il trattamento di componenti emotive e di altre condizioni associate alla demenza. Per giungere alla prova definitiva sui benefici del massaggio sono necessarie ulteriori ricerche.\nPrognosi.\nPer i pazienti con demenza vascolare a 5 anni il tasso di sopravvivenza \u00e8 del 39% rispetto al 75% per i pari di et\u00e0. A differenza della malattia di Alzheimer, che indebolisce il paziente al punto in cui intervengono infezioni batteriche come la polmonite, la demenza vascolare \u00e8 una causa diretta di morte per via di una possibile fatale interruzione di fornitura di sangue al cervello.\nLa prognosi per la demenza vascolare solitamente non \u00e8 molto promettente. I sintomi possono iniziare improvvisamente con l'insorgenza della malattia e peggiorare progressivamente con il verificarsi di ogni piccolo ulteriore ictus. Anche se pu\u00f2 sembrare che le persone con demenza vascolare migliorino nel tempo, la loro condizione, spesso diminuisce costantemente. Una condizione in rapido deterioramento pu\u00f2 portare a morte da un ictus, da malattie cardiache o da infezione."}
{"id": "1160069", "revid": "161374", "url": "https://it.wikipedia.org/wiki?curid=1160069", "title": "Ba 349 Natter", "text": ""}
{"id": "1160070", "revid": "161374", "url": "https://it.wikipedia.org/wiki?curid=1160070", "title": "Ba.349 Natter", "text": ""}
{"id": "1160071", "revid": "161374", "url": "https://it.wikipedia.org/wiki?curid=1160071", "title": "Ba-349 Natter", "text": ""}
{"id": "1160074", "revid": "1543377", "url": "https://it.wikipedia.org/wiki?curid=1160074", "title": "The Man-Machine", "text": "The Man-Machine (titolo tedesco Die Mensch-Maschine), \u00e8 il settimo album in studio del gruppo musicale tedesco Kraftwerk, pubblicato nel maggio del 1978.\nDescrizione.\nSi tratta del primo album dei Kraftwerk nel quale compare Karl Bartos accreditato come compositore dei brani assieme a H\u00fctter e Schneider. Emil Schult invece contribu\u00ec alla stesura del testo del brano \"The Model\", il cui singolo raggiunse nel 1982 il numero uno nella classifica dei singoli britannica, ed \u00e8 stato oggetto di cover da parte di molte band, come i Rammstein o i Carter USM.\nMusicalmente, \"The Man Machine\" \u00e8 simile al precedente \"Trans Europe Express\". Le registrazioni avvennero nello studio personale della band, il Kling Klang studio, e nel Rudas Studio. Il design della copertina imita lo stile grafico dell'Avanguardia Russa degli anni '30, in particolare quello del designer/architetto El Lissitzky. Il brano \"Metropolis\" \u00e8 dedicato al film omonimo di Fritz Lang.\nUna nuova versione rimasterizzata del disco \u00e8 stata pubblicata nel 2009 da EMI Records, Mute Records e Astralwerks Records in formato CD e download digitale, e in pi\u00f9 un'edizione in vinile uscita nel novembre/dicembre del 2009."}
{"id": "1160075", "revid": "21880", "url": "https://it.wikipedia.org/wiki?curid=1160075", "title": "Oryctolagus", "text": ""}
{"id": "1160083", "revid": "838137", "url": "https://it.wikipedia.org/wiki?curid=1160083", "title": "Tipi di laser", "text": "Questa \u00e8 una lista dei tipi di laser noti finora, con le loro lunghezze d'onda operative e le loro applicazioni. Sono noti alcune migliaia di tipi di laser diversi, ma la maggior parte di essi \u00e8 sperimentale e non \u00e8 mai uscita dai laboratori.\nLunghezze d'onda.\nNell'immagine sottostante sono presentate le lunghezze d'onda dei laser commerciali.\nLaser chimici.\nUsati come armi a energia diretta."}
{"id": "1160087", "revid": "21880", "url": "https://it.wikipedia.org/wiki?curid=1160087", "title": "Ditiscidi", "text": ""}
{"id": "1160088", "revid": "729019", "url": "https://it.wikipedia.org/wiki?curid=1160088", "title": "Incudine (anatomia)", "text": "L'incudine \u00e8 un piccolo osso (circa 0,7\u00a0cm) pari e simmetrico contenuto all'interno dell'orecchio medio. Fa parte della catena degli ossicini dell'udito, frapponendosi tra il martello e la staffa e trasmettendo le vibrazioni prodotte dalle onde sonore a quest'ultima. Fu descritto per la prima volta da Alessandro Achillini. Presenta un corpo e due radici (dette anche rami, branche o, pi\u00f9 genericamente, apofisi o processi)\nAspetto.\nCorpo.\nIl corpo dell'incudine ha una forma cuboidale, essendo leggermente schiacciato in senso trasversale. La sua superficie anteriore mostra una faccetta articolare profonda concavo-convessa che va a costituire l'articolazione a sella con il martello (articolazione incudo-malleolare). Dal corpo si distaccano i due rami, pressoch\u00e9 ortogonalmente l'uno all'altro. Dal corpo si stacca il legamento superiore dell'incudine, che si porta al recesso epitimpanico.\nRamo breve.\nIl processo pi\u00f9 corto, superiore, ha una forma conica e si proietta indietro quasi orizzontalmente verso l'ingresso all'antro mastoideo (\"aditus ad antrum\"). Si attacca alla fossetta dell'incudine, nella porzione posteroinferiore del recesso epitimpanico, mediante il legamento posteriore dell'incudine.\nRamo lungo.\nIl processo pi\u00f9 lungo, inferiore, decorre lungo il basso in maniera quasi verticale, posto parallelamente dietro al manico del martello e quindi, piegandosi medialmente, termina con un'estremit\u00e0 arrotondata, detta \"processo lenticolare\", ricoperta di cartilagine. Mediante questa superficie si articola con la testa della staffa, a formare l'articolazione incudo-stapediale.\nOssificazione.\nEmbriologicamente l'incudine deriva dal primo arco faringeo, cos\u00ec come il resto delle ossa coinvolte nella masticazione (quali l'osso mascellare e la mandibola). La cartilagine di Meckel derivante da esso, posteriormente, va a formare l'abbozzo che, durante il quarto mese di gestazione verr\u00e0 sostituito da tessuto osseo per ossificazione encondrale.\nEvoluzione.\nL'incudine \u00e8 presente esclusivamente nei mammiferi e deriva da un osso della mascella superiore presente nei rettili, detto osso quadrato."}
{"id": "1160090", "revid": "74173", "url": "https://it.wikipedia.org/wiki?curid=1160090", "title": "Parlamento lettone", "text": ""}
{"id": "1160092", "revid": "5245", "url": "https://it.wikipedia.org/wiki?curid=1160092", "title": "Aragorn II", "text": ""}
{"id": "1160093", "revid": "118301486", "url": "https://it.wikipedia.org/wiki?curid=1160093", "title": "Circondario di Calw", "text": "Il circondario di Calw \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Karlsruhe."}
{"id": "1160099", "revid": "71155", "url": "https://it.wikipedia.org/wiki?curid=1160099", "title": "Federico Wanga", "text": ""}
{"id": "1160104", "revid": "287204", "url": "https://it.wikipedia.org/wiki?curid=1160104", "title": "Allsvenskan 1980", "text": "L'edizione 1980 del campionato di calcio svedese (\"Allsvenskan\") vide la vittoria finale dell'\u00d6sters IF.\nCapocannoniere del torneo fu Billy Ohlsson (Hammarby IF), con 19 reti."}
{"id": "1160106", "revid": "1543377", "url": "https://it.wikipedia.org/wiki?curid=1160106", "title": "Shaolin Meihuaquan", "text": "Shaolin meihuaquan \u5c11\u6797\u6885\u82b1\u62f3 \u00e8 il nome di alcuni Taolu che vengono insegnati all'interno delle scuole Shaolin del Songshan. Queste forme vengono anche chiamate \"Xiao meihuaquan\" (piccolo pugilato del fiore di prugno) e \"Da meihuaquan\" (grande pugilato del fiore di prugno). Lo Xiao meihuaquan \u00e8 anche detto \"Shaolin ditang meihuaquan\".\nLa leggenda vuole che a creare queste forme sia stato Jinnaluo Wang (\u7d27\u90a3\u7f57\u738b)."}
{"id": "1160107", "revid": "838137", "url": "https://it.wikipedia.org/wiki?curid=1160107", "title": "Partito Popolare (Lettonia)", "text": "Il Partito Popolare (in lettone: \"Tautas Partija\" - TP) \u00e8 stato un partito politico lettone di orientamento conservatore fondato nel 1998 e dissoltosi nel 2011.\nStoria.\nFondato da Andris \u0160\u0137\u0113le, gi\u00e0 Primo ministro dal 1995 al 1997 e dal 1999 al 2000, il partito si present\u00f2 per la prima volta in occasione delle elezioni parlamentari in Lettonia del 1998, quando si piazz\u00f2 al primo posto con il 21,2% dei voti.\nAlle successive elezioni parlamentari del 2002 il partito scese al 16,6% dei voti: \u0160\u0137\u0113le lasci\u00f2 la politica e Atis Slakteris divenne il presidente del partito. Il TP scese ancora nei consensi per le elezioni europee del 2004, in cui ottenne il 6,7%.\nNel 2004, dopo le dimissioni del Primo ministro Ein\u0101rs Rep\u0161e, il partito torn\u00f2 ad esprimere il capo del governo con Aigars Kalv\u012btis. Alle elezioni parlamentari del 2006, il TP torn\u00f2 ad essere il primo partito del Paese con il 19,6% dei voti; Kalv\u012btis fu quindi confermato alla carica di Primo ministro.\nNel 2007, tuttavia, il partito fu coinvolto da alcuni gravi fatti di corruzione che portarono alle dimissioni di Kalvitis. Il TP fu fortemente ridimensionato alle elezioni europee del 2009, alle quali ottenne solo il 2,8%.\nAlle elezioni parlamentari del 2010 si present\u00f2 insieme al Primo Partito di Lettonia - Via Lettone: la coalizione, denominata \"Per una Buona Lettonia\", ottenne il 7,7% dei voti.\nOrmai privo di visibilit\u00e0, il partito si sciolse il 9 luglio 2011."}
{"id": "1160112", "revid": "74173", "url": "https://it.wikipedia.org/wiki?curid=1160112", "title": "Tautas Partija", "text": ""}
{"id": "1160113", "revid": "287204", "url": "https://it.wikipedia.org/wiki?curid=1160113", "title": "Allsvenskan 1981", "text": "L'edizione 1981 del campionato di calcio svedese (\"Allsvenskan\") vide la vittoria finale dell'\u00d6sters IF.\nCapocannoniere del torneo fu Torbj\u00f6rn Nilsson (IFK G\u00f6teborg), con 20 reti."}
{"id": "1160118", "revid": "112788172", "url": "https://it.wikipedia.org/wiki?curid=1160118", "title": "Materiale refrattario", "text": "Un materiale refrattario \u00e8 un materiale capace di resistere per lunghi periodi ad elevate temperature senza reagire chimicamente con gli altri materiali con i quali si trova in contatto.\nIn particolare la normativa ASTM (organismo di normalizzazione statunitense) C71 definisce refrattari \"i materiali non-metallici che abbiano propriet\u00e0 chimico-fisiche tali da potere essere impiegati in strutture o componenti di sistemi che sono esposti ad ambienti con temperature superiori a 538 \u00b0C (1000 \u00b0F)\".\nDescrizione.\nI materiali refrattari possono essere preformati in forma di mattoni oppure possono essere formati \"in loco\", per sinterizzazione, presa idraulica o chimica (calcestruzzi refrattari).Talvolta si attribuisce erroneamente a tutti i materiali refrattari la caratteristica di isolante termico, che \u00e8 una caratteristica solo di alcuni materiali refrattari.\nTipologie.\nTra materiali refrattari pi\u00f9 diffusi vi \u00e8 la malta refrattaria, che \u00e8 un tipo di materiale resistentissimo alle alte temperature ed \u00e8 composto da argilla, calcio ed altri additivi. Si presenta in polvere in confezioni che vanno da 1 a 25\u00a0kg e si deve miscelare con acqua. Una volta ottenuto un impasto omogeneo, \u00e8 di facile lavorazione ed elevata adesione alle superfici di lavoro. Pu\u00f2 essere applicato a cemento e mattoni refrattari oppure essere applicato su superfici che possono raggiungere anche i 500 gradi di temperatura.\nAltri refrattari sono:\nOltre a quelli citati, esistono materiali refrattari a base di calcio, tungsteno, molibdeno, uranio, cromo, manganese e titanio. Per temperature estremamente alte si possono utilizzare ossido di zirconio, carburo di silicio, carburo di vanadio o grafite. D'altra parte, il carburo di silicio e la grafite non possono essere utilizzati in ambienti in cui sia presente ossigeno, in presenza del quale si ossidano e bruciano.\nUtilizzi.\nLa scelta del materiale refrattario da utilizzare per una data applicazione dipende dalle temperature di esercizio e dall'ambiente chimico circostante (acido, basico). Inoltre, a seconda dell'ambiente in cui il materiale refrattario deve operare, bisogna che esso sia inerte chimicamente, resistente agli \"shock\" termici, ed avere specifici valori di conduttivit\u00e0 termica o coefficiente di espansione termica. I materiali refrattari trovano impiego:"}
{"id": "1160121", "revid": "580", "url": "https://it.wikipedia.org/wiki?curid=1160121", "title": "Trama (tessitura)", "text": "La trama \u00e8 l'insieme di fili che con quelli dell'ordito concorrono nel formare un tessuto. Se si guarda un lavoro di tessitura sul telaio i fili di trama sono quelli disposti orizzontalmente, che vanno da una cimosa all'altra.\nCaratteristiche.\n\u00c8 inserita nel passo dell'ordito da una navetta o spoletta, che passando da un lato all'altro del telaio, srotola il filato che viene battuto dal pettine per avvicinarlo al filo di trama della riga precedente, cos\u00ec una riga dopo l'altra viene tessuta una stoffa.\nIl filo di trama pu\u00f2 essere unico, o possono essercene diversi, di differenti colori se il tessuto \u00e8 a righe o scozzese, o di differenti materiali o dimensioni nel caso di tessuti complessi come il broccato o il piqu\u00e9. Pu\u00f2 anche non essere un filo: nel caso dei pezzotti \u00e8 una strisciolina di stoffa, nella tessitura di stuoie una fibra di rafia o paglia (in Brasile pagia di \"butir\u00ec\"), in alcuni tappeti \u00e8 uno stoppino di feltro, detto \"pignolo\".\nMessa in carta.\nLa rappresentazione grafica di un'armatura, chiamata messa in carta \u00e8 fatta con uno schema in cui si alternano quadretti bianchi e neri, il filo di trama \u00e8 rappresentato da quello nero. Questo quadretto significa che in quel punto vediamo il filo di trama perch\u00e9 passa davanti a quello d'ordito, che \u00e8 indicato dal quadretto bianco.\nPi\u00f9 quadretti neri consecutivi orizzontalmente indicano una slegatura di trama, il filo \u00e8 passato davanti ad alcuni fili di ordito consecutivi.\nCuriosit\u00e0.\nNonostante oggi l'azione di \"tramare\", cio\u00e8 tessere, sia ben distante dall'esperienza diretta della maggioranza delle persone, il termine \u00e8 ancora saldamente radicato nell'immaginario collettivo, insieme al termine \"ordire\" (o anche, \"ordire una trama\"), col significato di architettare, compiere azioni in modo nascosto, sotterraneo, nell'ombra.\nPer\u00f2, sarebbe corretto dire \"tramare un ordito\" considerato che \u00e8 il filo/i della trama che si va ad intrecciare con quelli dell'ordito (ordito = fili statici tesi da un lato all'altro del telaio)."}
{"id": "1160123", "revid": "21880", "url": "https://it.wikipedia.org/wiki?curid=1160123", "title": "Ditiscidae", "text": ""}
{"id": "1160124", "revid": "1005847", "url": "https://it.wikipedia.org/wiki?curid=1160124", "title": "Elezioni parlamentari in Lettonia del 2006", "text": "Le elezioni parlamentari in Lettonia del 2006 si tennero il 7 ottobre per il rinnovo del Saeima. In seguito all'esito elettorale, Aigars Kalv\u012btis, espressione del Partito Popolare, fu confermato Primo ministro; nel 2007 fu sostituito da Ivars Godmanis, cui segu\u00ec, nel 2009, Valdis Dombrovskis."}
{"id": "1160126", "revid": "6923", "url": "https://it.wikipedia.org/wiki?curid=1160126", "title": "SFMR", "text": ""}
{"id": "1160127", "revid": "74801", "url": "https://it.wikipedia.org/wiki?curid=1160127", "title": "Circondario dell'Enz", "text": "Il circondario dell'Enz \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Karlsruhe.\nAmministrazione.\nGemellaggi.\n\u00c8 gemellata con:"}
{"id": "1160131", "revid": "278830", "url": "https://it.wikipedia.org/wiki?curid=1160131", "title": "Tenshi no tamago (film 1985)", "text": " \u00e8 un OAV del 1985, scritto e diretto dal regista Mamoru Oshii e disegnato dall'artista Yoshitaka Amano. \u00c8 stato prodotto dallo Studio Deen e dalla Tokuma Shoten.\nSi tratta del primo lavoro di Oshii come regista indipendente e molti dei tratti caratteristici del suo lavoro appaiono qui per la prima volta, al punto che, in un articolo di Senses of Cinema, Richard Suchenski ha affermato che la pellicola si pu\u00f2 considerare come una sorta di Stele di Rosetta per interpretare le sue opere successive.\nNarrante la storia dell'incontro tra una bambina e un viaggiatore in un mondo in rovina e incentrato sul mistero dell'uovo da lei trasportato, il film fa poca leva sui dialoghi ed \u00e8 disseminato di simboli e citazioni bibliche.\nTrama.\nQuest'opera \u00e8 una fiaba onirica e filosofica sulla morte del mondo, dell'uomo e di Dio. Al centro del racconto c'\u00e8 l'incontro, in un mondo oscuro e senza vita, tra una bambina che protegge un uovo ed un uomo sconosciuto armato di un fucile cruciforme.\nQuesti, dopo aver osservato la discesa dal cielo di una strana figura a forma di occhio, ricoperta da un numero indefinito di statue, si dirige verso la citt\u00e0 principale della storia, nei dintorni della quale vive la ragazza. \nLa bambina inizialmente ha paura del soldato, ma poi accetta la sua compagnia sperando che egli possa finalmente liberarla dalla sua triste solitudine. L'uomo invece \u00e8 interessato soprattutto al suo uovo, convinto che esso sia la chiave per svelare i misteri del mondo ed il senso della propria esistenza.\nIl viaggiatore racconta alla bambina una versione alternativa del diluvio universale biblico in cui la colomba non fa ritorno e gli esseri umani continuano ad attenderla in eterno. In seguito, la bambina lo porta nel suo rifugio, mostrandogli lo scheletro fossilizzato di un enorme volatile, e rivelando la sua intenzione di covare l'uovo.\nMentre la bambina dorme, l'uomo prende l'uovo e lo manda in frantumi con la sua arma. Compiuto l'atto, abbandona l'edificio. Al suo risveglio, la bambina si rende conto dell'avvenuto e, osservando i frantumi dell'uovo e vedendo che non vi era nulla, lancia un urlo disperato. La ragazza corre all'inseguimento del soldato, cadendo per\u00f2 in un corso d'acqua in fondo ad un crepaccio. Immersa nell'acqua, esala un ultimo respiro in forma di una miriade di bollicine che, raggiunta la superficie, diventano ciascuna un uovo.\nIl viaggiatore osserva di nuovo la struttura vista all'inizio della pellicola, con la differenza che ora \u00e8 presente anche una statua identica alla bambina, che ancora tiene stretto il suo uovo. Il film si chiude con una sequenza in cui la camera si sposta sempre pi\u00f9 verso l'alto, fino a mostrare che la terra su cui si trovavano sia loro che la citt\u00e0 non era altro che un minuscolo puntino simile ad un'arca capovolta, circondato da una distesa d'acqua sconfinata.\nColonna sonora.\nLa colonna sonora del film venne composta da Yoshihiro Kanno.\nAmbientazione.\nLa storia \u00e8 ambientata in un mondo buio e desolato, in particolare nei pressi di una citt\u00e0 abbandonata dallo stile gotico. Alla fine del film la terra su cui si muovono i due protagonisti si rivela essere solo un punto simile allo scafo di una grande arca, in mezzo all'oceano. In base alla storia raccontata nel corso del film dal soldato, \u00e8 presumibile che questo mondo sia il risultato di una versione alternativa della storia biblica del diluvio universale in cui la colomba mandata a cercare terra non ha pi\u00f9 fatto ritorno, e le persone l'hanno aspettata talmente a lungo che si sono scordate di un mondo prima del diluvio e che tutti gli animali si sono trasformati in pietra.\nAnalisi cinematografica.\n\"Tenshi no tamago\" \u00e8 un film con pochi dialoghi e ricco di simbolismo, che fa leva sull'immagine senza dare risposte dirette alle domande che sorgono durante la visione. L'opera si affida a tal punto all'interpretazione che lo stesso Oshii ha affermato di non sapere di cosa parla il film, spingendo lo spettatore a rivisitare l'opera e trarre le proprie conclusioni. \nL'elemento che pi\u00f9 caratterizza \"Tenshi no tamago\" \u00e8 la sua atmosfera tenebrosa e onirica, quasi surrealista, ottenuta sia grazie all'ambientazione cupa che a tecniche quali l'uso del riflesso dell'acqua per dare un senso di distorsione ed evanescenza. Secondo Cavallaro, la natura misteriosa e indecifrabile del film ne rafforza l'atmosfera sinistra e deprimente, dandogli una sorta di grazia eterea, esaltata ulteriormente dall'unione tra lo stile d'animazione grazioso ed elegante e l'inquietante colonna sonora di Yoshihiro Kanno.\nVisivamente, \"Tenshi no tamago\" si distingue grazie all'inconfondibile senso estetico di Yoshitaka Amano e al suo mescolare il dolce al surreale: nel corso dell'OAV si riscontra la contrapposizione tra forme semplici e rigide a scenari architettonici talmente dettagliati da far concorrenza alle cattedrali gotiche da cui prendono ispirazione. \nL'ambientazione \u00e8 strutturata in modo da ingannare l'occhio, portandolo all'inutile ricerca di una destinazione sensoriale tra interminabili rampe di scale, archi, pareti e vicoli. Questa tecnica \u00e8 portata al suo apice con l'immenso occhio mostrato all'inizio e alla fine del film, apparentemente semplice quando mostrato da lontano ma che all'avvicinarsi si scopre essere ricoperto da una gran quantit\u00e0 di statue di pietra. \n\"Tenshi no tamago\" si distingue anche per la deliberata lentezza cinematografica e la costante presenza di lunghe riprese quasi prive di interruzioni dello scenario circostante, entrambe caratteristiche comuni nei lavori di Oshii. In generale, la pellicola prioritizza l'atmosfera all'animazione in s\u00e9, motivo per cui il movimento \u00e8 limitato e si pu\u00f2 avere l'impressione di trovarsi di fronte ad un \"quadro animato\".\nSimboli e interpretazioni.\n\"Tenshi no tamago\" \u00e8 ricco di simboli e riferimenti cristiani. Essi sono mostrati sia tramite gli oggetti, come l'albero della vita, la colomba, l'arma a forma di croce trasportata dal protagonista maschile e la storia dell'Arca di No\u00e8 e del diluvio universale, ma anche attraverso posizioni e gesti, come l'immersione battesimale nell'acqua da parte della ragazza o le pose statuarie reminescenti delle sculture cristiane. \nQuesti simbolismi hanno portato alle interpretazioni pi\u00f9 varie, tanto da aver indotto ad affermare che nel film \u00ab\"il significante spesso prevale sul significato\"\u00bb. Il film \u00e8 stato visto sia come allegoria della perdita dell'innocenza, rappresentata dall'uovo, che come sovversione dei concetti di redenzione e salvezza cristiani, in quanto il diluvio non ha portato ad un nuovo inizio ma soltanto alla dannazione eterna. La perdita della speranza si ritrova inoltre in linea con la crisi religiosa avuta da Oshii prima di lavorare al film.\nLa rottura dell'uovo pu\u00f2 tuttavia essere vista come positiva: nella festivit\u00e0 cristiana della Pasqua, per tradizione si pensa che spezzare il guscio non faccia che liberare le energie benefiche e rigeneranti in esso contenute.\nIn quest'ottica, Cavallaro compara questa teoria alla nozione buddista della vacuit\u00e0 (\u015a\u016bnyat\u0101), ovvero alla filosofia secondo cui privarsi di una confortante illusione pu\u00f2 essere un modo per affermarsi senza farsi ingannare da falsi idoli. Rompere l'uovo sarebbe quindi un atto necessario per poter accettare la realt\u00e0 e liberarsi da queste illusioni e non equivale alla perdita di ogni speranza.\nL'uovo \u00e8 un elemento ricorrente in molti miti della creazione, nei quali la schiusura dell'uovo cosmico porta all'origine dell'universo.\nDistribuzione.\nL'OAV fu pubblicato in formato VHS il 15 dicembre 1985. Il 22 dicembre dello stesso anno fu proiettato al T\u014dhei Hall di Shibuya.\nAccoglienza.\nIl film fu un insuccesso commerciale, ma per la critica valse a confermare il talento di Oshii, lasciandogli per\u00f2 una reputazione di regista difficile da capire.\nOshii ha affermato che a causa di questi scarsi risultati non \u00e8 riuscito a trovare lavoro per circa 3 anni, e che \"Tenshi no tamago\" \"\u00e8 un po' come la sua figlia povera, mentre \"Ghost in the Shell\" \u00e8 un'altra figlia che non si sarebbe mai aspettato si sposasse ma che l'ha fatto\".\nRichard Suchenski afferma che la creazione di un anime tanto personale poteva avvenire solo ai picchi della bolla speculativa giapponese, ma che, a discapito dello scarso successo, molti critici e fan di Oshii ritengono \"Tenshi no tamago\" il suo capolavoro.\nMatteo Boscarol, nel suo articolo per \"Sentieri selvaggi\", lo definisce \"uno dei film d\u2019animazione pi\u00f9 sorprendenti e pi\u00f9 dimenticati della storia del cinema\".\nChris Stuckmann l'ha definito un \"capolavoro indiscusso\", affermando che non esistono altri film del genere n\u00e9 nell'animazione n\u00e9 tra i live-action.\nChris Beveridge ha incluso \"Tenshi no tamago\" nella sua lista dei 10 anime migliori usciti nel 1985.\nOpere derivate.\nNel 1987 scene di \"Tenshi no tamago\" furono usate come base per la produzione di un film live-action post-apocalittico girato negli Stati Uniti denominato \"In the Aftermath\", nel quale si alternano scene originali a scene ridoppiate della pellicola di Oshii. \nIn questa storia i protagonisti sono un fratello e una sorella, entrambi angeli, con il compito di salvare gli umani sopravvissuti tramite l'uso di un uovo."}
{"id": "1160133", "revid": "104458", "url": "https://it.wikipedia.org/wiki?curid=1160133", "title": "B\u00fchl", "text": ""}
{"id": "1160134", "revid": "158913", "url": "https://it.wikipedia.org/wiki?curid=1160134", "title": "Donkey Kong Junior", "text": ""}
{"id": "1160135", "revid": "1543377", "url": "https://it.wikipedia.org/wiki?curid=1160135", "title": "Futbola Klubs Daugava R\u012bga (2003)", "text": "L'Futbola Klubs Daugava R\u012bga o pi\u00f9 semplicemente Daugava R\u012bga (a lungo noto come J\u016brmala o J\u016brmala-VV) \u00e8 una societ\u00e0 calcistica lettone con sede a Riga. Fondata nel 2003, gioca nella massima divisione lettone.\nStoria.\nIl club \u00e8 stato fondato nel 2003 col nome di J\u016brmala; nel suo primo anno in seconda divisione lettone vinse il campionato di 1. L\u012bga e fu promosso in Virsl\u012bga.\nDopo tre stagioni nella massima serie lettone, a met\u00e0 del 2007 and\u00f2 incontro ad una crisi finanziaria, tanto che alcuni dei suoi migliori calciatori lasciarono il club.\nLa crisi si protrasse anche nel 2008, tanto che il club (salvo solo grazie ai play-out), fu costretto a cambiare nome, aggiungendo la doppia \"V\" alla fine del nome per ragioni di sponsor. Da quel momento assunse la denominazione di J\u016brmala-VV.\nI problemi economici continuarono nel 2011 e furono aggravati dalla presenza di altre due squadre di J\u016brmala: lo Spartaks e il J\u016brmala (club, quest'ultimo, che assunse il nome precedente del club), le quali usavano tutte lo Slokas Stadium. Fu presa quindi la decisione di giocare a Riga nel Daugava Stadium, assumendo la denominazione di Daugava Riga, dal nome della storica squadra di epoca sovietica."}
{"id": "1160136", "revid": "1647404", "url": "https://it.wikipedia.org/wiki?curid=1160136", "title": "Ringo Starr and His All-Starr Band...", "text": "Ringo Starr and His All-Starr Band... \u00e8 il dodicesimo album solista di Ringo Starr (il primo live), uscito l'8 ottobre 1990 su etichetta Rykodisc.\nL'album documenta il ritorno delle scene di Ringo, avvenuto nel 1989 con il primo tour della All-Starr Band. Si tratta di una band, in continuo cambiamento, comprendente numerose star della musica pop e rock. La prima formazione della All-Starr Band comprendeva Billy Preston, Nils Lofgren, Joe Walsh, Rick Danko, Levon Helm, Dr John, Clarence Clemons e Jim Keltner.\nIl tour ebbe uno straordinario successo e rilanci\u00f2 Ringo, che si sent\u00ec cos\u00ec pronto al ritorno con un nuovo album in studio.\nLa formula \"All-Starr\" piacque a Ringo, che continua a utilizzarla ancora oggi per i suoi tour.\nRingo Starr and His All-Starr Band... \u00e8 stato registrato tra il 3 e il 4 settembre 1989 al Greek Theatre di Los Angeles.\nNote.\nTutte le 12 tracce appaiono nella raccolta \"The Anthology...So Far\"."}
{"id": "1160137", "revid": "1883722", "url": "https://it.wikipedia.org/wiki?curid=1160137", "title": "One Man Dog", "text": "One Man Dog \u00e8 il quinto album di James Taylor, pubblicato dalla Warner Bros. Records nel novembre del 1972. \nTracce.\nBrani composti da James Taylor, eccetto dove indicato"}
{"id": "1160139", "revid": "1318658", "url": "https://it.wikipedia.org/wiki?curid=1160139", "title": "Relazioni internazionali della Lettonia", "text": "Oggi la Repubblica della Lettonia si considera come stato successore della repubblica esistita tra il 1918 e il 1940, quando fu occupata dall'Unione Sovietica.\nDopo la dichiarazione di indipendenza del 21 agosto 1991, la Lettonia \u00e8 divenuto membro delle Nazioni Unite il 17 settembre 1991 e partecipa a molte organizzazioni ONU e ad altri accordi internazionali, tra i quali COE, CSD, IAEA, CERCO, ICES, ICAO, IAEA, UNESCO, UNICEF, Fondo Monetario Internazionale, ICC, e BM/EBRD. \u00c8 anche membro dell'Organizzazione per la sicurezza e la cooperazione in Europa (OSCE) e del Consiglio dell'Atlantico Settentrionale.\nIl 20 settembre 2003, con un referendum, i lettoni hanno votato in favore all'annessione all'Unione europea, divenuta effettiva il 1\u00ba maggio 2004. La Lettonia \u00e8 divenuta membro della NATO il 29 marzo 2004.\nLa Lettonia ha ambasciate in Austria, Bielorussia, Belgio, Canada, Cina, Repubblica Ceca, Danimarca, Estonia, Finlandia, Francia, Germania, Grecia, Israele, Italia, Lituania, Norvegia, Paesi Bassi, Polonia, Portogallo, Regno Unito, Russia, Stati Uniti d'America, Sudafrica, Svezia, Ucraina e Uzbekistan.\nOpera anche nelle Nazioni Unite a New York e Ginevra, nel Consiglio d'Europa, nella rappresentanza nell'Unione Europea degli stati non membri, nell'Organizzazione per la Non Proliferazione delle Armi Chimiche, OSCE, NATO, Organizzazione Mondiale del Commercio e il Consiglio ONU per il Cibo e l'Agricoltura.\nIl consolato generale della Lettonia ha sede in Russia; ci sono Consolati Generali Onorari in Australia, Cipro, India, Israele, e Norvegia; Consolati Onorari in Argentina, Australia, Austria, Bielorussia, Brasile, Canada, Cile, Cipro, Danimarca, Egitto, Finlandia, Francia, Georgia, Germania, Grecia, Islanda, Irlanda, Israele, Italia, Giordania, Kazakistan, Kirghizistan, Libano, Lussemburgo, Messico, Moldavia, Paesi Bassi, Norvegia, Pakistan, Filippine, Polonia, Singapore, Sudafrica, Corea del Sud, Spagna, Svezia, Svizzera, Thailandia, Turchia e Venezuela.\nLa Russia ha espresso dubbi su come la lingua lettone e le leggi di naturalizzazione abbiano avuto effetti sulla popolazione lettone di lingua russa, che nel 2000 ammontava al 32,3% della popolazione totale, percentuale poi scesa al 29% circa, nel 2011. Viceversa, anche la Lettonia \u00e8 interessata alle condizioni di vita dei lettoni che risiedono ancora in Russia. L'ultimo censimento russo ha mostrato che circa 40.000 lettoni vivono in Russia, ma altre fonti alzano tale cifra fino a 50.000-60.000 persone.\nDispute internazionali.\nIl trattato che definisce il confine con la Russia \u00e8 stato firmato e ratificato nel 2007. Con esso la Lettonia rinuncia a ogni rivendicazione territoriale, accettando l'annessione russa di parte del distretto di Abrene che era incluso nella repubblica lettone prebellica e che ora si trova nel Pytalovskij rajon. \nSono in corso le trattative sulla disputa per il confine marittimo con la Lituania (il motivo principale sono i diritti per l'esplorazione per il petrolio).\nDroghe illecite.\nLa Lettonia \u00e8 il punto di imbarco per le oppiacee e la cannabis che proviene dall'Asia centrale e meridionale e che sono dirette verso l'Europa occidentale e la Scandinavia; \u00e8 anche punto di transito della cocaina latino-americana dall'Europa dell'ovest alla CSI."}
{"id": "1160143", "revid": "1745361", "url": "https://it.wikipedia.org/wiki?curid=1160143", "title": "Erisittone", "text": ""}
{"id": "1160148", "revid": "729019", "url": "https://it.wikipedia.org/wiki?curid=1160148", "title": "L\u00edtla D\u00edmun", "text": "L\u00edtla D\u00edmun \u00e8 una piccola isola delle F\u00e6r \u00d8er situata a nord-est di Su\u00f0uroy e a sud di St\u00f3ra D\u00edmun. \u00c8 la pi\u00f9 piccola isola dell'arcipelago - meno di 1\u00a0km\u00b2 di superficie - ed \u00e8 l'unica disabitata (\u00e8 abitata solamente da pecore ed uccelli marini). \u00c8 visibile dai villaggi di Hvalba e di Sandv\u00edk.\nIl suo nome significa \"Piccolo D\u00edmun\", in contrapposizione a St\u00f3ra D\u00edmun (\"Grande Dimun\"). Il linguista faroese Jakob Jakobsen (1864-1918), formul\u00f2 l'ipotesi che \"\u00abDimun\u00bb\" fosse un toponimo pre-norvegese, di origine celtica, con il prefisso \"\u00abdi-\u00bb\" che significa \"\u00abdue\u00bb\".\nMorfologia.\nUn terzo dell'isola, la parte meridionale, \u00e8 costituito unicamente da scogliera; la parte restante risale di quota fino alla vetta del monte \"Sl\u00e6ttirnir\" (414\u00a0m).\nLo sbarco \u00e8 reso difficile dalla morfologia costiera, e pu\u00f2 essere effettuato solo in condizioni meteorologiche e di mare perfette. Le falesie possono essere scalate con l'aiuto delle corde disposte dai proprietari delle pecore.\nStoria.\nL'isola non \u00e8 mai stata abitata dagli esseri umani, ma il bestiame ovino \u00e8 stato lasciato a pascolare sulle ripide pendici sin dai tempi pi\u00f9 antichi, come gi\u00e0 testimoniato dalla \"F\u00e6reyinga saga\" (Saga dei Faroesi) del XIII secolo. Secondo la Saga l'isola sarebbe stata inoltre il sito della battaglia tra Brestur, padre di Sigmundur, e G\u00f8tuskeggjar. La battaglia decret\u00f2 la morte del padre di Sigmund e dei suoi uomini, oltre che la deportazione di Sigmund in Norvegia dove divenne amico di Olaf Trygvasson.\nPer anni l'isola \u00e8 stata propriet\u00e0 della Corona Danese, che decise in seguito di venderla per la sua difficoltosa abitabilit\u00e0 a causa delle pendici ripide sia per l'approdo che per le costruzioni. La propriet\u00e0 \u00e8 passata in mano prevalentemente negli anni ad uomini di Hvalba, che l'hanno utilizzata o affittata sin da allora. L'asta fu tentuta a Hvalba il 24 luglio 1852, ed il prezzo finale fu di 4.820 Rigsdaler, equivalenti a 9.640 Dkk, un'ingente somma per i tempi. Uomini di Hvalba e Sandv\u00edk fecero un'offerta congiunta che super\u00f2 quella del Commissario dell'agenzia reale di vendite di Tv\u00f8royri che era intenzionato ad alzare il prezzo. Gli acquirenti comprarono l'isola a titolo di f\u00e6stet, una sorta di vassallaggio con un dazio fisso, fissato in 40 Dkk per ogni affitto che veniva stipulato e 10 Dkk ogni volta che veniva registrato un nuovo proprietario. Nel 1911 fu fissato un riscatto finale di 1.000 Dkk e da allora L\u00edtla D\u00edmun \u00e8 divenuta l'unica isola privata delle F\u00e6r \u00d8er."}
{"id": "1160149", "revid": "1543377", "url": "https://it.wikipedia.org/wiki?curid=1160149", "title": "Jaunie\u0161u futbola klubs Olimps", "text": "Il Jaunie\u0161u futbola klubs Olimps (in lettone \"Club calcistico giovanile Olimpia\"), o pi\u00f9 semplicemente Olimps R\u012bga, \u00e8 stata una societ\u00e0 calcistica lettone di Riga.\nStoria.\nIl club fu fondato nel 2005 perch\u00e9 vi erano sette squadre nella massima divisione lettone. Fu formata da giocatori Under-21 dello Skonto-2, del Metalurgs Liepaja-2 e del Ventspils-2, squadre riserve di Skonto Riga, Metalurgs Liepaja e Ventspils. Nel 2005 la squadra retrocesse in seconda serie, ma fece ritorno in Virsl\u012bga gi\u00e0 alla fine del 2006 vincendo il campionato cadetto lettone.\nNel 2007 fin\u00ec nuovamente ultima, ma non perse la categoria in quanto non erano previste retrocessioni: riusc\u00ec, inoltre, ad ottenere l'accesso alla Coppa UEFA 2008-2009, come finalista (perdente) della Coppa di Lettonia; l'avventura in Europa fin\u00ec per altro al primo turno preliminare, eliminati dagli irlandesi del St Patrick's.\nLa stagione 2008 si concluse con un nuovo ultimo posto e la retrocessione: la situazione debitoria del FK R\u012bga, per\u00f2, port\u00f2 quest'ultimo club a fondersi con l'Olimps, dando vita al \"JFK Olimps/RFS\": la squadra pot\u00e9 quindi rimanere in massima serie. Per la prima volta nel 2009 la squadra evit\u00f2 l'ultimo posto, finendo quinta; ottenne la salvezza anche nel 2010 con l'ottavo posto finale (su dieci squadre), ritrovando l'originale denominazione.\nNel 2011 ha subito, invece, una nuova retrocessione, finendo ultima e sciogliendosi.\nGiocatori.\nGrazie alle sue caratteristiche \u00e8 stata la squadra pi\u00f9 giovane d'Europa: nel 2011 aveva una media di et\u00e0 di poco superiore ai 19 anni."}
{"id": "1160150", "revid": "308552", "url": "https://it.wikipedia.org/wiki?curid=1160150", "title": "Argentina (torrente)", "text": "L'Argentina (gi\u00e0 chiamato Fiumara di Taggia) \u00e8 un fiume a carattere torrentizio della Liguria lungo circa 40\u00a0km.\nPercorso.\nIl torrente nasce presso il Monte Saccarello nel comune di Triora, scorre lungo la Valle Argentina e sfocia nel Mar Ligure ad Arma di Taggia.\nIn totale, \u00e8 lungo circa 40\u00a0km. Il suo principale affluente \u00e8 il torrente Carpasina (che si immette dalla sinistra sopra l'abitato di Badalucco, nome dovuto al passaggio [nei pressi dell'abitato di Carpasio), seguito poi dall'Oxentina (l'unico tributario importante di destra che si immette in localit\u00e0 Oxentina, qualche km sotto l'abitato di Badalucco) e il Capriolo (che si immette dalla sinistra nei pressi dell'abitato di Molini di Triora, sul suo percorso anticamente si trovavano vari mulini per macinare il grano, mulini che danno il nome al paese di Molini).\nNel suo corso passa nei comuni di Triora, Molini di Triora, Montalto Carpasio, Badalucco e Taggia; il suo bacino idrografico comprende inoltre il comune di Castellaro e, per una piccola porzione di Baiardo.\nAmbiente.\nIl torrente Argentina non ha una grande portata perch\u00e9 l'impluvio del versante meridionale del Monte Saccarello \u00e8 composto da terreni calcarei assai permeabili. Inoltre il versante settentrionale del Monte Saccarello d\u00e0 origine al Tanarello, ramo sorgentizio del pi\u00f9 famoso Tanaro, principale affluente in destra idrografica del Po e uno dei principali fiumi italiani per portata, lunghezza e bacino idrografico.\nNel bacino dell'Argentina insistono diversi SIC:\n- le parti superiori dei tributari di destra compresi tra il rio Gavano e il torrente Oxentina sono\ninclusi nel SIC 1315407 (M. Ceppo);\n- a monte di Molini di Triora il Sic 1314611 (M. Gerbonte) \u00e8 delimitato a levante dal torrente\nArgentina;\n- il SIC 1314610 (M. Saccarello - M. Front\u00e8) interessa la porzione superiore dell'Argentina\nstesso e buona parte del Capriolo;\n- il SIC 1315503 (M. Carpasina) comprende la parte superiore del Carpasina.\nInoltre la parte alta della Valle \u00e8 compresa nel Parco Regionale delle Alpi Liguri (zona di Monte Gerbonte e pendici del Saccarello e Front\u00e8).\nI laghi alpini.\nIl fiume Argentina forma, nel suo tragitto fino al mare, piccoli laghetti alpini a Molini di Triora, Badalucco e Montalto Ligure, alcuni di questi presentano acque calde e spiagge soleggiate che attirano numerosi turisti."}
{"id": "1160152", "revid": "174925", "url": "https://it.wikipedia.org/wiki?curid=1160152", "title": "Valori Plastici", "text": ""}
{"id": "1160153", "revid": "74801", "url": "https://it.wikipedia.org/wiki?curid=1160153", "title": "Circondario di Freudenstadt", "text": "Il circondario di Freudenstadt \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Karlsruhe."}
{"id": "1160154", "revid": "112058313", "url": "https://it.wikipedia.org/wiki?curid=1160154", "title": "Time Takes Time", "text": "Time Takes Time \u00e8 il dodicesimo album solista di Ringo Starr, uscito il 22 maggio 1992 su etichetta Private Music. L'album segna il ritorno di Ringo a un disco in studio dopo 9 anni. Il singolo \"Weight of the World\" \u00e8 l'ultimo singolo di Ringo Starr a entrare nelle classifiche inglesi e americane. Il singolo conteneva anche una cover della canzone \"Don't Be Cruel\", che per\u00f2 non \u00e8 inclusa nell'album. Nell'album suona James Hutchinson, noto per le collaborazioni con Joe Cocker, Etta James, Eric Burdon, Bonnie Raitt, Tina Arena, Brian Wilson, Paul Young, Willie Nelson, Neil Diamond, Elton John e Maria Muldaur.\nDescrizione.\nInizialmente Starr aveva intenzione di provare quattro produttori e selezionare il migliore per registrare l'intero album, scegliendo quindi di lavorare con produttori quali Don Was, Peter Asher, Phil Ramone e Jeff Lynne. L'album \u00e8 stato registrato sporadicamente tra marzo e settembre 1991 e terminato nel febbraio 1992. Il materiale \u00e8 stato scritto prevalentemente da autori esterni, con Starr che ha scritto tre canzoni. \"Time Takes Time\" ha segnato anche la prima alleanza di Starr con Mark Hudson, che ha collaborato per le voci e gli arrangiamenti di base su alcuni dei brani prodotti da Ramone.\nAccoglienza.\nBen accolto al momento della pubblicazione, molti critici hanno indicato \"Time Takes Time\" come il miglior album di Starr fin da \"Ringo\" del 1973. La rivista \"Rolling Stone\" ha scritto: \"L'album pi\u00f9 consistente e pi\u00f9 sveglio del batterista fin dai tempi di \"Ringo\", del 1973\". L'uscita \u00e8 stata tuttavia accolta con indifferenza dal pubblico, e quindi non \u00e8 riuscito a entrare in classifica. Il singolo \"Weight of the World\" \u00e8 riuscito comunque a raggiungere il numero 74 nel Regno Unito."}
{"id": "1160155", "revid": "767487", "url": "https://it.wikipedia.org/wiki?curid=1160155", "title": "Tancredi Milone", "text": "Biografia.\nAllievo di Giovanni Toselli (fondatore del teatro dialettale piemontese) recit\u00f2 per anni nella Compagnia diretta dallo stesso Toselli diventandone condirettore.\nFu insuperabile interprete della parte del \"Capo Sezione\" nelle \"Miserie 'd mons\u00f9 Travet\" di Vittorio Bersezio. Nel 1869-70 fond\u00f2 \"La Compagnia Subalpina\" (prima con Antonio Cavalli e Teodoro Cuniberti poi con Francesco Ferrero, Teresa Rosano ed Enrico Gemelli) che, il 2 marzo 1871 al teatro Nazionale di Genova ottenne uno strepitoso successo nella commedia \"Son neir, son ross, son bianch\" di E.Gemelli. Altro successo memorabile l'ottenne il 12 marzo 1872 al teatro Rossini di Torino in \"Luisa d'Ast\" di Mario Leoni; e l'8 gennaio 1886 ne \"Lj mal nutr\u00ec\", sempre di M. Leoni al Teatro d'Angennes (poi Giandoja) di Via Principe Amedeo a Torino.\nDiresse, con Giovanni Toselli ed Enrico Gemelli, la grande compagnia La Torinese formatasi nel 1880, poi, scioltasi questa, form\u00f2 prima una compagnia insieme con E. Gemelli e P. Vaser, poi un'altra con D. Berlenda.\nPer meriti artistici ottenne il Cavalierato della Corona d'Italia. \nScrisse una interessante opera intitolata \"Memorie e documenti del teatro piemontese\" con la quale ci lasci\u00f2 una preziosa testimonianza dei primordi del teatro dialettale pedemontano e puntualizz\u00f2 le varie fasi della carriera artistica del suo maestro G. Toselli.\nEbbe una figlia, Giuseppina Milone Romagnoli, anche lei ottima attrice del teatro dialettale piemontese, che recit\u00f2 per anni nelle pi\u00f9 importanti compagnie dell'epoca, riscuotendo unanimi consensi di pubblico e di critica.\nA lui \u00e8 dedicata la biblioteca civica \"Tancredi Milone\" di Venaria Reale."}
{"id": "1160158", "revid": "6923", "url": "https://it.wikipedia.org/wiki?curid=1160158", "title": "Free Books", "text": "Free Books \u00e8 stata una casa editrice italiana che pubblicava fumetti provenienti da tutto il mondo. La sua produzione comprendeva fumetti italiani, comics, fumetti sudamericani, manga, manhwa e manhua.\nNata dalle ceneri di una precedente esperienza dell'editore, la Free Comics creata da Dario Maria Gulli, Free Books dal 2004 ha attuato una politica editoriale ad ampio spettro in ambito fumettistico pubblicando sin dall'inizio produzioni delle provenienze pi\u00f9 disparate (italiane, statunitensi e sudamericane). Nel 2005 \u00e8 nata Free Seishin, un'etichetta attraverso cui l'editore pubblica opere provenienti dall'estremo oriente (manga, manhwa e manhua).\nTra i principali titoli pubblicati \"Strangers in Paradise\", l'ottava stagione di \"Buffy\", \"Krazy Kat\", \"Steve Canyon\", \"L'et\u00e0 del bronzo\" e il bonellide \"L'Insonne\".\nMolte opere, soprattutto per quel che riguarda la Free Seishin, sono state nel corso degli anni interrotte, tra queste \"Mahoromatic\", \"Kana\" e \"La condanna\" (in originale \"Tetragrammaton Labyrinth\").\nNel 2004 la direzione editoriale \u00e8 passata ad Andrea Materia che l'ha mantenuta (coordinando uno staff formato tra gli altri da Giuseppe Pollicelli, Francesco Spreafico, Michele Amadesi e Dario Mattaliano) fino al 2008. Dal 2009 il direttore editoriale \u00e8 diventato Alessandro Bottero.\nNel 2014 la casa editrice \u00e8 fallita."}
{"id": "1160159", "revid": "339392", "url": "https://it.wikipedia.org/wiki?curid=1160159", "title": "Schwarzwald-Baar", "text": ""}
{"id": "1160160", "revid": "46931", "url": "https://it.wikipedia.org/wiki?curid=1160160", "title": "Esami post-mortem", "text": ""}
{"id": "1160165", "revid": "486946", "url": "https://it.wikipedia.org/wiki?curid=1160165", "title": "Alb-Donau", "text": ""}
{"id": "1160167", "revid": "486946", "url": "https://it.wikipedia.org/wiki?curid=1160167", "title": "Olimps Riga", "text": ""}
{"id": "1160169", "revid": "643662", "url": "https://it.wikipedia.org/wiki?curid=1160169", "title": "FK Jurmala", "text": ""}
{"id": "1160171", "revid": "106825233", "url": "https://it.wikipedia.org/wiki?curid=1160171", "title": "Walking Man", "text": "Walking Man \u00e8 il sesto album in studio di James Taylor, pubblicato nel giugno del 1974.\nTracce.\nBrani composti da James Taylor, eccetto dove indicato."}
{"id": "1160172", "revid": "1155", "url": "https://it.wikipedia.org/wiki?curid=1160172", "title": "Plecostomus", "text": ""}
{"id": "1160177", "revid": "339392", "url": "https://it.wikipedia.org/wiki?curid=1160177", "title": "Sanofi-Aventis", "text": ""}
{"id": "1160179", "revid": "1543377", "url": "https://it.wikipedia.org/wiki?curid=1160179", "title": "Futbola Klubs R\u012bga", "text": "Il Futbola Klubs R\u012bga \u00e8 stata una societ\u00e0 calcistica lettone di Riga.\nStoria.\nLa squadra fu costituita nel 1999 e nello stesso anno vinse la Coppa di Lettonia grazie al successo nella finale contro i rivali cittadini dello .\nHa partecipato alla Coppa UEFA nella stagione 1999/00, dove affront\u00f2 gli svedesi dell'Helsingborg conseguendo uno 0-0 in casa e uno 0-5 in trasferta. Fu sciolta nel 2008."}
{"id": "1160189", "revid": "76652", "url": "https://it.wikipedia.org/wiki?curid=1160189", "title": "Ken'ichi Fukui", "text": "Fukui vinse il premio Nobel per la chimica nel 1981 insieme con Roald Hoffmann, per i loro studi indipendenti sul meccanismo delle reazioni chimiche. In particolare il suo lavoro si focalizz\u00f2 sul ruolo delle interazioni fra gli orbitali di frontiera nelle reazioni chimiche: specificamente le molecole tendono a condividere gli elettroni presenti negli orbitali di frontiera, pi\u00f9 distanti dai nuclei e quindi pi\u00f9 debolmente legati, con l'orbitale HOMO (orbitale molecolare a pi\u00f9 alta energia occupato) che tende a interagire con il LUMO (orbitale molecolare a pi\u00f9 bassa energia non occupato) generando una nuova configurazione stabilizzata.\nKen'ichi Fukui insegn\u00f2 chimica fisica all'Universit\u00e0 di Kyoto dal 1951 al 1982, fu presidente del Kyoto Institute of Technology tra il 1982 e il 1988 e membro dell'Accademia Internazionale di Scienze Quantistiche Molecolari."}
{"id": "1160190", "revid": "1632387", "url": "https://it.wikipedia.org/wiki?curid=1160190", "title": "Cuore d'inchiostro", "text": "Cuore d'inchiostro (titolo originale \"Tintenherz\") \u00e8 un romanzo fantasy per ragazzi scritto da Cornelia Funke pubblicato nel 2003 ed \u00e8 il primo libro di una trilogia che comprende anche \"Veleno d'inchiostro\", pubblicato nel 2005, ed un terzo volume, \"Alba d'inchiostro\", la cui uscita \u00e8 avvenuta nel 2008.\nTrama.\nIl romanzo parla di una ragazza di nome Meggie la cui vita subisce un drastico cambiamento quando scopre che suo padre, un rilegatore di nome Mortimer (detto \"Mo\"), ha l'insolita capacit\u00e0 di far uscire i personaggi dai libri leggendoli ad alta voce. Un bandito di nome Capricorno, fatto uscire per errore dal libro \"Cuore d'inchiostro\", perseguita Mo e Meggie per sfruttare la sua prodigiosa voce. Nove anni prima, dal libro erano usciti anche il brigante amico di Capricorno, di nome Basta, e un mangiafuoco, di nome Dita di Polvere con la sua martora cornuta, mentre erano entrati Teresa, madre di Meggie e i suoi due gatti. I personaggi affrontano moltissime peripezie, tradimenti, fughe e prigionie in una corsa contro il tempo...\nPersonaggi.\nMeggie\nDita di Polvere\nCapricorno\nTeresa\nGwin\nFarid\nElinor\nFenoglio\nBasta\nMortola\nDario\nL'Ombra\nTrasposizioni cinematografiche.\nIl 20 febbraio 2009 \u00e8 uscito il film \"Inkheart - La leggenda di cuore d'inchiostro\" della Warner Bros. e New Line Cinema, con protagonista Brendan Fraser, Eliza Bennett, Paul Bettany, Andy Serkis, Jim Broadbent e Helen Mirren."}
{"id": "1160195", "revid": "161374", "url": "https://it.wikipedia.org/wiki?curid=1160195", "title": "Gulp", "text": ""}
{"id": "1160198", "revid": "161374", "url": "https://it.wikipedia.org/wiki?curid=1160198", "title": "Gulp!", "text": ""}
{"id": "1160201", "revid": "1442080", "url": "https://it.wikipedia.org/wiki?curid=1160201", "title": "Alessandro Longhi", "text": "Biografia.\nDopo aver ricevuto i primi rudimenti d'arte dal padre, lavor\u00f2 come apprendista sotto Giuseppe Nogari. Divent\u00f2 un artista affermato dopo il 1757-8, quando present\u00f2 la sua prima mostra di quadri.\n\u00c8 particolarmente noto per i numerosi dipinti che produsse per la famiglia Pisani, tra i quali si ricorda \"La famiglia del Procurator Luigi Pisani\". Sebbene avesse ricevuto i suoi primi insegnamenti dal padre Pietro, non segu\u00ec il suo stile, bens\u00ec quello del suo secondo maestro Nogari. Come Sebastiano Bombelli, era solito dipingere alti funzionari veneziani in abiti ufficiali, nei quali sottolineava il loro stato sociale mettendo in evidenza le vistose parrucche e le raffinate vesti."}
{"id": "1160212", "revid": "1745361", "url": "https://it.wikipedia.org/wiki?curid=1160212", "title": "Erisittone di Atene", "text": "Erisittone \u00e8 una figura della mitologia greca. Figlio del primo mitologico re di Atene, Cecrope e di Aglauro.\nMitologia.\nNon ebbe figli ed i miti ci tramandano solo che and\u00f2 in viaggio verso Delo, da dove cerc\u00f2 di riportare una vecchia statua d'Ilizia, ma mor\u00ec sulla strada del ritorno."}
{"id": "1160213", "revid": "339392", "url": "https://it.wikipedia.org/wiki?curid=1160213", "title": "FK Riga", "text": ""}
{"id": "1160214", "revid": "1883722", "url": "https://it.wikipedia.org/wiki?curid=1160214", "title": "In the Pocket (James Taylor)", "text": "In the Pocket \u00e8 l'ottavo album in studio di James Taylor, pubblicato nel giugno del 1976.\nTracce.\nBrani composti da James Taylor, eccetto dove indicato."}
{"id": "1160219", "revid": "1305772", "url": "https://it.wikipedia.org/wiki?curid=1160219", "title": "Sovana (disambigua)", "text": "Vini.\nSovana \u00e8 la denominazione dei seguenti vini DOC prodotti nei territori comunali di Sorano, Pitigliano e Manciano"}
{"id": "1160221", "revid": "371529", "url": "https://it.wikipedia.org/wiki?curid=1160221", "title": "Ringo Starr and His Third All-Starr Band-Volume 1", "text": "Ringo Starr and His Third All-Starr Band-Volume 1 \u00e8 il quattordicesimo album solista di Ringo Starr (il terzo live), uscito solo negli USA il 12 agosto 1997 su etichetta Blockbuster.\nTerzo album live per Ringo Starr e la sua All-Starr Band, che questa volta comprende:\nZak Starkey, John Entwistle, Billy Preston, Felix Cavaliere, Randy Bachman, Mark Ferner e Mark Rivera.\nRegistrato il 27 giugno 1995 alla Budokan, in Giappone.\nNonostante il titolo, non ci sar\u00e0 nessun \"Ringo Starr and His third All-Starr Band-Volume 2\"\nNote.\n\"People got to be free\", \"Boris the spider\" e \"You ain't seen nothin' yet\" appaiono sulla compilation \"The Anthology...So Far\"."}
{"id": "1160222", "revid": "647919", "url": "https://it.wikipedia.org/wiki?curid=1160222", "title": "Kamikazen, ultima notte a Milano", "text": ""}
{"id": "1160224", "revid": "339392", "url": "https://it.wikipedia.org/wiki?curid=1160224", "title": "October City", "text": ""}
{"id": "1160230", "revid": "767487", "url": "https://it.wikipedia.org/wiki?curid=1160230", "title": "Suntribe", "text": "Suntribe \u00e8 un gruppo musicale femminile estone, formato interamente da studentesse, che nel 2005 hanno rappresentato l'Estonia all'Eurofestival tenutosi a Kiev, in Ucraina.\nBiografia.\nIl gruppo ha partecipato all'Eurovision Song Contest 2005 dopo aver vinto l'Eurolaul, il concorso nazionale annuale di preselezione per partecipare alla manifestazione europea, vincendo la competizione con la canzone \"Let's Get Loud\" (scritta da Sven L\u00f5hmus). Il loro rivale pi\u00f9 temibile era costituito da uno dei loro stessi membri, Laura P\u00f5ldvere, che partecipava alla competizione come solista con la sua canzone \"Moonwalk\" con la quale ha avuto 9906 voti. Tuttavia, per il terzo anno consecutivo, il televoto ha confermato la predilezione del pubblico estone per le girl-band, attribuendo alle Suntribe 10583 voti, permettendo loro di staccare il biglietto per Kiev.\nImmediatamente dopo la manifestazione, il gruppo ha pubblicato un secondo singolo dal titolo \" Ei Tunne Mind\", per poi sciogliersi poco dopo.\nFormazione.\nIl gruppo originario era formato da quattro ragazze: \nIn seguito si \u00e8 unita una quinta componente, Daana Ots."}
{"id": "1160240", "revid": "44627", "url": "https://it.wikipedia.org/wiki?curid=1160240", "title": "Prodotto scalare standard", "text": ""}
{"id": "1160241", "revid": "965296", "url": "https://it.wikipedia.org/wiki?curid=1160241", "title": "Scafoide", "text": ""}
{"id": "1160242", "revid": "44627", "url": "https://it.wikipedia.org/wiki?curid=1160242", "title": "Prodotto scalare euclideo", "text": ""}
{"id": "1160244", "revid": "339392", "url": "https://it.wikipedia.org/wiki?curid=1160244", "title": "Cornelio Agrippa", "text": ""}
{"id": "1160246", "revid": "599013", "url": "https://it.wikipedia.org/wiki?curid=1160246", "title": "Capalbio bianco", "text": "Il Capalbio bianco \u00e8 una variet\u00e0 di vino Capalbio prodotto nell'area meridionale della provincia di Grosseto, nei territori comunali di Capalbio, Manciano, Magliano in Toscana e Orbetello.\nAbbinamenti gastronomici.\nSi consiglia con piatti a base di pesce e con gli antipasti:\nProduzione.\n\"Provincia, stagione, volume in ettolitri\""}
{"id": "1160254", "revid": "599013", "url": "https://it.wikipedia.org/wiki?curid=1160254", "title": "Capalbio Vin Santo", "text": "Il Capalbio Vin Santo \u00e8 una variet\u00e0 di vino Capalbio prodotto nell'area meridionale della provincia di Grosseto, nei territori comunali di Capalbio, Manciano, Magliano in Toscana e Orbetello.\nInvecchiamento.\nIl disciplinare prevede un obbligo di invecchiamento di 3 anni (2 dei quali in caratelli).\nProduzione.\n\"Provincia, stagione, volume in ettolitri\""}
{"id": "1160265", "revid": "1745361", "url": "https://it.wikipedia.org/wiki?curid=1160265", "title": "The 25th Hour", "text": "The 25th Hour \u00e8 il quinto album in studio della power metal/progressive metal band Vision Divine, uscito il 25 giugno 2007 sotto etichetta Scarlet Records ed \u00e8 il loro terzo concept album. \u00c8 il primo album registrato con l'attuale tastierista Alessio Lucatti, l'attuale batterista Alessandro Bissa \"Bix\" e l'attuale bassista Cristiano Bertocchi, nonch\u00e9 l'ultimo album registrato con Michele Luppi alla voce.\nIl disco.\nQuesto concept \u00e8 la continuazione della storia di \"Stream of Consciousness\", nel quale il protagonista entr\u00f2 in un vortice di pazzia pur di venire a conoscenza del vero significato della vita. \"The 25th Hour\" si svolge 40 anni dopo la fine di \"Stream\", il protagonista \u00e8 sempre pi\u00f9 disperato e solo (viene anche abbandonato dal suo fidato angelo custode che era rimasto con lui per tutto questo tempo), per la prima volta dopo tutti questi anni ha dei momenti di lucidit\u00e0 e viene in contatto con degli spiriti (la cui esistenza passata \u00e8 in qualche modo collegata alla sua) che gli faranno ritrovare se stesso. Questo processo rischier\u00e0 di portarlo nuovamente al suicidio, ma prima che questo si compia, Dio decide di fermarlo facendolo morire di morte naturale e dandogli cos\u00ec la possibilit\u00e0 di trovare la pace eterna, salendo in Paradiso."}
{"id": "1160266", "revid": "1883722", "url": "https://it.wikipedia.org/wiki?curid=1160266", "title": "Greatest Hits (James Taylor)", "text": "Greatest Hits \u00e8 la prima raccolta di James Taylor, pubblicata nel novembre del 1976.\nLa compilation contiene un brano inedito in versione live (\"Steamroller\") e due brani reincisi nel 1976 (\"Carolina in My Mind\" e \"Something in the Way She Moves\").\nL'album ebbe un grande successo, ottenendo il disco di platino."}
{"id": "1160268", "revid": "599013", "url": "https://it.wikipedia.org/wiki?curid=1160268", "title": "Capalbio Vermentino", "text": "Il Capalbio Vermentino \u00e8 una variet\u00e0 di vino Capalbio prodotto nell'area meridionale della provincia di Grosseto, nei territori comunali di Capalbio, Manciano, Magliano in Toscana e Orbetello.\nProduzione.\n\"Provincia, stagione, volume in ettolitri\""}
{"id": "1160270", "revid": "71155", "url": "https://it.wikipedia.org/wiki?curid=1160270", "title": "Serpente monetario", "text": "Con l'espressione informale serpente monetario (a volte anche: serpente monetario europeo) si indica un accordo stipulato nel 1972 dagli Stati dell'allora Comunit\u00e0 economica europea (Germania Occidentale, Francia, Italia e Benelux) per mantenere un margine di fluttuazione predeterminato e ridotto tra le valute comunitarie e tra queste e il dollaro.\nStoria.\nI primi provvedimenti che portano al serpente monetario sono stabiliti il 21 marzo e vengono perfezionati nell'accordo di Basilea del 10 aprile. L'accordo, che entra in vigore il 24 aprile, imponeva margini di fluttuazione del 2,25% intorno alle parit\u00e0 monetarie delle valute degli stati membri, un valore dimezzato rispetto a quello stabilito dagli Accordi di Washington. Il margine del 4,5% viene invece mantenuto per il cambio tra ciascuna valuta comunitaria e il dollaro.\nOltre ai sei Stati allora membri, il Regno Unito, l'Irlanda, la Danimarca e la Norvegia presero parte all'iniziativa.\nCon l'accordo che diede corpo al serpente monetario gli stati membri si prefiggevano di garantire la stabilit\u00e0 monetaria necessaria a salvare il meccanismo dei prezzi di sostegno della politica agricola comune.\nCon l'istituzione del Fondo Europeo di Cooperazione Monetaria (19-20 ottobre 1972) la Comunit\u00e0 europea predispone uno strumento per garantire il controllo delle fluttuazioni dei cambi. Il fondo, che pu\u00f2 considerarsi come un tentativo di creare il primo organo bancario centrale, aveva lo scopo di contenere le situazioni di debito o credito delle banche centrali provocate dagli interventi di stabilizzazione dei cambi richiesti in ottemperanza all'accordo. Sar\u00e0 seguito dall'Istituto monetario europeo (1\u00ba gennaio 1994), ed infine dalla Banca Centrale Europea (1\u00ba gennaio 1999).\nIl meccanismo di controllo delle fluttuazioni venne in breve tempo travolto dal peggiorare della situazione economica. La crisi petrolifera del 1973 innesc\u00f2 un forte e generale aumento dei prezzi, il quale caus\u00f2 fluttuazioni nei cambi oltre i margini prestabiliti e provoc\u00f2 diversi ingressi e uscite temporanei di alcuni Paesi dal sistema.\nRegno Unito e Irlanda ne uscirono nel giugno 1972, seguiti nel febbraio 1973 dall'Italia e nel gennaio 1974 dalla Francia. La lira italiana rest\u00f2 fuori dal sistema fino alla vigilia dell'entrata in funzione del Sistema monetario europeo, nel 1979.\nContesto.\nL'accordo del 1972 nasce per garantire stabilit\u00e0 monetaria ed \u00e8 la diretta conseguenza della fine della convertibilit\u00e0 del dollaro in oro decisa dal presidente Richard Nixon, che pone termine agli accordi di Bretton Woods. Il serpente monetario precorre l'istituzione del Sistema monetario europeo del 1978 ed \u00e8 considerato il primo passo del percorso che condurr\u00e0 all'unione monetaria e, infine, all'euro.\nValutazione.\nL'istituzione del serpente monetario non ebbe i risultati desiderati.\nIncapaci a contenere le fluttuazioni dei cambi e in disaccordo sulla politica economica da perseguire per contrastare gli effetti della crisi petrolifera, molti degli stati partecipanti abbandonarono il sistema durante la sua pur breve vita.\nSolo il marco tedesco, il fiorino olandese, il franco belga e la corona danese restarono vincolati dagli accordi fino alla loro definitiva uscita di scena."}
{"id": "1160271", "revid": "38120", "url": "https://it.wikipedia.org/wiki?curid=1160271", "title": "Resta vile maschio dove vai", "text": ""}
{"id": "1160272", "revid": "38120", "url": "https://it.wikipedia.org/wiki?curid=1160272", "title": "Resta vile maschio, dove vai", "text": ""}
{"id": "1160276", "revid": "38120", "url": "https://it.wikipedia.org/wiki?curid=1160276", "title": "Resta vile maschio dove vai?", "text": ""}
{"id": "1160281", "revid": "122315", "url": "https://it.wikipedia.org/wiki?curid=1160281", "title": "Galliforme", "text": ""}
{"id": "1160282", "revid": "599013", "url": "https://it.wikipedia.org/wiki?curid=1160282", "title": "Capalbio rosato", "text": "Il Capalbio rosato \u00e8 una variet\u00e0 di vino Capalbio prodotto nell'area meridionale della provincia di Grosseto, nei territori comunali di Capalbio, Manciano, Magliano in Toscana e Orbetello."}
{"id": "1160285", "revid": "1652635", "url": "https://it.wikipedia.org/wiki?curid=1160285", "title": "Marzo 1821", "text": "Marzo 1821 \u00e8 un'ode di Alessandro Manzoni.\nL'antefatto.\nQuando esplosero i moti piemontesi del marzo 1821, Vittorio Emanuele I abdic\u00f2 il 13, lasciando il trono al fratello Carlo Felice. Poich\u00e9 questi si trovava a Modena, dove era duchessa la nipote Maria Beatrice, la reggenza provvisoria fu assunta subito da Carlo Alberto, che il giorno successivo concesse la Costituzione. I patrioti esultarono e il passaggio del Ticino da parte dei Savoia pareva imminente, con la conseguente liberazione del Lombardo-Veneto dal dominio austriaco. Manzoni si lasci\u00f2 prendere dall'entusiasmo scrivendo la poesia in appena tre giorni, tra il 15 e il 17 marzo.\nLa poesia.\nManzoni immagina che l'esercito liberatore abbia gi\u00e0 varcato il confine e quindi rappresenta lo stato d'animo dei piemontesi e la volont\u00e0 di liberare, non solo la Lombardia, ma anche tutta l'Italia oppressa.\nL'ode \u00e8 dedicata al poeta tedesco Theodor Franz K\u00f6rner, per ricordare ai tedeschi che anche loro, nel momento in cui erano oppressi, avevano lottato per i loro diritti. In quel momento Dio li aveva aiutati in questa battaglia, perch\u00e9, essendo giusto e padre di tutte le genti del mondo, vuole la libert\u00e0 di tutti i popoli. La guerra degli italiani \u00e8 giusta e santa perch\u00e9 ogni popolo deve essere libero.\n\"Marzo 1821\" si compone di tredici strofe di otto decasillabi ciascuna. Il 2\u00b0, il 3\u00b0, il 6\u00b0 e il 7\u00b0 verso hanno una rima baciata. Il 4\u00b0 e l'8\u00b0 sono tronchi e rimano fra loro. Questo avviene sempre, tranne nella prima strofa, dove il 1\u00b0 verso rima col 5\u00b0.\nLa poesia si apre con un andamento anaforico, comune a tutta l'opera, mettendo in rilievo la solennit\u00e0 del giuramento dei Piemontesi (cui fa eco quello degli \u00abaltri forti\u00bb, i Lombardi), i liberatori che hanno varcato il Ticino: \n \nLa strofa terza e quarta sottolineano l'inscindibilit\u00e0 tra l'Italia e gli Italiani, grazie all'uso dell'adynaton: cos\u00ec come \u00e8 impossibile, infatti, separare gli affluenti dal fiume in cui sfociano (\u00abChi potr\u00e0 della gemina Dora, della Bormida al Tanaro sposa, del Ticino e dell'Orba selvosa, scerner l'onde confuse nel Po\u00bb, vv. 17-20), allo stesso modo i cittadini sono inevitabilmente legati alla propria patria, e colui che potr\u00e0 \u00abscerner l'onde confuse nel Po\u00bb li risospinger\u00e0 \u00abai prischi dolor\u00bb. (v. 28)\nDopo il richiamo alla prigionia passata, l'autore si rivolge agli stranieri, cercando di render loro manifesta l'ingiustizia che perpetuano, attraverso l'immagine dell'Italia \u00abche tutta si scote, dal Cenisio alla balza di Scilla\u00bb (vv. 45-46), e ammonendoli per aver tradito il \u00abgiuro\u00bb compiuto, quello cio\u00e8 di rispettare il principio di nazionalit\u00e0.\nIl movente politico e storico sfuma per\u00f2 nella strofa settima, lasciando che ad ergersi a protagonista sia la tematica etico-religiosa. Di fronte alla realt\u00e0 storica, la volont\u00e0 superiore del Dio \u00abche \u00e8 padre di tutte le genti\u00bb (v. 69) prevale senza soluzione di continuit\u00e0. Gli oppressori conobbero l'oppressione, venendone liberati dalla giustizia divina. Allo stesso modo, lo spirito di fratellanza e amore che discende dal comune Padre, chiama tutti i popoli ad essere liberi, assecondando il Dio evangelico che si ribella ad ogni forma di \u00abservaggio\u00bb: \u00abDio rigetta la forza straniera; / ogni gente sia libera, e pera / della spada l'iniqua ragion\u00bb (vv. 54-56).\nQuesti motivi occupano tre strofe; nella decima Manzoni rivolge un canto d'amore all'Italia, raffigurandola come un'unica nazione, divisa solo dalle contingenze storiche. Il finale di \"Marzo 1821\" esprime come logica conseguenza la speranza di una vittoria definitiva, in modo che l'Italia sia \u00abal convito de' popoli assisa\u00bb (v. 94); in caso contrario \u00abpi\u00f9 serva, pi\u00f9 vil, pi\u00f9 derisa / sotto l'orrida verga star\u00e0\u00bb (vv. 95-96); ma lascia anche spazio alla mestizia per chi non potr\u00e0 prendere parte alla liberazione nazionale, e dovr\u00e0 raccontare gli avvenimenti senza avervi preso parte.\nLa vicenda compositiva.\nPochi giorni dopo la composizione dell'ode, per\u00f2, il moto liberale piemontese fu represso. L'8 aprile le forze ribelli vennero sconfitte a Novara dagli austriaci, il cui intervento era stato sollecitato da Carlo Felice. In seguito all'arresto dell'amico Federico Confalonieri, avvenuto il 13 dicembre, Manzoni stim\u00f2 prudente eliminare il manoscritto, custodendolo nella memoria. L'ode fu quindi riscritta solo nel 1848, dopo le cinque giornate di Milano, e pubblicata assieme a \"Il Proclama di Rimini\" presso Redaelli. \nIl periodo della nuova composizione \u00e8 compreso tra i mesi di marzo e giugno. Secondo Cesare Cant\u00f9, la tredicesima strofa non avrebbe fatto parte del testo originario, ma sarebbe stata aggiunta nella nuova occasione, permettendo un collegamento ideale tra le \u00abgiornate del nostro riscatto\u00bb e i recentissimi eventi milanesi. A sostegno dell'ipotesi pu\u00f2 essere anche addotta la rottura operata in questo caso dal Manzoni, che non aveva mai usato un numero dispari di strofe. \nLa poesia dovette comunque circolare oralmente gi\u00e0 dopo la prima stesura, come si evince leggendo il cosiddetto \"Giuramento di Pontida\", nelle \"Fantasie\" di Giovanni Berchet (1829). Nella lunga romanza del Berchet, infatti, l'anaforica ripetizione iniziale di \u00abL'han giurato\u00bb ricalca l'identica espressione incipitaria e anaforica del componimento manzoniano. L'analogia si estende alla materia trattata e al modo in cui viene affrontata: entrambi si configurano come inni patriottici e come una chiamata alle armi per cacciare lo straniero da una terra non sua.\nMolti anni pi\u00f9 tardi, Giosu\u00e8 Carducci espresse su \"Marzo 1821\" parole di encomio per l'accuratezza di alcuni versi, lavorati \u00abcon finitezza virgiliana\u00bb, ma considerazioni severe nei confronti di altri passaggi, in particolare la strofa settima, in cui Manzoni si rivolge per la prima volta agli \u00abstranieri\u00bb: \u00ab[...] siamo giusti, pare padre Cristoforo che faccia un'omelia all'imperatore d'Austria su 'l dovere cristiano di lasciar libera l'Italia\u00bb."}
{"id": "1160286", "revid": "1543377", "url": "https://it.wikipedia.org/wiki?curid=1160286", "title": "Sexy Beach 3", "text": "Sexy Beach 3 (Sexy\u30d3\u30fc\u30c13 in giapponese) \u00e8 il terzo videogioco della serie \"Sexy Beach\" di Illusion Soft, una serie di simulatori di appuntamenti. \u00c8 uscita un'espansione chiamata \"Sexy Beach 3 Plus\". Durante lo sviluppo, Illusion ha scelto i personaggi tra tutti i loro giochi precedenti al 2006. Hanno anche considerato i suggerimenti dei fan pervenuti al loro sito.\nIl gioco inizia su un'isola con un hotel. Fuori ci sono cinque ragazze che potrai frequentare, con l'obiettivo finale di copulare con loro."}
{"id": "1160288", "revid": "1305772", "url": "https://it.wikipedia.org/wiki?curid=1160288", "title": "Core fonts for the Web", "text": "Core fonts for the Web \u00e8 un progetto di Microsoft che ha avuto inizio nel 1996 ed \u00e8 stato dichiarato terminato nell'agosto 2002. Il suo scopo era di fornire un pacchetto di caratteri tipografici standard per l'uso su Internet. Anche se non pi\u00f9 scaricabile dal sito Microsoft la licenza del pacchetto ne permette la ridistribuzione a condizione che ne venga mantenuto il formato ed il nome originale e che non venga incluso in prodotti commerciali; per questo motivo il pacchetto \u00e8 scaricabile su siti web di terze parti.\nPer Windows, i caratteri sono forniti all'interno di eseguibili (.exe), ognuno dei quali contiene un file cabinet (.cab), che pu\u00f2 essere espanso avendo il software adatto, questo permette l'utilizzo dei font anche da parte di sistemi operativi quali Linux. Per i sistemi Macintosh il file viene fornito come archivio BinHex Stuff-It.\nComunque, anche se i font sono ancora legalmente disponibili su SourceForge e altri siti Web e vengono inclusi in Mac OS, H\u00e5kon Wium Lie, CTO di Opera Software, ha segnalato la cancellazione del progetto \"Web Core Fonts\" come esempio del fatto che Microsoft cerca di evitare l'interoperabilit\u00e0 con sistemi non MS.\nL'11 aprile 2005 Ascender Corporation ha raggiunto un accordo con Microsoft, tramite il quale Ascender pu\u00f2 distribuire i font Microsoft, inclusi i \"Windows Core Fonts\", i \"Microsoft Web Fonts\" e molti altri font multilinguaggio attualmente forniti da Microsoft. Ogni carattere costa dai 20 ai 30 dollari."}
{"id": "1160291", "revid": "599013", "url": "https://it.wikipedia.org/wiki?curid=1160291", "title": "Capalbio rosso", "text": "Il Capalbio rosso \u00e8 un \u00e8 una variet\u00e0 di vino Capalbio prodotto nell'area meridionale della provincia di Grosseto, nei territori comunali di Capalbio, Manciano, Magliano in Toscana e Orbetello.\nProduzione.\n\"Provincia, stagione, volume in ettolitri\""}
{"id": "1160294", "revid": "709565", "url": "https://it.wikipedia.org/wiki?curid=1160294", "title": "Ulquiorra Schiffer", "text": "Ulquiorra Schiffer (\u30a6\u30eb\u30ad\u30aa\u30e9 \u30b7\u30d5\u30a1\u30fc, \"Urukiora Shifa\") \u00e8 un personaggio della serie manga e anime \"Bleach\".\n\u00c8 uno dei pi\u00f9 potenti Arrancar al servizio di S\u014dsuke Aizen e pi\u00f9 precisamente il Quarto Espada; l'aspetto della morte che rappresenta \u00e8 il nichilismo. \u00c8 arrivato al decimo posto nel pi\u00f9 recente sondaggio su \"Shonen Jump\" fra i personaggi preferiti della serie.\nIl personaggio.\nUlquiorra era un Arrancar maschio dall'aspetto alquanto malinconico caratterizzato da una corporatura esile, il viso di un bianco cadaverico, occhi verdi e due linee che attraversavano verticalmente le guance quasi a far sembrare che piangesse.\nVestito con la tipica divisa di un Arrancar (giacca bianca, spada legata alla vita e hakama bianco), la parte restante della sua maschera Hollow consisteva in una sorta di elmo con un orecchio simile a un corno che ricopriva la parte sinistra della testa, mentre il numero che identificava il suo rango tra gli Espada si trovava sul pettorale sinistro.\nDotato di un carattere profondamente riflessivo e taciturno, \u00e8 il primo a notare che i poteri di Orihime vanno ben oltre le normali capacit\u00e0 di guarigione.\nQuando si trovava a combattere un avversario ritenuto interessante era solito finirlo con un buco nel petto, nello stesso punto in cui si trovava il suo foro da Hollow, mentre non mostrava alcun interesse nei confronti dei pi\u00f9 deboli, da lui ritenuti semplicemente \"spazzatura\". Questo atteggiamento era rivolto soprattutto nei confronti degli umani sebbene poco prima di morire afferma di aver cominciato a provare interesse per essi, grazie soprattutto a Orihime.\n\u00c8 uno dei sottoposti pi\u00f9 fidati e potenti di Aizen: questi, infatti, gli affidava spesso missioni di grande importanza e gli consentiva un'autonomia decisionale pi\u00f9 ampia rispetto a quella degli altri Arrancar. Si premurava molto di terminare le missioni affidategli, tanto che finita la ricognizione sulla Terra per scoprire il potere di Ichigo non esita a colpire violentemente il suo compagno Yammy Rialgo pur di farlo desistere dallo scontro.\nStoria.\nPassato.\nUlquiorra, gi\u00e0 nel suo passato nell'Hueco Mundo, raggiunse lo stadio di Vasto Lorde, ma nonostante fosse uno degli Hollow pi\u00f9 potenti si sentiva emarginato dagli altri poich\u00e9 era l'unico Hollow bianco. Il suo volto era coperto da una maschera a causa della quale non poteva udire, mordere o odorare nulla, non poteva riposare e non aveva compagni: l'unica cosa che sentiva era il \"nulla\" e l'unica cosa che faceva era camminare da solo. Viene reclutato da Aizen in un periodo imprecisato.\nSaga degli Arrancar.\nUlquiorra appare per la prima volta insieme a Yammy Rialgo, il decimo Espada, all'arrivo nella citt\u00e0 di Karakura, dove si reca con l'obiettivo di trovare Ichigo e raccogliere il maggior numero possibile di informazioni su di lui. In questa occasione si limita ad osservare i combattimenti, lasciando lo scontro attivo nelle mani del compagno: interviene, infatti, soltanto contro un colpo mortale di Urahara, che devia per salvare la vita a Yammy gi\u00e0 ferito e privato di un braccio. Dopo aver ottenuto le informazioni che voleva, Ulquiorra si cava l'occhio sinistro e lo distrugge in modo da trasmettere alle menti degli Arrancar presenti e ad Aizen tutte le informazioni raccolte.\nUn mese pi\u00f9 tardi Ulquiorra invia un secondo gruppo di Arrancar a Karakura (non contando quello inviato da Grimmjow senza permesso) con il preciso scopo di distrarre il gruppo di Shinigami mandato in difesa della citt\u00e0: in questo modo \u00e8 libero di catturare Orihime e svolgere il compito affidatogli da Aizen.\nConvince quindi la ragazza a seguirlo semplicemente minacciando di uccidere tutti i suoi amici; le concede tuttavia dodici ore di libert\u00e0 a patto che indossi un braccialetto speciale, cos\u00ec che solo gli Arrancar possano vederla, e la possibilit\u00e0 di dire addio ad una persona a sua scelta che per\u00f2 non deve capire che Orihime \u00e8 l\u00ec: la ragazza sceglie Ichigo.\nSaga dell'Hueco Mundo.\nUna volta tornato a Las Noches, Ulquiorra pensa di aver definitivamente convinto Orihime ad essere fedele ad Aizen ma in realt\u00e0 la ragazza non ha minimamente intenzione di desistere dal suo obbiettivo, cio\u00e8 distruggere l'Hogyoku; addirittura, in una occasione, Orihime gli tira uno schiaffo dopo che questi aveva offeso e sminuito Ichigo e i suoi amici.\nIn seguito l'Espada intraprender\u00e0 ben due duelli: nel primo confronto riesce a sconfiggere Ichigo e, dopo avergli rivelato il suo grado tra gli Espada, gli dice che se \u00e8 ancora vivo gli conviene scappare altrimenti \u00e8 meglio che muoia proprio l\u00ec. Una volta scoperto che Grimmjow ha liberato Orihime dalla sua prigionia, Ulquiorra segue le tracce del suo alleato e finisce per combatterlo: lo scontro \u00e8 tuttavia breve poich\u00e9 Grimmjow usa un oggetto (la \"Caja Negaci\u00f2n\") per intrappolare Ulquiorra in una dimensione parallela per alcune ore.\nSaga della falsa Karakura Town.\nQuando Aizen decide di invadere Karakura lascia all'Espada, nel frattempo liberatosi dalla prigione dimensionale, il compito di custodire Las Noches in sua assenza: qui si trova costretto ad affrontare nuovamente Ichigo e nonostante inizialmente sia notevolmente pi\u00f9 forte, pian piano il giovane riesce a tenergli testa.\nAd un certo punto Ichigo si convince che Ulquiorra stia diventando sempre pi\u00f9 simile ad un essere umano e che sia questo il motivo per cui riesce a capire in anticipo i suoi colpi; tutto ci\u00f2 indispone l'Espada, che decide di fare sul serio: portatosi dietro di lui ad una velocit\u00e0 straordinaria, Ulquiorra vibra un colpo mortale alle spalle del ragazzo, che ne esce miracolosamente incolume grazie allo scudo difensivo di Orihime. Poco dopo sopraggiungono Loly e Menoly, decise a vendicarsi della ragazza: Ichigo parte subito all'attacco delle due, che per\u00f2 sono subito difese da Ulquiorra perch\u00e9 egli ritiene doveroso che Ichigo sconfigga lui prima di potersi occupare di altri avversari; nel frattempo Loly e Menoly vengono messe fuori gioco da Yammy, il quale, a sua volta, viene sconfitto dall'intervento di Ishida.\nIchigo decide quindi di combattere con l'ausilio dell'hollowficazione diventando forte a tal punto da riuscire a incrinare la spada di Ulquiorra; questi decide quindi di ricorrere alla sua Resurrecci\u00f3n, ma in osservanza del precetto di Aizen deve prima uscire da Las Noches: in cima alla cupola rilascia dunque il suo vero potere rivelando di essere l'unico Espada in grado di trasformarsi due volte; dopo una breve lotta, che vede Ichigo sopraffatto su tutta la linea (gi\u00e0 al primo rilascio Ulquiorra lo aveva ampiamente superato), giungono sul posto Ishida e Orihime, che assistono a quella che sembra essere la morte dello shinigami causata da un potente \"Cero Oscuras\" a distanza ravvicinata. Il Quincy ingaggia quindi battaglia con Ulquiorra, perdendo per\u00f2 la mano sinistra nella lotta; all'urlo disperato di Orihime di aiutarli, l'Hollow di Ichigo prende il sopravvento e raggiunge lo stadio di Vasto Lorde: questa volta lo scontro \u00e8 impari in quanto la forza del ritrovato Ichigo prevale su quella dell'avversario e finisce col batterlo fermando a mani nude la sua arma pi\u00f9 potente. Ulquiorra viene quindi gravemente ferito da un \"Cero\" a bruciapelo di Ichigo, ma grazie alle sue incredibili capacit\u00e0 rigenerative ripristiner\u00e0 la parte mancante del suo corpo e riuscir\u00e0 a sferrare un ultimo attacco, privando Ichigo di una delle sue due corna e impedendogli cos\u00ec di scagliare un \"Cero\" completo su Ishida (attaccato dallo shinigami poich\u00e9, in quello stadio, incapace di distinguere gli amici dai nemici).\nLa morte.\nNonostante le sue capacit\u00e0 rigenerative Ulquiorra \u00e8 ormai spacciato: i suoi organi interni sono stati infatti spazzati via senza possibilit\u00e0 di essere rigenerati. Una volta che Ichigo ritorna alla normalit\u00e0, Ulquiorra nota con grande stupore che anche il ragazzo possiede la capacit\u00e0 di rigenerarsi ad alta velocit\u00e0 (altro potere tipico degli Hollow); chiede dunque allo shinigami di finirlo, ma il ragazzo si rifiuta categoricamente affermando che il combattimento non \u00e8 stato una sfida alla pari perch\u00e9 ha vinto solo a causa dell'intervento del suo Hollow interiore sul quale non aveva alcun controllo. Per questo Ichigo chiede all'avversario, se vuole finire il combattimento, di tagliare anche a lui un braccio e una gamba per poter concludere la faccenda in modo equo; Ulquiorra inizialmente accetta, ma si rende conto di non avere energie sufficienti nemmeno per camminare e che il suo corpo sta cominciando a dissolversi: proprio nel momento della sua scomparsa ammette di aver cominciato a provare qualche interesse per gli esseri umani. Rivolge quindi un ultimo sguardo a Orihime chiedendole se avesse paura di lui, ma la ragazza, commossa, risponde di no; l'Espada tenta infine di toccare la mano di Orihime ma non fa in tempo perch\u00e9 muore dissolvendosi completamente in cenere. Alla fine afferma di aver capito cos'\u00e8 un cuore.\nZanpakut\u014d.\nLa Zanpakut\u014d di Ulquiorra si chiama e ha la forma di una normale katana con la guaina e una maniglia verdi; la guardia ha due estensioni curve sui lati lunghi con una linea che attraversa entrambi i lati al punto da dargli un aspetto simile ad un occhio.\nIl comando di rilascio della Resurreci\u00f2n \u00e8 \"Incatena/Imprigiona\" (\u9396\u305b, \"tozase\"): Murci\u00e9lago scatena quindi una sferzata di energia spirituale nera e verde che cade intorno a Ulquiorra come pioggia. Effettuato il rilascio l'Hollow ottiene un aspetto simile a quello di un pipistrello: sulla schiena gli spuntano infatti due grandi ali nere mentre la maschera si completa e forma come una specie di casco con due grandi corna sul capo e due pi\u00f9 piccole sulla nuca, all'altezza delle tempie. I capelli si allungano cos\u00ec come la tunica, che per\u00f2 lascia scoperte braccia e spalle; i segni sulle guance si allargano e diventano verdi.\n\"Resurreci\u00f2n Segunda Etapa\".\nDurante lo scontro con Ichigo sulla cupola di Las Noches, Ulquiorra rivela di essere l'unico tra gli Espada in grado di raggiungere un secondo stadio di Resurrecci\u00f3n, simile al Bankai degli Shinigami, chiamato e che perfino Aizen non lo ha mai visto in questa forma. Questa abilit\u00e0 lo rende, di fatto, l'Arrancar pi\u00f9 potente in quanto gli permette di superare la numerazione convenzionale degli Espada: lo stesso Ulquiorra si riferisce a questa forma come \"disperazione pura\", poich\u00e9 la forte densit\u00e0 della pressione spirituale rilasciata provoca la disperazione pi\u00f9 acuta in coloro che si trovano nelle vicinanze.\nMentre conserva le sue ali, il suo lungo vestito bianco sparisce rivelando una muscolatura pi\u00f9 definita mentre il foro Hollow diviene pi\u00f9 grande e da esso diparte una macchia nera che sembra sangue; il bacino viene ricoperto da una pelliccia nera, che copre anche braccia e gambe, mentre sulle dita crescono propaggini simili ad artigli e i suoi piedi assumono l'aspetto di grinfie. Le iridi dei suoi occhi diventano gialle, mentre la sclera diventa verde, e i segni simili a lacrime sotto i suoi occhi risultano ingranditi e di colore nero; i resti della maschera mutano in due lunghe orecchie da pipistrello e il numero 4 del suo rango tra gli Espada non \u00e8 pi\u00f9 visibile. \u00c8 anche presente una coda molto lunga e sottile, che contro ogni apparenza risulta essere molto potente e pu\u00f2 essere utilizzata come arma o per sollevare e strangolare una vittima.\nIn questa forma la sua velocit\u00e0 e la sua potenza sono estremamente pi\u00f9 elevate rispetto al primo rilascio, tanto che un solo colpo di coda lo mette in condizione di ferire gravemente Ichigo. Anche in questo stadio Ulquiorra mantiene la capacit\u00e0 di rigenerare quasi istantaneamente il suo corpo, esclusi gli organi interni e il cervello: ci\u00f2 gli \u00e8 possibile perch\u00e9, come spiega lui stesso, gli Espada sono soliti sacrificare le loro alte capacit\u00e0 di rigenerazione in cambio di un incremento della loro potenza, ma lui ha deciso invece di non farlo.\nOrigine del nome.\nTite Kubo ha affermato di aver ricavato il suo nome da quello dell'architetto e disegnatrice spagnola Patricia Urquiola, e il suo cognome da Padre Hubert Schiffer (o Cifer), un sopravvissuto dell'attacco atomico a Hiroshima, la citt\u00e0 natale dello stesso Tite Kubo. Il suo nome richiama forse \"el que llora\", che in spagnolo significa \"colui che piange.\"\n\"Schiffer\" significa \"marinaio\" in tedesco. Nel volume 38, appare la traslitterazione definitiva e ufficiale del cognome di Ulquiorra, ovvero \"Cifer\"."}
{"id": "1160295", "revid": "767487", "url": "https://it.wikipedia.org/wiki?curid=1160295", "title": "Fuoco assassino", "text": "Fuoco assassino (\"Backdraft\") \u00e8 un film del 1991 diretto da Ron Howard. \u00c8 stato il primo successo a livello mondiale del regista; la pellicola, infatti, ottenne tre nomination ai premi Oscar 1992.\nTrama.\nDue fratelli vigili del fuoco in perenne antagonismo dopo la morte del padre, anch'egli pompiere ed eroe, dopo un breve periodo passato a lavorare l'uno a fianco dell'altro, si trovano su due lati della barricata: Stephen \u00e8 comandante di una squadra, Brian lavora per il comune a fianco di Donald, comandante del reparto dei vigili del fuoco incaricato di indagare sulla natura degli incendi dolosi, e che anni prima ha assicurato alla giustizia il piromane Ronald Bartel. L'indagine verte su episodi dolosi che hanno avuto come vittime persone che apparentemente non sono correlate, ma grazie all'aiuto di Ronald scopriranno che in realt\u00e0 il fenomeno del \"backdraft\", ovvero la fiammata di ritorno, non \u00e8 opera di un piromane ma di un vigile del fuoco, e che le persone rimaste uccise in realt\u00e0 avevano tramato per togliere i fondi proprio ai pompieri e intascarli, arrivando cos\u00ec a scoprire l'ultimo bersaglio dell'insospettabile assassino.\nL'antagonismo tra i due fratelli fa credere a Brian che sia proprio il fratello ad essere il responsabile, ipotesi confermata dal ritrovamento sulla sua barca di alcune lattine di tricticlorato, un composto chimico utilizzato per creare il \"backdraft\", non pi\u00f9 prodotto ed in uso solo ai vigili del fuoco, ma dopo una colluttazione nella casa di una delle vittime con l'assassino, Brian scopre casualmente la verit\u00e0 ma, prima che egli possa avvertire le autorit\u00e0, scoppia un incendio enorme e durante l'azione Brian perde il fratello ed il migliore amico di lui, John 'Axe' Adcox, l'assassino che ha usato il micidiale \"backdraft\" per uccidere i responsabili dei mancati fondi ai vigili del fuoco e quindi rei di aver causato la morte e il ferimento di molti loro compagni.\nBrian, su richiesta di Stephen prima della morte, non riveler\u00e0 chi fosse stato in realt\u00e0 l'assassino ed i due saranno ricordati come eroi, mentre esporr\u00e0 il caso dei fondi rubati, grazie anche alla sua ragazza Jennifer, nonch\u00e9 segretaria del candidato sindaco, trascinando il responsabile superstite, e cio\u00e8 proprio il candidato sindaco, davanti a una giuria; torner\u00e0 a fare il vigile del fuoco, cercando di seguire gli insegnamenti del defunto fratello.\nSequel.\nNel 2019 \u00e8 stato prodotto un sequel direct-to-video intitolato \"Fuoco assassino 2\" (\"Backdraft 2\"), diretto dal regista spagnolo Gonzalo L\u00f3pez-Gallego. Fanno parte del cast Joe Anderson, William Baldwin e Donald Sutherland."}
{"id": "1160299", "revid": "599013", "url": "https://it.wikipedia.org/wiki?curid=1160299", "title": "Capalbio rosso riserva", "text": "Il Capalbio rosso riserva \u00e8 un \u00e8 una variet\u00e0 di vino Capalbio prodotto nell'area meridionale della provincia di Grosseto, nei territori comunali di Capalbio, Manciano, Magliano in Toscana e Orbetello.\nInvecchiamento.\nIl disciplinare prevede un obbligo di invecchiamento di 2 anni. "}
{"id": "1160300", "revid": "26891", "url": "https://it.wikipedia.org/wiki?curid=1160300", "title": "Mk I", "text": ""}
{"id": "1160302", "revid": "1033892", "url": "https://it.wikipedia.org/wiki?curid=1160302", "title": "H\u00e9ctor Elizondo", "text": "Biografia.\nElizondo nasce a New York il 22 dicembre 1936, figlio di Mart\u00edn Echevarr\u00eda Elizondo, un notaio e commercialista portoricano di origine basca per parte paterna, e di Carmen Medina Reyes, una casalinga portoricana, figlia a sua volta di immigrati spagnoli originari delle Isole Canarie. Durante gli studi si distingue nell'ambito sportivo e musicale. All'inizio degli anni sessanta, studia danza in una compagnia di ballo al Carnegie Hall.\nLa sua carriera cinematografica inizia a met\u00e0 anni '60, con la partecipazione a film come \"Per una manciata di soldi\" (1972), \"Il colpo della metropolitana (Un ostaggio al minuto)\" (1974), \"Cuba\" (1979) e \"American Gigol\u00f2\" (1980). All'inizio degli anni ottanta, intraprende una collaborazione con il regista Garry Marshall, suo amico di lunga data, prendendo parte a tutti i suoi film, da \"L'ospedale pi\u00f9 pazzo del mondo\" (1982), passando da \"Pretty Woman\" (1990), \"Paura d'amare\" (1991), diventando un attore feticcio per il regista.\nHa preso parte anche a film come \"Posizioni promettenti\" (1985), \"Campioni di guai\" (1991), \"Beverly Hills Cop III\" (1994), \"L'amore ai tempi del colera\" (2007) e molti altri.\nMolto attivo anche in campo televisivo, ha preso parte a numerose serie TV, recitando in alcune puntate di \"Agenzia Rockford\", \"Kojak\", \"Grey's Anatomy\" e molte altre. Inoltre \u00e8 stato uno dei personaggi principali della serie TV medica \"Chicago Hope\" di cui ha diretto alcuni episodi. Nella stagione 2008-2009 ha preso parte alla serie \"Detective Monk\" nei panni del dottor Neven Bell, lo psicoterapeuta che prende in cura Adrian Monk (Tony Shalhoub) dopo la morte del dottor Charles Kroger (Stanley Kamel).\nDoppiatori italiani.\nNelle versioni in italiano dei suoi film, H\u00e9ctor Elizondo \u00e8 stato doppiato da:\nDa doppiatore \u00e8 sostituito da:"}
{"id": "1160304", "revid": "124288225", "url": "https://it.wikipedia.org/wiki?curid=1160304", "title": "Trama", "text": ""}
{"id": "1160305", "revid": "599013", "url": "https://it.wikipedia.org/wiki?curid=1160305", "title": "Capalbio Sangiovese", "text": "Il Capalbio Sangiovese \u00e8 una variet\u00e0 di vino Capalbio prodotto nell'area meridionale della provincia di Grosseto, nei territori comunali di Capalbio, Manciano, Magliano in Toscana e Orbetello.\nProduzione.\n\"Provincia, stagione, volume in ettolitri\""}
{"id": "1160306", "revid": "2175", "url": "https://it.wikipedia.org/wiki?curid=1160306", "title": "Musica di Cuba", "text": ""}
{"id": "1160307", "revid": "76963", "url": "https://it.wikipedia.org/wiki?curid=1160307", "title": "William Gregory Lee", "text": ""}
{"id": "1160310", "revid": "2224522", "url": "https://it.wikipedia.org/wiki?curid=1160310", "title": "Ostrya carpinifolia", "text": "Il carpino nero, ostria o carpinella (Ostrya carpinifolia ) \u00e8 un albero della famiglia delle Betulacee.\nIl carpino nero ha tronco dritto e chioma raccolta e un po' allungata; le sue foglie sono a forma ovale, allungate e con il bordo seghettato; la nervatura principale \u00e8 molto evidente e infatti si dicono penninervie. I frutti sono acheni a grappolo di colore bianco/verde.\nDescrizione.\nIl Carpino nero, in Italia, si trova nelle fasce medie delle colline in posizioni mediamente soleggiate. La formazione forestale nella quale il Carpino nero risulta nel suo optimum \u00e8 l\"'Orno-ostrietum\", vale a dire in associazione con l'Orniello (\"Fraxinus ornus\"). Tale associazione (di cui l'Orniello e il Carpino sono le specie rappresentative) \u00e8 tipica della \"vegetazione illirica\", ben rappresentata in Italia, specie nella zona dei Laghi lombardi, presente anche nella parte alta del lago di Garda, dove il Carpino si trova associato alla Roverella (\"Quercus pubescens\") o al Cerro (\"Quercus cerris\"). Boschi di carpino nero sono molto diffusi anche nell'Appennino settentrionale e centrale, meno consueti nel Meridione, Sicilia e Sardegna.\nDistribuzione.\nIl carpino nero presenta un areale limitato all'Europa sud-orientale (Italia, Austria, Balcani, Grecia, Anatolia). In Italia \u00e8 presente nell'area prealpina centro-orientale e nell'area peninsulare (dall'Appennino settentrionale alla Calabria), con presenze sporadiche nelle isole maggiori e nell'isola d'Elba. In Italia vi sono circa 800.000 ettari di boschi con presenza di Carpino nero; \u00e8 la specie correlata ai querceti di roverella e di cerro.\nEcologia.\n\u00c8 una specie che necessita di un lungo periodo vegetativo. In Italia vegeta fino a 1000\u20131200 m s.l.m.; negli ambienti collinari peninsulari occupa soprattutto i versanti nord.&lt;br&gt;Ha esigenze idriche superiori a quelle della roverella, predilige i suoli calcarei e marnosi, teme il ristagno idrico, e non sopporta i terreni troppo argillosi."}
{"id": "1160311", "revid": "46722", "url": "https://it.wikipedia.org/wiki?curid=1160311", "title": "Carpino nero", "text": ""}
{"id": "1160313", "revid": "287204", "url": "https://it.wikipedia.org/wiki?curid=1160313", "title": "Hector Elizondo", "text": ""}
{"id": "1160314", "revid": "116944", "url": "https://it.wikipedia.org/wiki?curid=1160314", "title": "Web core fonts", "text": ""}
{"id": "1160315", "revid": "599013", "url": "https://it.wikipedia.org/wiki?curid=1160315", "title": "Capalbio cabernet sauvignon", "text": "Il Capalbio Cabernet Sauvignon \u00e8 una variet\u00e0 di vino Capalbio prodotto nell'area meridionale della provincia di Grosseto, nei territori comunali di Capalbio, Manciano, Magliano in Toscana e Orbetello.\nProduzione.\n\"Provincia, stagione, volume in ettolitri\""}
{"id": "1160319", "revid": "92920", "url": "https://it.wikipedia.org/wiki?curid=1160319", "title": "Notting Hillbillies", "text": ""}
{"id": "1160322", "revid": "110157", "url": "https://it.wikipedia.org/wiki?curid=1160322", "title": "JT (album)", "text": "JT \u00e8 il nono album in studio di James Taylor, pubblicato nel giugno del 1977.\nTracce.\nBrani composti da James Taylor, eccetto dove indicato"}
{"id": "1160330", "revid": "339392", "url": "https://it.wikipedia.org/wiki?curid=1160330", "title": "Enrico Cornelio Agrippa di Nettesheim", "text": ""}
{"id": "1160331", "revid": "120823761", "url": "https://it.wikipedia.org/wiki?curid=1160331", "title": "Carpinus betulus", "text": "Il carpino bianco (pron. \"k\u00e0rpino\") o carpine (pron. ) (Carpinus betulus ) \u00e8 un albero della famiglia Betulaceae, diffuso dall'Europa occidentale all'Iran.\nDescrizione.\nIl carpino \u00e8 un albero abbastanza longevo (circa 150 anni), di media altezza (15\u201320 m) con portamento dritto e chioma allungata.\nLa corteccia si presenta sottile, liscia al tatto, di colore grigio, irregolare per il fusto scanalato e costolato. Le radici sono fascicolate e molto ramificate.\nLe foglie sono alterne, semplici, brevemente picciolate, ovato-oblunghe, con nervature in rilievo e ben visibili sulla pagina inferiore, con apice acuminato e margine finemente e doppiamente dentato. Ingialliscono in autunno ma permangono secche sui rami anche per lungo tempo, specie sulle piante di giovane et\u00e0.\nI fiori sono unisessuali, riuniti in infiorescenze (amenti) anch'essi unisessuali e portati sul medesimo individuo (specie monoica). I fiori maschili sono tozzi e penduli, nudi, con 6-12 stami portati singolarmente per ogni brattea. I fiori femminili sono corti, situati poco sotto l'apice dei rami, hanno perigonio e sono portati a coppie su una serie di brattee e bratteole che nel frutto diverranno una brattea triloba, tipica della specie. Fiorisce nel mese di aprile. Il frutto \u00e8 un achenio che contiene un seme non alato. La propagazione \u00e8 anemocora (attraverso il vento).\nEcologia.\nDa un punto di vista ecologico, la specie pu\u00f2 tollerare una certa ombra e necessita di temperature relativamente elevate, \u00e8 invece esigente per quanto riguarda il suolo. \n\u00c8 miglioratore del terreno ed \u00e8 dotato di notevole capacit\u00e0 pollonifera.\nCostituisce il piano inferiore nei querco-carpineti della regione planiziale e avanalpica planiziale e di media collina dove la rinnovazione delle querce \u00e8 sempre molto abbondante, ma a distanza di un paio d'anni la presenza delle giovani piantine \u00e8 pressoch\u00e9 nulla.\nNel querco-carpineto collinare, dove si verifica un tempo di permanenza della Farnia pi\u00f9 lungo rispetto alle formazioni planiziali, la gestione selvicolturale di queste formazioni prevede l'applicazione delle teorie che si rifanno alla cosiddetta Selvicoltura di qualit\u00e0.\nSpecie simili.\nHa somiglianza con il carpino nero (\"Ostrya carpinifolia\"), ma raramente queste due specie arboree possono essere confuse, in quanto possiedono differenti ecologie.\nLa sua ecologia \u00e8 pi\u00f9 delicata rispetto a quella del carpino nero, essendo una specie sciafila e mesofila: esige quindi estati calde e suoli freschi ma che non siano marcatamente idromorfi, con pH da neutro a leggermente acido, con humus di tipo mull e con substrati carbonatici (arenaceo-marnosi). Raramente vive a quote sopra i 600 metri.\nDistribuzione.\nIl carpino bianco ha una ampia distribuzione nell'Europa centrale con limiti ai Pirenei e al Galles.\nIn Italia si trova con frequenza nell'orizzonte montano fino a 900\u20131000 m come costituente dei boschi mesofili insieme alle querce caducifoglie e al faggio. In pianura si trova insieme alla Farnia a costituire le foreste planiziali. \u00c8 presente anche nelle zone pi\u00f9 fredde e umide della Pianura Padana. Manca nelle isole.\nUsi.\n\u00c8 utilizzato per formare siepi, cedui per produrre legna da ardere, per alberature cittadine e come albero ornamentale in parchi e giardini.\nIl carpino produce un legno pesante, duro, ma poco duraturo soprattutto se esposto in ambiente umido.\nIl legno \u00e8 indifferenziato, di colore bianco-grigio, duro e pesante, con fibratura spesso contorta, densit\u00e0 di 800\u00a0kg/m3, durezza di Brinell di 12 N/mm2.\nSi spacca molto difficilmente a causa dell'andamento ondulato delle fibre. L'essiccazione \u00e8 molto difficile a causa del forte ritiro.\nIl legno di carpino si tornisce, fora e fresa bene; se viene segato in direzione parallela alle fibre possono formarsi delle crepe. Nel trattamento della superficie non si riscontrano problemi.\nCon il carpino si producono oggetti di piccole dimensioni, come birilli, scacchi, raggi di ruote o ingranaggi e componenti di strumenti musicali: viene impiegato nella meccanica dei pianoforti e per bacchette da percussione.\nIl legno di carpino ha un elevato potere calorifico ed \u00e8 utilizzato a fini energetici.\nTradizioni popolari.\nUna leggenda legata all'albero: Astolfo, re dei Longobardi, era solito andare a caccia con il suo fedele falcone tra foreste intricate e umide paludi. \nUn giorno lanci\u00f2 il suo falco, ma dopo poco l'animale scomparve nel fitto bosco. Lo cerc\u00f2 in ogni luogo, ma senza successo. Decise, allora, di fare un voto: se lo avesse ritrovato avrebbe fondato una citt\u00e0 e una chiesa dedicata alla Madonna. Dopo numerose ricerche lo vide appollaiato sul ramo di albero di carpino. Fu allora che il re decise che avrebbe chiamato la citt\u00e0 Carpi, dal nome dell'albero e l\u00ec avrebbe costruito la pieve di Santa Maria in Arce, conosciuta come La Sagra."}
{"id": "1160332", "revid": "2184448", "url": "https://it.wikipedia.org/wiki?curid=1160332", "title": "Canachi", "text": "I canachi (in francese \"kanakes\" o \"canaques\") sono gli abitanti autoctoni melanesiani della Nuova Caledonia, nell'Oceano Pacifico centro-meridionale. I canachi costituiscono circa il 44% della popolazione totale dell'isola.\nLa parola deriva dalla voce hawaiana \"kanaka maoli\", che fu applicata indiscriminatamente dai commercianti e dai missionari per indicare qualsiasi popolazione indigena delle isole del Pacifico, sia essa polinesiana, melanesiana o micronesiana.\nPrima dell'arrivo degli europei, in Nuova Caledonia non era presente un'entit\u00e0 statuale neocaledone intesa come tale; il termine \"kanak\", spesso francesizzato in \"canaque,\" venne utilizzato dagli stessi abitanti per denominare il proprio popolo, e la Nuova Caledonia venne chiamata \"Kanaky\".\nIn tedesco, Kanak \u00e8 un'espressione razzista che significa \"turco\"."}
{"id": "1160336", "revid": "46722", "url": "https://it.wikipedia.org/wiki?curid=1160336", "title": "Carpino bianco", "text": ""}
{"id": "1160340", "revid": "446353", "url": "https://it.wikipedia.org/wiki?curid=1160340", "title": "Infante", "text": "Nella monarchia spagnola e nell'ex monarchia portoghese, infante (al maschile) o infanta (al femminile) \u00e8 il titolo dato al figlio o alla figlia del sovrano regnante a partire dal secondogenito, ovvero colui che non \u00e8 l'erede diretto al trono. Sta a indicare che l'infante o l'infanta sono figli del monarca (in Francia si diceva \"enfants de France\").\nPaesi.\nPortogallo.\nInfante del Portogallo (Infanta per le femmine) era il titolo del secondo figlio del legittimo monarca e non diretto erede della corona del Portogallo. Nel senso pi\u00f9 ampio, era anche occasionalmente utilizzato per designare tutti i figli di un monarca del Portogallo, compresi coloro che avevano il titolo di principe.\nA partire dal regno di re Giovanni IV, la figlia maggiore del re pot\u00e9 anche avere un titolo speciale: principessa di Beira. Dal regno di re Giovanni V le figlie maggiori dei monarchi, se non erano eredi al trono, tornarono a ricevere il semplice titolo di \"Infantas\". Le consorti femminili di infanti del Portogallo guadagnavano automaticamente il titolo nobiliare di infanta.\nIl titolo \u00e8 stato mantenuto anche nella linea di successione al trono del Portogallo."}
{"id": "1160341", "revid": "92920", "url": "https://it.wikipedia.org/wiki?curid=1160341", "title": "Missing...presumed having a Good Time", "text": ""}
{"id": "1160342", "revid": "118707556", "url": "https://it.wikipedia.org/wiki?curid=1160342", "title": "Tennis polo", "text": "Il tennis polo o \"toccer\" \u00e8 uno sport di squadra praticato con racchetta e palla simili a quelli da tennis. Questa disciplina atletica fu ideata dallo statunitense Ron Bronson nel 2002. Nel 2004 fu regolamentata una variante di questo sport chiamata \"viperball\" che si pratica in ambienti chiusi ossia \"indoor\" in inglese.\nIl gioco.\nIl rettangolo di gioco misura normalmente 120 iarde di lunghezza per 60 di larghezza (sebbene\npossa essere usato un qualunque campo delimitato).\nLa porta, larga 6 piedi e alta 6 piedi, \u00e8 all'interno dell'area di porta, un semicerchio di 15 piedi di raggio nel quale nessun giocatore pu\u00f2 entrare tranne il portiere.\nOgni volta che la palla entra nella porta, la squadra totalizza un punto (goal).\nVince la partita la squadra che totalizza il maggior numero di goal.\nLa partita \u00e8 suddivisa in tre tempi, ognuno di 12 minuti.\nSe alla fine dei tre tempi le squadre sono in parit\u00e0, viene giocato un tempo supplementare di otto minuti che termina quando una delle squadre segna (golden goal). Se nessuna squadra segna, la partita \u00e8 dichiarata pari.\nLe squadre in campo sono composte da nove giocatori.\nI ruoli dei giocatori non sono definiti ufficialmente: generalmente ci sono difensori, centrocampisti e attaccanti, ma le posizioni non sono fissate.\nDurante la partita sono consentite un numero illimitato di sostituzioni, che avvengono senza interrompere il gioco in maniera simile a quanto avviene nell'hockey su ghiaccio.\nLa partita incomincia con un colpo d'inizio: un giocatore tira la palla nel campo avversario e il gioco inizia quando la palla colpisce il terreno o viene toccata da un giocatore avversario.\nI giocatori utilizzano la racchetta per colpire la palla, passarla o raccorglierla dal terreno. Le mani possono essere usate solo nei passaggi o per tirare con la racchetta verso la porta. Ad eccezione del portiere, quando un giocatore tiene in mano la palla non si pu\u00f2 muovere.\nSe la palla esce dal campo, il tempo non viene fermato ma il gioco riprende dal punto in cui \u00e8 uscita la palla, con un colpo di uno dei giocatori avversari.\nL'attrezzatura.\nI giocatori di toccer utilizzano le stesse attrezzature del tennis. Caschetto protettivo e parastinchi sono opzionale e la maggior parte dei giocatori non li indossano."}
{"id": "1160350", "revid": "123391577", "url": "https://it.wikipedia.org/wiki?curid=1160350", "title": "Verdana", "text": "Il Verdana \u00e8 un carattere sans-serif altamente leggibile disegnato da Matthew Carter per la Microsoft Corporation. Il nome \u00e8 stato scelto da Virginia Howlett del gruppo tipografico Microsoft, ed \u00e8 costituito dall'unione di (che indica qualcosa di verde, come ad esempio l'area di Seattle nello stato sempreverde (\"Evergreen\") di Washington) e Ana (il nome della figlia primogenita della Howlett).\nDescrizione.\nIdeato nel 1994 e pubblicato nel 1996, il Verdana fu dall'inizio inserito in tutte le versioni del sistema operativo Microsoft Windows, come pure dei software Microsoft Office e Internet Explorer sia nella versione Windows che in quella Mac OS. In aggiunta, \u00e8 stato a lungo disponibile fra i download nel sito della Microsoft permettendone l'uso da parte di qualsiasi sistema che supportasse i caratteri TrueType. Come risultato, \u00e8 ora installato nella maggior parte dei desktop computer. \u00c8 ancora possibile scaricare il file ridistribuibile in un sito a parte (vedi la voce Core fonts for the Web).\nAnche se ha delle somiglianze con i caratteri humanist sans-serif come ad esempio il Frutiger, Verdana \u00e8 stato pensato per essere leggibile sullo schermo di un computer anche a basse risoluzioni. L'eliminazione delle grazie, la grande larghezza, le ampie proporzioni, la spaziatura larga e le distinzioni accentuate per i caratteri simili sono caratteristiche scelte per aumentare la leggibilit\u00e0. Di conseguenza viene spesso scelto dai web designer che hanno bisogno di inserire molto testo in uno spazio piccolo. Infatti Verdana \u00e8 molto pi\u00f9 leggibile rispetto ad altri caratteri altrettanto diffusi e della stessa taglia il che talvolta porta al fatto che l'autore NON espliciti il Verdana come carattere della pagina, come conseguenza se il carattere non \u00e8 presente viene selezionata una dimensione del carattere alternativo usato, che rende il testo spesso illeggibile. Secondo una ricerca, la disponibilit\u00e0 del Verdana \u00e8 comunque del 94% su Windows (il che lo mette alla seconda posizione come carattere disponibile sulla piattaforma) e del 92,6% sui computer che usano Macintosh OS.\nUn esempio dell'attenzione usata per rendere facilmente distinguibili i caratteri simili si ha nella 'I' (i) maiuscola, infatti anche se Verdana \u00e8 un carattere sans-serif essa invece possiede le grazie. Questo fa s\u00ec che sia facile distinguerla da 'l' (elle minuscola) e da '1' (numero uno).\nIl carattere Tahoma \u00e8 simile al Verdana ma gli spazi tra le lettere sono pi\u00f9 stretti; altri caratteri simili includono Frutiger e Bitstream Vera Sans.\nIl carattere ha avuto una nomination per il \"Best Of British Design Award sulla\" BBC2 nel programma \"The Culture Show\" il 26 gennaio 2006.\nBug nella combinazione dei caratteri.\n\"Verdana\" (v. 2.43) fa uso di una posizione scorretta riguardo alla combinazione dei segni diacritici, il che ne causa la visualizzazione dopo i caratteri invece che prima. Questo lo rende indisponibile per i testi che usano Unicode come ad esempio il cirillico o il greco. Se il Verdana \u00e8 installato i segni diacritici seguenti sono visualizzati sopra la \"e\" invece che sulla \"a\". Questo errore non viene rilevato se si usano le lettere latine. Questo perch\u00e9 alcuni software di visualizzazione sostituiscono la combinazione del carattere base + segno con un carattere preimpostato.\nCon Verdana: (presumendo che sia presente sul vostro pc)\n\u0430\u0300\u0435 \u0430\u0301\u0435 \u0430\u0303\u0435 \u0430\u0309\u0435 |\n\u03b1\u0300\u03b5 \u03b1\u0301\u03b5 \u03b1\u0303\u03b5 \u03b1\u0309\u03b5 |\na\u0300e a\u0301e a\u0303e a\u0309e\nIn alcuni sistemi il browser Opera corregge automaticamente il bug del Verdana. Gli esempi precedente e seguente visualizzano lo stesso testo, sotto i segni \"combinati\" sono per\u00f2 al posto giusto.\nNel browser che state utilizzando:\n\u0430\u0300\u0435 \u0430\u0301\u0435 \u0430\u0303\u0435 \u0430\u0309\u0435 |\n\u03b1\u0300\u03b5 \u03b1\u0301\u03b5 \u03b1\u0303\u03b5 \u03b1\u0309\u03b5 |\na\u0300e a\u0301e a\u0303e a\u0309e"}
{"id": "1160351", "revid": "287204", "url": "https://it.wikipedia.org/wiki?curid=1160351", "title": "Polygala chamaebuxus", "text": "Il camebosso (nome scientifico Polygala chamaebuxus L.) \u00e8 un basso arbusto ornamentale, molto ramificato e cespuglioso appartenente al genere \" Polygala \" e alla famiglia delle Polygalaceae.\nSistematica.\nIl sistema Cronquist assegna la famiglia delle Polygalaceae all'ordine Polygalales mentre la moderna classificazione APG la colloca nell'ordine Fabales. Sempre in base alla classificazione APG sono cambiati anche i livelli superiori (vedi tabella a destra).\nIl genere \"Polygala \" \u00e8 molto ampio. Alcuni autori ne assegnano fino a 500 specie, infatti questo genere include piante, arbusti perenni, erbacee e alberi.\nVariet\u00e0.\nLa pianta ha la capacit\u00e0 di adattarsi a diversi tipi di aree ecologiche. Questi adattamenti diversi generano molte varianti non sempre ancora studiate a fondo. \u00c8 da rilevare inoltre che i vari colori della corolla e del calice non determinano diversit\u00e0 tassonomiche.\nLa nostra pianta pu\u00f2 essere inoltre confusa con la specie \"Arctostaphylos uva-ursi\" (L.) Sprengel (Uva ursina) o con la specie \"Vaccinium vitis-idaea\" L. (Mirtillo rosso) in quanto oltre a vivere nello stesso ambiente hanno le foglie quasi identiche.\nEtimologia.\nNell'antichit\u00e0 l'infuso di questa pianta veniva usato perch\u00e9 (cos\u00ec si credeva) favoriva la produzione del latte nelle gestanti, da qui il nome del genere \u201cPolygala\u201d = molto latte.\nPer il nome della specie si deve invece far ricorso al latino (\u201cbuxutus\u201d = bosso) e al greco (\u201cchamai\u201d = terra), in riferimento al portamento strisciante della pianta.\nMorfologia.\nLa forma biologica della pianta \u00e8 camefita fruticosa (Ch suffr/NP) : ossia piante con fusti legnosi solo alla base e generalmente di piccole dimensioni. \u201cNP\u201d (nano fanerofite) individua un particolare tipo di piante legnose con gemme perennanti poste tra pochi centimetri e un metro dal suolo.\nFusto.\nIl fusto \u00e8 composto da molti rami lignificati prostrati e ascendenti la cui dimensione pu\u00f2 arrivare fino a 30 \u2013 40\u00a0cm.\nFoglie.\nLe foglie sono sempreverdi, glabre disposte in modo alterno, molto ravvicinate di forma strettamente ovata, oblunghe o lanceolate. Inoltre sono subsessili, coriacee, quasi cuoiose, con margine intero. Sono generalmente arrotondate all'apice, oppure in alcune varianti lievemente mucronate e comunque sono prive di stipole alla base del picciolo. L'aspetto e il colore \u00e8 verde lucente. Dimensione: lunghezza 15 \u2013 30\u00a0mm; larghezza 5 \u2013 10\u00a0mm.\nInfiorescenza.\nI fiori possono essere solitari o appaiati e sono disposti all'ascella delle foglie superiori in un breve racemo terminale.\nFiori.\nI fiori sono zigomorfi, ermafroditi, pentameri, gamosepali, pentaciclici (ossia a 5 verticilli), brevemente peduncolati (5\u00a0mm).\nL'aspetto pi\u00f9 comune del fiore \u00e8 quello con ali bianche e carena gialla (o arancio) e tubo bianco; ma si possono avere varianti anche con ali rosso - carminio (o rosa) e carena rossa sfumata di giallo. \nFrutti.\nIl frutto \u00e8 una capsula obovata (cuoriforme) e compressa di lato e margini alati. Dimensioni 8 x 7\u00a0mm.\nDistribuzione e habitat.\n\u00c8 una specie endemica delle zone montane dell'Europa centrale e meridionale ( Orof. S-Europ.). Oltre che sulle Alpi e sull'Appennino, si pu\u00f2 trovare sui Carpazi e Balcani (zone nord-occidentali).\nIn Italia si pu\u00f2 trovare sui pendii rocciosi, luoghi erbosi aridi, nel sottobosco di conifere (pi\u00f9 facilmente nelle parti terminali del bosco), nei pascoli asciutti e nelle boscaglie assieme ai rododendri e mughi. Preferisce il terreno di tipo calcare. \nLa Poligala falso-bosso \u00e8 facile trovarla assieme ad altre due piante comuni dei nostri boschi: l'Uva ursina e il Mirtillo.\nNell'Italia meridionale \u00e8 rara e nelle isole \u00e8 assente.\nAltitudine: da 300 a 2400 .\nUsi.\nDalla pianta si possono ricavare alcune sostante resinose e salicilato di metile.\nFarmacia.\nHa propriet\u00e0 espettoranti e diuretiche. \u00c8 mediamente depurativa. Si usa in sciroppo o decotti."}
{"id": "1160355", "revid": "46722", "url": "https://it.wikipedia.org/wiki?curid=1160355", "title": "Falso bosso", "text": ""}
{"id": "1160356", "revid": "78273", "url": "https://it.wikipedia.org/wiki?curid=1160356", "title": "Ulquiorra Shiffer", "text": ""}
{"id": "1160371", "revid": "287204", "url": "https://it.wikipedia.org/wiki?curid=1160371", "title": "Spazio metrizzabile", "text": "In topologia, uno spazio topologico formula_1 si dice metrizzabile se esiste su formula_2 una metrica formula_3 tale che la topologia indotta da formula_3 sia proprio formula_5.\nGli spazi metrizzabili sono omeomorfi agli spazi metrici e ne inducono tutte le propriet\u00e0. Per esempio, sono spazi di Hausdorff, paracompatti e spazi ogni cui punto ha una base numerabile di intorni.\nEsistono teoremi che assicurano condizioni sufficienti alla metrizzabilit\u00e0 di uno spazio:\nUno spazio si dice localmente metrizzabile se ogni punto ha un intorno metrizzabile. Sempre di Smirnov \u00e8 il risultato che uno spazio localmente metrizzabile di Hausdorff \u00e8 metrizzabile se e solo se \u00e8 paracompatto."}
{"id": "1160373", "revid": "1305772", "url": "https://it.wikipedia.org/wiki?curid=1160373", "title": "Avh", "text": ""}
{"id": "1160374", "revid": "44627", "url": "https://it.wikipedia.org/wiki?curid=1160374", "title": "Topologia metrizzabile", "text": ""}
{"id": "1160375", "revid": "105592671", "url": "https://it.wikipedia.org/wiki?curid=1160375", "title": "Suddivisioni della Lettonia", "text": "Storia.\nDalla proclamazione dell'indipendenza dall'Unione Sovietica la Lettonia era suddivisa in 26 \"rajoni\" (sing. \"rajons\") e 7 \"citt\u00e0 della Repubblica\" (\"Republikas pils\u0113tas\"), che fungevano da divisioni amministrative di primo livello; i \"rajoni\" erano a loro volta suddivisi in circa 500 fra citt\u00e0 (\"pils\u0113tas\"; sing. \"pils\u0113ta\"), comuni (\"novadi\"; sing. \"novads\"), territori rurali (\"lauku teritorija\") e frazioni (\"pagasti\"; sing. \"pagasts\").\nNel 2008 la Legge sui Territori Amministrativi e sulle Aree Residenziali - ha trovato l'approvazione del Parlamento lettone (\"Saeima\") il 18 dicembre 2008 ed \u00e8 stato promulgato dal presidente Valdis Zatlers.\nIn base alla nuova legge, entrata in vigore il 1\u00ba luglio 2009, le suddivisioni amministrative lettoni sono state leggermente modificate, con l'abolizione dei \"rajoni\" e la promozione dei \"novadi\" (ora 109) a suddivisioni amministrative di primo livello, a fianco delle citt\u00e0 della Repubblica (passate da 7 a 9). La stessa legge prevede che un \"novads\" debba avere almeno 4.000 residenti ed un capoluogo avente almeno 2.000 residenti; al di sotto dei \"novadi\" i \"pagasti\" fungono da suddivisioni di secondo livello. Una mappa con le suddivisioni amministrative \u00e8 allegata all'atto normativo."}
{"id": "1160376", "revid": "767487", "url": "https://it.wikipedia.org/wiki?curid=1160376", "title": "Lui, lei e gli altri (film)", "text": "Lui, lei e gli altri (\"Committed\") \u00e8 un film del 2000 scritto e diretto da Lisa Krueger.\nTrama.\nJoline vive una vita tranquilla da quando si \u00e8 sposata con Carl, ma un giorno, tornata a casa, trova un biglietto del neo marito, in cui le dice di aver bisogno di una pausa per riflettere e che per lavoro lascer\u00e0 la citt\u00e0 senza menzionare dove andr\u00e0. Dopo l'arrivo di una cartolina di Carl, Joline intenzionata a salvare il suo matrimonio, si mette in viaggio con pochi indizi e molte bizzarre intuizioni, sicura di trovare Carl in Texas."}
{"id": "1160378", "revid": "1305772", "url": "https://it.wikipedia.org/wiki?curid=1160378", "title": "Infanta", "text": "Geografia.\nSudafrica"}
{"id": "1160379", "revid": "125988800", "url": "https://it.wikipedia.org/wiki?curid=1160379", "title": "Borghese (famiglia)", "text": "I Borghese, o Borghesi in origine, sono una famiglia principesca e papale italiana originaria di Siena, che ha avuto per molti secoli una grande influenza nella storia politica, religiosa e artistica di Roma, di Siena e dell'Italia in generale.\nStoria dei Borghesi (o Borghese) di Siena.\nIl capostipite fu un mercante senese di lana del XIII secolo, Tiezzo da Monticiano, che ebbe due figli: Bencivenne e Benincasa. Da Bencivenne e da suo figlio Borghese (che dette il cognome al casato) discesero i Borghesi di Siena, i Borghesi di Firenze (ramo fiorito nel XIV secolo ed estinto nel XVII secolo) e infine i Borghese di Roma. Dall'altro figlio di Tiezzo, Benincasa, secondo molti studiosi discese l'omonima famiglia senese dei Benincasa alla quale appartenne la celebre Santa Caterina da Siena.\nTra i membri pi\u00f9 importanti, oltre papa Paolo V e diversi cardinali, sono da ricordare:\nStoria dei Borghese (o Borghesi) di Roma.\nNel 1541 Marcantonio I avvocato concistoriale si trasfer\u00ec a Roma. L'ascesa della famiglia senese nella societ\u00e0 romana fu rapida. Nel 1605, Camillo, figlio di Marcantonio I, viene eletto Papa con il nome di Paolo V.\nPaolo V fece nominare il fratello Francesco (1556-1620), duca di Rignano, generale dell'esercito pontificio; l'altro fratello Giambattista (1554-1609), governatore di Borgo e castellano di Castel Sant'Angelo; il nipote Scipione Caffarelli (1576-1633), figlio della sorella Ortensia, cardinale.\nScipione fu adottato dallo zio Paolo V e quindi adott\u00f2 il nome di Scipione Borghese. Fu un grande mecenate delle arti, scopritore e protettore del Bernini e artefice della costruzione della Villa Borghese e della raccolta di opere che costituiranno un'importante pinacoteca nota poi come Galleria Borghese.\nMarcantonio II (1598-1658), figlio di Giambattista e di Virginia Lante, grazie all'influenza dello zio Paolo V, nel 1610 fu investito da Filippo III di Spagna, del principato di Sulmona con relativa grandezza di Spagna. Questi spos\u00f2 nel 1619 Camilla Orsini e fu l'erede universale della famiglia. Ma gi\u00e0 dal 1608 grazie al favore incondizionato dello zio pontefice che attinse al tesoro della Chiesa per mezzo delle numerose pensioni e commende, e al cugino cardinale Scipione, col preciso intento di favorire i suoi famigliari, questi furono protagonisti nell'arco di un trentennio e particolarmente negli anni del pontificato, che consent\u00ec di trasferire ai parenti oltre 4 milioni di scudi, di una lunga serie di acquisizioni feudali e patrimoniali, culminata nel 1639 con l'acquisto del ducato di Palombara, soprattutto acquistando feudi dalle famiglie Savelli, Orsini, e Colonna gravate da debiti, che la resero in breve una delle famiglie pi\u00f9 ricche della nobilt\u00e0 romana e italiana. Il figlio Paolo (1624-1646) spos\u00f2 Olimpia Aldobrandini, principessa di Rossano, che trasmise questo titolo con il relativo feudo ed il ricco patrimonio al figlio Giovanni Battista. Marco Antonio III Borghese (1660-1729) fu vicer\u00e9 di Napoli (1721 1722) di nomina imperiale.\nMarcantonio IV (1730-1800), principe di Sulmona e di Rossano, fu senatore della Repubblica Romana. Il figlio Camillo Filippo Ludovico Borghese (1775-1832) milit\u00f2 nell'esercito napoleonico di cui divent\u00f2 generale. Spos\u00f2 nel 1803 la sorella di Napoleone, Paolina Bonaparte, che era rimasta vedova del generale Leclerc, acquisendo il titolo di \"Altezza Imperiale\". Camillo fu nominato duca e principe sovrano di Guastalla nel 1806, e governatore del Piemonte (1807-1814). Dopo la caduta di Napoleone, si separ\u00f2 dalla moglie e si ritir\u00f2 a vita privata a Firenze.\nCostui con la cessione a Napoleone e alla Francia, per un prezzo giudicato poco meno del doppio del prezzo di stima fatta da Ennio Quirino Visconti (8 milioni di franchi contro i 4,9 della stima), dei marmi pi\u00f9 antichi della collezione Borghese conservata nella villa del Pincio, ora conservati al Louvre, dette luogo a uno dei pi\u00f9 gravi e disastrosi atti di spoliazione del patrimonio artistico italiano. Alla sua morte, avvenuta nel 1832 senza aver generato discendenti , il fratello Francesco principe Aldobrandini (1776-1839) eredit\u00f2 i titoli e il patrimonio della primogenitura Borghese.\nQuest'ultimo fu anch'egli generale napoleonico e combatt\u00e9 a Wagram ed Austerlitz. L'11 aprile 1809 spos\u00f2 Adelaide de la Rochefoucauld (Parigi, 1793 - Migliarino di Pisa, 1877). Dopo la nascita della prima figlia Maria (1806-1835), il loro primogenito maschio, Marcantonio V Borghese (Parigi, 1814 - Frascati, 1886), eredit\u00f2 il titolo di principe Borghese e tutti i titoli della primogenitura; al secondogenito Camillo (1816-1902) fu assegnato il titolo di principe Aldobrandini mentre al terzogenito Scipione (1832-1892) spett\u00f2 quello di duca Salviati.\nDopo Marcantonio V la primogenitura Borghese pass\u00f2 a don Paolo (Roma, 1845 - Venezia, 1920), che il 2 dicembre 1886 convol\u00f2 a nozze con la contessa Ilona Appony von Nagy-Appony (1848-1914). Dal loro matrimonio nacquero quattro figli oltre al primogenito maschio, il principe Scipione Borghese (Migliarino di Pisa, 1871 - Firenze, 1927). Secondogenito di Marcantonio V fu \"Francesco\" duca di Bomarzo, principe di Sant\u2019Angelo e principe di San Polo (da lui la linea dei duchi di Bomarzo tuttora esistente).\nIl principe Scipione Borghese (1871-1927) deputato radicale al parlamento, visse per lo pi\u00f9 tra Roma, il Garda e la Toscana. Sal\u00ec agli onori delle cronache per aver partecipato e vinto il raid automobilistico Pechino-Parigi nel 1907 insieme a Luigi Barzini, inviato speciale del Corriere della Sera, ed Ettore Guizzardi (1881-1963), pilota e meccanico personale del principe. I suoi diari di un precedente viaggio, \"In Siria, Eufrate e Babilonia\" sono stati pubblicati nel 1904 dall'Istituto Italiano di Arti Grafiche.\nTra il 1885 e il 1905 la famiglia fu investita da una grave crisi finanziaria conseguente alla espansione edilizia che divampava in Roma dopo il 1870 che la costrinse a mettere all'asta a garanzia dei creditori, gran parte dei suoi beni compreso il palazzo che pot\u00e9 essere riacquistato in parte, grazie al patrimonio di Anna Maria De Ferrari moglie del principe Scipione. Nei successivi anni Venti, sotto il regime Fascista, con la graduale quotizzazione dei latifondi, venne definitivamente meno l'enorme patrimonio terriero che i Borghese riuscirono ad accumulare nell'arco di tre secoli.\nIn questo stesso periodo nel 1901 la Villa Borghese a Porta Pinciana, prossima ad essere lottizzata come Villa Ludovisi, dopo una causa conclusasi nel 1893 che fece valere il carattere pubblico del complesso venne acquisita all'asta dallo Stato, che ne fece dono al comune di Roma con riserva della Galleria, per tre milioni di lire, importo che venne giudicato ben inferiore al controvalore delle opere d'arte che vi erano e ancora vi sono custodite.\nIl fratello di Scipione, il principe Livio Borghese, fu padre di Flavio Borghese XII principe di Sulmona che sposando donna Angela Patern\u00f2 VII principessa di Sperlinga dei Manganelli, dama di corte della Regina d\u2019Italia, e ultima della sua famiglia, port\u00f2 titoli, terre, ed il celeberrimo Palazzo Manganelli di Catania, tuttora di propriet\u00e0 della famiglia Borghese, che lo utilizzacome dimora. Secondogenito invece era Junio Valerio: fu diplomatico, con il grado di ministro plenipotenziario e inviato straordinario svolgendo incarichi di rilievo tra gli inizi del XX secolo fino alla sua morte (1939); Junio Valerio Borghese (1906-1974), ufficiale di marina, insignito della Medaglia d'Oro al valor Militare, fond\u00f2 nel 1967 l'organizzazione di destra radicale Fronte Nazionale. Si rifugi\u00f2 in Spagna nel 1970 a seguito delle accuse di aver organizzato un colpo di Stato (conosciuto come golpe Borghese).\nAttualmente il capo della famiglia \u00e8 Scipione Borghese XIV principe di Sulmona, XV principe di Rossano, X principe di Sperlinga, nato il 19 novembre 1970. Egli sposatosi con Barbara Massimo, ha generato Camillo Borghese (n. 2020).\nI rami della famiglia Borghese attuali sono cinque:\ne discendono rispettivamente dai tre figli di Francesco: Marcantonio V Borghese, Camillo e Scipione, e dai nipoti Giulio (1847-1914) che spos\u00f2 Anna Maria Torlonia, e Francesco.\nAlbero genealogico della famiglia Borghese.\nSono riportati i membri titolati e i cardinali della famiglia.\nBorghese-Aldobrandini, Principi di Meldola.\nErede presunto \u00e8 Francesco Borghese Aldobrandini(n.1967)\nBorghese-Salviati, Duchi Salviati.\nErede presunto \u00e8 il figlio Lorenzo Borghese Salviati (n. 1957)."}
{"id": "1160380", "revid": "124123", "url": "https://it.wikipedia.org/wiki?curid=1160380", "title": "K\u014dsh\u014d Uchiyama", "text": "Biografia.\nPadre Uchiyama nacque a T\u014dky\u014d nel 1912. Laureato in filosofia occidentale (fatto raro per un monaco buddista giapponese) alla universit\u00e0 Waseda di T\u014dky\u014d, presto prese contatto con il cristianesimo e inizi\u00f2 l'approfondimento della conoscenza della Bibbia, ed in particolar modo del Nuovo Testamento al quale spesso fece poi riferimento nelle sue opere. All'et\u00e0 di 28 anni, poco tempo dopo il decesso della giovane moglie, si diede a seguire il \"monaco itinerante\" Sawaki K\u014dd\u014d dal quale, nel 1941, fu ordinato monaco. Nel 1949 assieme fondarono quello che diverr\u00e0 poi il centro di studio e pratica dello Zen noto con il nome di Antaiji.\nDurante gli anni della guerra Uchiyama fu inviato da Sawaki in un'area isolata della prefettura di Shimane dove attese alla produzione di carbone di legna. In seguito, sempre su indicazione di Sawaki, si trasfer\u00ec nella prefettura di Shizuoka dove si dedic\u00f2 alla produzione di sale, nelle saline. Ambedue le occupazioni, considerate importanti nell'economia di guerra, furono scelte da Sawaki per evitargli la chiamata alle armi. Fu cos\u00ec che Uchiyama fu inserito nella lista dei coscritti solo una settimana prima che il Giappone si arrendesse, nel 1945, e non fece neppure a tempo a vestire la divisa militare. Questi fatti, la cura che Sawaki ebbe per lui in quel periodo, non sono mai stati pubblicizzati: non stupisce che Uchiyama abbia manifestato anche in questo modo la sua contrariet\u00e0 alla guerra, casomai \u00e8 Sawaki r\u014dshi che dimostra un profondo cambiamento dal tempo in cui fu insignito di onorificenze quale eroe di guerra.\nCuratore di Antaiji, all'epoca situato alla periferia di Ky\u014dto, negli ultimi anni di vita di Sawaki, Uchiyama ne divenne abate dal 1965 (anno della morte del suo predecessore) sino al 1975, quando si ritir\u00f2 nel piccolo tempio Noke-in, nella cittadina di Kohata presso Ky\u014dto, lasciando al discepolo Watanabe K\u014dh\u014d la guida del monastero. Uomo di ampia cultura e con una visione religiosa aperta al mondo spirituale occidentale, pratic\u00f2 per tutta la vita, assieme allo zazen lo studio dei Vangeli, indicando ai suoi discepoli la necessit\u00e0, per le generazioni future, dell'incontro profondo e sincero fra quelle che riteneva essere le due religioni universali del nostro pianeta: buddismo e cristianesimo. \u00c8 stato tra i primi ad affermare, con profonda cognizione di causa, che l'atteggiamento fondamentale del cristianesimo \u00e8 lo stesso che si incontra nel buddismo.\nI discepoli.\nLa caratteristica pi\u00f9 significativa di Uchiyama r\u014dshi \u00e8 la sua posizione di \"ponte\" tra le culture e le generazioni. Avendo iniziato lo studio del cristianesimo in et\u00e0 giovanile, prima dell'ordinazione monacale fu insegnante alla Scuola Teologica Cattolica della prefettura di Miyazaki, nel sud del Giappone. Durante il periodo che trascorse ad Antaiji come abate il monastero fu frequentato da moltissimi occidentali, soprattutto statunitensi, alcune decine dei quali si fermarono e praticarono con la comunit\u00e0 di Antaiji per considerevoli periodi di tempo. Erano reduci dal Vietnam, disertori che non volevano partecipare a tale guerra, protagonisti del movimento hippy e della contestazione studentesca, intellettuali e persone semplici. Uchiyama ascolt\u00f2 con interesse le loro istanze, i motivi che li avevano portati nel suo monastero povero, sconosciuto e lontano.\nSono state pubblicate varie opere e cronache che raccontano di quel periodo, la pi\u00f9 famosa delle quali \u00e8 \"Living And Dying In Zazen: Five Zen Masters Of Modern Japan\", di Arthur Braverman (Ed. Weatherhill, New York 2003).\nAlcuni, molto pochi invero, di quei frequentatori stranieri divennero suoi discepoli. Tra di loro ne ricordiamo in particolare due per il ruolo che hanno avuto, ed hanno, nello sviluppo dello buddismo Zen nel mondo. Il primo \u00e8 lo statunitense Daits\u016b Tom Wright, sino al 2010 insegnante di cultura inglese all'universit\u00e0 Ryukoku di Kyoto, uno dei primi discepoli stranieri ad Antaiji, che assieme a Jisho Warner e Sh\u014dhaku Okumura ha tradotto e pubblicato in inglese i libri di padre Uchiyama. Il secondo \u00e8 l'intellettuale francese di origine ungherese Fran\u00e7ois-Albert Viallet, ordinato da Uchiyama con il nome di Soji Enku: al suo ritorno in Europa nei primi anni settanta fond\u00f2 i centri di pratica -ancor oggi attivi- che trasmettono la tradizione dello zen di Antaiji. \nLa dimestichezza con la cultura -sia umana che libraria- dell'Occidente permise a padre Uchiyama di svolgere con estrema profondit\u00e0 il ruolo di traduttore della cultura zen in termini comprensibili per noi. Il saggio \"Cultura moderna e zen\", poi inserito nelle varie versioni inglesi, italiane ecc. di \"Seimei no jitsubutsu\" (vedi \"infra\"), \u00e8 tuttora un'analisi estremamente attuale del materialismo efficientista elevato a \"religione\".\nPoi, la sua capacit\u00e0 di \"sopportare\" (anche questo aspetto va considerato) Sawaki r\u014dshi per tanti anni, al punto da diventarne l'erede, lo leg\u00f2 ad un uomo che, se da un lato era senza tempo, dall'altro, nella sua manifestazione umana, apparteneva ad un'epoca culturalmente molto pi\u00f9 lontana da noi di quello che potremmo supporre, considerati i pochi decenni che ci separano dalla sua morte. Uchiyama, invece, \u00e8 stato un uomo del XX secolo, in grado di travasare nella nostra era il legame con quel tempo lontano cogliendo di esso l'universalit\u00e0 oltre le differenze.\nLa produzione letteraria.\n\u00c8 autore di circa quaranta testi di spiritualit\u00e0, molti dei quali tradotti in lingue occidentali (principalmente in inglese ma anche in tedesco, francese, italiano, spagnolo e polacco). In italiano la prima opera pubblicata \u00e8 stata \"La realt\u00e0 dello zazen\", Ubaldini, Roma, 1976, tuttavia essendo la traduzione di una traduzione dell'originale \u00e8 abbastanza lontana dal sentire dell'autore.\nQuesto testo ha avuto una nuova versione in italiano -questa volta direttamente dall'originale giapponese \u751f\u547d\u306e\u5b9f\u7269, \"Seimei no Jitsubutsu\"- a cura di Jis\u014d Giuseppe Forzani con il titolo \"La realt\u00e0 della vita, zazen in pratica\" (Edizioni Dehoniane Bologna 1994). Nel 2006 Ubaldini ne ha edito una nuova versione, non dall'originale ma da una recente riedizione della versione inglese, con il titolo \"Aprire la mano del pensiero\". In italiano \u00e8 disponibile anche \"Istruzioni ad un cuoco Zen\", (Ubaldini, Roma, 1986) traduzione non dall'originale ma dal testo inglese \"Refining Your Life\" (Ed. Weatherhill, New York 1983 e Ed. Shambala, Boston 2005, a c. di Daitsu Thomas Wright). Particolarmente interessante perch\u00e9 \u00e8 la trasposizione in chiave moderna, nella vita di ogni giorno, del testo del XIII secolo di Eihei D\u014dgen \u5178\u5ea7\u6559\u8a13, \"Tenzo Ky\u014dkun\", a sua volta tradotto in italiano con il titolo \"La cucina scuola della via\", (Edizioni Dehoniane Bologna 1998).\nIl suo maggior successo editoriale internazionale non \u00e8 dovuto ai libri religiosi, genere poco frequentato dal grande pubblico; con suo grande divertimento era infatti divenuto noto come il pi\u00f9 importante autore di libri sull'origami, l'arte di dar forma alla carta piegata.\nUchiyama K\u014dsh\u014d r\u014dshi \u00e8 deceduto a Kohata, il 13 marzo 1998."}
{"id": "1160381", "revid": "33689", "url": "https://it.wikipedia.org/wiki?curid=1160381", "title": "Hired Guns", "text": "Hired Guns (letteralmente \"armi noleggiate\") \u00e8 un videogioco di ruolo-azione prodotto da DMA Design e distribuito da Psygnosis, inizialmente uscito per Amiga nel 1993. Le vicende narrate sono ambientate nell'anno 2712 in un mondo ostile e decadente. Il giocatore controlla 4 mercenari selezionabili da una rosa di 12: anche nell'esperienza in singolo, il giocatore controlla contemporaneamente, grazie a una doppia divisione dello schermo (orizzontale e verticale), tutti e quattro i personaggi.\nModalit\u00e0 di gioco.\nIl gioco, in prima persona a scatti (come nei vecchi videogiochi di ruolo della saga di \"Dungeon Master\" o \"Eye of the Beholder\"), consente simultaneamente a ben 4 persone di partecipare all'azione: i controlli prevedono l'utilizzo di joystick, mouse o tastiera. Su un Amiga di prima generazione il gioco risente solo marginalmente dei limiti hardware, rispetto alla versione DOS, mentre il sonoro \u00e8 di gran lunga superiore, e, nella versione AGA, si pu\u00f2 beneficiare di effetti audio aggiuntivi.\nL'area di gioco \u00e8 in 3D, con mostri e nemici dotati di intelligenza artificiale. Sono a disposizione un'ampia scelta di oggetti e armi, livelli intricati, ambienti diversificati.\n\u00c8 disponibile la modalit\u00e0 cooperativa per l'intera campagna per due, tre o quattro giocatori, oltre ad una serie di livelli di pratica e le varianti in stile deathmatch che ne conseguono."}
{"id": "1160388", "revid": "466539", "url": "https://it.wikipedia.org/wiki?curid=1160388", "title": "Khanato", "text": "Un Khanato o Canato \u00e8 un territorio su cui governa un Khan, tipico dell'Europa orientale e dell'Asia. Spesso \u00e8 di derivazione mongola, derivando dal frazionamento del grande impero creato da Gengis Khan. La maggior parte dei khanati \u00e8 scomparsa tra il XVI e il XIX secolo con la formazione o il consolidamento dell'Impero ottomano, di quello persiano, di quello russo e di quello cinese. Ma molti Khanati sono sopravvissuti o costituiti, rimanendo in essere fino al XX secolo. I loro sovrani erano generalmente di fede islamica."}
{"id": "1160392", "revid": "1982", "url": "https://it.wikipedia.org/wiki?curid=1160392", "title": "Eclissi lunare", "text": "Un'eclissi lunare \u00e8 un noto fenomeno ottico-astronomico, solitamente associato al sistema \"Sole-Terra-Luna\", durante il quale l'ombra della Terra oscura del tutto o parzialmente la Luna quando quest'ultima \u00e8 illuminata dal Sole e interseca l'asse nodale, in fase di plenilunio.\nA causa delle reciproche distanze fra il Sole, la Luna e la Terra l'ombra che si introduce per interposizione di quest'ultimo corpo, \u00e8 di forma conica. Nelle eclissi lunari il cono d'ombra proiettato dalla Terra \u00e8 sempre molto pi\u00f9 ampio della Luna, ed \u00e8 accompagnato da un cono pi\u00f9 ampio, detto cono di penombra, nel quale solo una parte dei raggi del Sole viene intercettata dalla Terra.\nSi possono avere perci\u00f2 vari tipi di eclissi di Luna, a seconda che la Luna entri totalmente (\"eclissi totale\") o parzialmente (\"eclissi parziale\") nel cono d'ombra, totalmente o parzialmente nel cono di penombra (\"eclissi penombrale\").\nEclissi lunare totale.\nUn'eclissi lunare totale si verifica quando la Luna transita completamente attraverso l'ombra della Terra.La Luna attraversa prima la penombra, poi l'ombra e infine, dopo esserne uscita, interessa di nuovo la fascia penombrale. A causa degli effetti di colorazione rossastra che assume con la rifrazione dei raggi solari attraversanti l'atmosfera terrestre e per l'oscuramento parziale prima dell'entrata in ombra e durante l'uscita, \u00e8 il tipo di eclissi lunare pi\u00f9 osservata. Presenta sempre una grandezza (\"magnitudo\" in latino) del 100% o superiore, sia sotto sia sopra l'eclittica. Un'eclissi lunare totale \u00e8 totale per tutti i luoghi interessati (con l'eccezione dei punti di transizione).\nL'ultima eclissi lunare totale \u00e8 avvenuta il 21 gennaio 2019 alle ore 05:12 (massima oscurit\u00e0) e la prossima sar\u00e0 il 16 maggio 2022 alle ore 04:11 (massima oscurit\u00e0) mentre la prossima visibile totale in Italia sar\u00e0 quella del 31 dicembre 2028; inoltre, l'eclissi lunare del 27 luglio 2018 \u00e8 stata la pi\u00f9 lunga del secolo, avendo raggiunto una durata massima di 1 ora e 43 minuti.\nAlcune particolarit\u00e0 geometriche e fisiche dell'ombra.\n\u00c8 noto e dimostrato da tempo che lo schiacciamento polare della Terra far\u00e0 \"diminuire\" il valore della parallasse della Luna ma la far\u00e0 \"aumentare\" per la presenza dell'atmosfera. Dei due effetti il pi\u00f9 notevole \u00e8 il secondo il quale \u00e8 il maggiore responsabile delle incertezze insite nel definire, all'interno delle previsioni, le migliori stime dell'ampiezza dell'ombra. Riferito in termini pi\u00f9 tecnici e come regola mnemonica per gli studiosi di previsioni, lo schiacciamento terrestre \"diminuisce\" di 1/500 la parallasse della Luna alla latitudine media terrestre di 45\u00b0, mentre l'atmosfera \"incrementa\" di 1/50 il raggio del cono d'ombra della Terra. Una volta calcolato l'angolo di apertura del cono d'ombra esso dovrebbe essere perci\u00f2 \"aumentato\" di una quantit\u00e0 pari a 51/50 ovvero del 2% per fornire una previsione pi\u00f9 aderente alla realt\u00e0. Quella poco fa descritta \u00e8 considerata la regola \"tradizionale\" ma esistono altre regole come quella adottata dalla redazione scientifica della Connaissance des Temps, detta brevemente la \"francese\". Secondo il matematico Jean Meeus (e altri autori), calcolando con la regola \"francese\", il metodo tradizionale fornisce valori in eccesso di 0,005 nella magnitudine delle eclissi d'ombra e di 0,026 per le eclissi di penombra. Di solito i programmi di calcolo pi\u00f9 recenti e perfezionati lasciano libert\u00e0 di scelta del valore correttivo da usare; questa particolarit\u00e0 rende in parte ragione delle differenze riscontrabili fra le varie previsioni prodotte.\nSono molti i lavori di ricerca che hanno come tema le reali dimensioni e forma del cono d'ombra e questa \u00e8 in pratica l'unica scientificit\u00e0 che attualmente rivestono le eclissi lunari presso l'astronomia professionale.\nImportanza scientifica attuale.\nOltre all'importanza che la ricerca scientifica ufficiale riserva alle eclissi di Luna e tendente a meglio studiare le cause di variazioni anomale dell'ampiezza del cono d'ombra, le eclissi vengono annoverate fra i campi di ricerca classica degli astrofili.\nSi tratta perci\u00f2 di un tipo di eclissi molto seguita dai dilettanti, massimamente per il fatto di poter effettuare riprese fotografiche o con videocamera di una Luna con aspetto e colorazioni non ordinarie. \nUna pi\u00f9 interessante osservazione scientifica, che potrebbe essere svolta dagli astrofili, consiste nell'osservare le occultazioni di stelle deboli, se non addirittura di pianeti e asteroidi, altrimenti impossibili a causa dell'enorme divario luminoso.\nPerch\u00e9 si vede sempre oscurare prima di nero e poi di rosso?\nPer l'occhio umano la Luna, quando incomincia a eclissarsi appare colorarsi di nero, ma in realt\u00e0 si colora da subito di rosso scuro, ma non si riesce direttamente a vederlo perch\u00e9 la parte ancora illuminata riflette la luce verso di noi, tant'\u00e8 che il bagliore ci impedisce di vedere direttamente la colorazione rossastra, che comincer\u00e0 a mostrarsi progressivamente man mano che il bagliore scompare per l'oscuramento; viceversa verso la fine dell'eclissi. Stesso discorso per gli apparecchi elettronici: le fotocamere sono sensibili alla luce e tendono a rendere nitida l'immagine pi\u00f9 luminosa, per questo nei video sembra che la Luna si \"accenda\" di rosso soltanto una volta oscurata.\nEclissi lunare parziale.\nUn'eclissi lunare parziale si verifica quando la Luna non \u00e8 abbastanza vicina all'eclittica da poter transitare per l'intera ombra terrestre, quindi viene occultata solo in parte mostrando un profilo falcato. \u00c8 di minore interesse scientifico rispetto alle \"totali\".Fra le pi\u00f9 recenti eclissi lunari parziali, visibili anche dall'Italia, si ricorda quella del 7 settembre 2006 (con \"magnitudo\" del 18,3%) durante la quale fu possibile osservare solo l'uscita dall'ombra dopo che la Luna sorse; la successiva, anch'essa visibile dall'Italia, si verific\u00f2 nella notte fra il 16 e il 17 agosto 2008 presentando una \"magnitudo\" dell'80,6%; ancora pi\u00f9 recente \u00e8 quella del 31 dicembre 2009, praticamente un'eclissi totale di penombra con solo una breve fase di eclissi parziale d'ombra (solo il 7,6% del diametro lunare ne \u00e8 stato interessato).\nEclissi lunare penombrale.\nUn'eclissi lunare penombrale si verifica quando la Luna transita solo ed esclusivamente per la penombra della Terra, senza essere occultata dall'ombra: il fenomeno si mostra poco appariscente. Potrebbe essere visibile una piccolissima parte dell'ombra, ma solo se la Luna transita completamente all'interno della penombra: in questo caso, l'eclissi penombrale \u00e8 \"totale\"; se invece ne viene oscurata solo una parte, l'eclissi penombrale \u00e8 \"parziale\". Come per le eclissi d'ombra esiste ugualmente una grandezza (\"magnitudo\") penombrale.\nL'ultima eclissi penombrale totale ha avuto luogo il 9 febbraio 2009 e fu l'ultima eclissi penombrale totale di questi anni; da quella data tutte le successive saranno parziali fino al 20 febbraio 2027, quando ce ne sar\u00e0 un'altra totale di penombra, visibile dall'Italia.\nL'ultima eclissi penombrale parziale ebbe luogo il 7 luglio 2009, ma non fu visibile dall'Italia.\nGli effetti e la durata delle eclissi lunari.\nDurante le eclissi totali la Luna non cessa del tutto di ricevere luce; la luce solare che attraversa l'atmosfera terrestre, viene principalmente deviata per rifrazione e raggiunge il satellite conferendo a esso una colorazione che \u00e8 stata osservata mutevole nel corso di una stessa eclissi: essa va dal rosso cupo rameico fino al rosso arancione passando per altre tonalit\u00e0 fra le quali il bruno e l'azzurro - verde scuro. Questi colori che si vedono provenire dalla Luna sono dovuti anche alla particolare zona terrestre che riflette i raggi e che potrebbe essere ricca di acque (oceani) e di foreste, con conseguente cromatismo dominante.\nLa durata delle eclissi totali di Luna pu\u00f2 raggiungere i 100 minuti. La Luna attraversa il cono d'ombra con una velocit\u00e0, quella del moto di rivoluzione lunare, circa due volte maggiore rispetto a quella di rotazione terrestre, che determina la durata delle eclissi solari in un dato luogo.\nEclissi lunari dal 2010 al 2030.\nNota: l'indicazione \"non visibile\" tra parentesi, indica che l'eclissi lunare non sar\u00e0 visibile dall'Italia.\n(Gli istanti sono espressi in tempo UTC):"}
{"id": "1160393", "revid": "15756", "url": "https://it.wikipedia.org/wiki?curid=1160393", "title": "Chiesa di Santa Caterina (Livorno)", "text": "La chiesa di Santa Caterina \u00e8 un luogo di culto cattolico di Livorno, in piazza dei Domenicani; la sua alta cupola \u00e8 l'elemento di spicco dello storico quartiere della Venezia Nuova, edificato a partire dalla prima met\u00e0 del Seicento.\nAll'interno si trova un altare della comunit\u00e0 siro-maronita; inoltre un'epigrafe ricorda che in questa chiesa preg\u00f2 Elizabeth Ann Bayley Seton.\nStoria.\nLa chiesa fu eretta in sostituzione di una chiesa minore, annessa al convento domenicano, a partire dal 1720 dall'architetto Giovanni del Fantasia a lato del Rivellino di San Marco; una guida ottocentesca della citt\u00e0 di Livorno riporta curiosamente che essa sarebbe dovuta sorgere ad imitazione del Pantheon di Roma.\nLe ambizioni del progettista si scontrarono per\u00f2 con le difficolt\u00e0 legate a numerose interruzioni dei lavori: alla direzione della fabbrica si susseguirono quindi Alessandro Saller, Giovanni Masini ed infine Giuseppe Ruggeri.\nDurante la costruzione della cupola ottagonale si manifestarono inoltre problemi di natura statica, che resero necessario cingere l'estradosso della cupola con un possente tiburio, che ancora oggi domina il panorama urbano livornese. La chiesa fu dotata anche di uno slanciato campanile, il cui disegno \u00e8 stato accostato, non senza riserve, al celebre Ferdinando Fuga.\nNel 1753 la chiesa, incompleta della facciata, fu aperta al culto ed affidata ai padri domenicani, che erano gi\u00e0 ospitati nell'attiguo convento.\nTuttavia, durante il periodo napoleonico, il convento fu chiuso ed adibito a carcere, funzione che ha mantenuto fino agli ultimi decenni del Novecento, quando il carcere \u00e8 stato trasferito in localit\u00e0 Salviano; pi\u00f9 recentemente sono stati avviati i lavori di restauro per ospitarvi la nuova sede dell'Archivio di Stato, mentre altri grandi restauri, ufficialmente portati a termine la Domenica delle Palme del 2005, hanno interessato la cupola della chiesa.\nDescrizione.\nL'edificio presenta una pianta ottagonale con cappelle laterali ed \u00e8 sormontato da una grande cupola, alta quasi cinquanta metri grazie alla lanterna aggiunta nel 1869 da Dario Giacomelli.\nLa facciata, lasciata allo stato grezzo, un po' come molte altre chiese toscane, presenta solo un grande portale in asse con una finestra policroma; l'interno, illuminato dai finestroni della cupola, \u00e8 impostato attorno a otto grandi pilastri che sorreggono il tamburo della calotta.\nQui si possono ammirare gli affreschi ottocenteschi di Cesare Maffei realizzati sull'intradosso della volta e che, pur gravemente danneggiati dalle infiltrazioni, costituiscono, con i loro 1.500 metri quadrati, uno degli spazi affrescati pi\u00f9 grandi della Toscana.\nNegli spicchi della cupola, impreziosita da ornati di Pietro Calamai, il pittore realizz\u00f2: \"San Domenico che riceve il rosario dalla Madonna\", i \"Quattro evangelisti\" e alcune scene della \"Vita di Maria\".\nNel coro vi \u00e8 un notevole dipinto ad olio del Vasari, ricollocato nella chiesa nei primi mesi del 2007 a seguito di un lungo intervento di restauro effettuato presso il Museo nazionale di Villa Guinigi a Lucca: rappresenta l\"Incoronazione della Vergine\" e in origine era collocato a Roma, nella cappella di San Michele in Vaticano; in seguito fu acquistato da Antonio Filicchi che, prima del 1818, ne fece dono alla chiesa livornese.\nLe grandi cappelle che si aprono intorno allo spazio centrale sono ricavate all'interno degli archi che sorreggono la cupola.\nLa prima a destra dell'ingresso principale \u00e8 quella di Santa Caterina e presenta, oltre alla statua lignea dell'omonima santa, un affresco di Giuseppe Maria Terreni (\"Gloria di san Tommaso d'Aquino\"). Fino al 2010, tuttavia, era dedicata a Vincenzo Ferreri, la cui statua \u00e8 stata trasferita presso l'ingresso della chiesa.\nSegue quindi la cappella di Ges\u00f9 della Piet\u00e0, dove anticamente era presente un ingresso laterale che metteva in comunicazione il tempio con la via del Forte San Pietro; adiacente a questa si apre la cappella di San Giuseppe, sontuosamente decorata a spese della congregazione dei falegnami e maestri d'ascia.\nInvece, sulla sinistra, oltre il coro e l'altare maggiore, si trova la cappella della Madonna del Rosario, dove \u00e8 collocato un piccolo presepe; le pareti presentano affreschi ben conservati di Giuseppe Maria Terreni (\"San Domenico che riceve il rosario\" e \"Pio V che prega durante lo svolgersi della battaglia di Lepanto\").\nDi fianco \u00e8 ubicato l'ingresso laterale della chiesa, sormontato da un ballatoio dove \u00e8 disposto un grande organo. Si tratta di un antico organo costruito da Antonio Ducci nel 1837, che \u00e8 stato restaurato nel 2011 e reintegrato degli effetti speciali maldestramente tolti in un precedente restauro; lo strumento, con le sue 1.200 canne, \u00e8 uno dei pi\u00f9 importanti della Toscana. Il telo copri organo, con l'immagine di santa Caterina, fu dipinto da Luigi Ademollo.\nInfine, il lato sinistro si chiude con la cappella della Madonna di Montenero, dove si trovano le reliquie di santa Vigilia (in passato compatrona di Livorno e protettrice dai terremoti), provenienti da Cagliari e trasportate a Livorno, presso lo scomparso oratorio dei Santi Cosimo e Damiano, nel XVII secolo; successivamente, con la demolizione dell'oratorio, le reliquie furono poste nella chiesa di Santa Caterina, assieme a due quadri, \"fatti alla peggio\", della medesima santa."}
{"id": "1160394", "revid": "767487", "url": "https://it.wikipedia.org/wiki?curid=1160394", "title": "Kanakas", "text": "I Kanakas erano abitanti delle isole dell'Oceano Pacifico impiegati per lavorare in condizioni di semischiavit\u00f9 in varie colonie dell'Impero britannico, come ad esempio le Figi, il Queensland (Australia) e la Columbia Britannica (Canada), ma anche in California, nel periodo fra il XIX secolo ed il XX secolo.\nOceania.\nIn Oceania, il termine Kanaka \u00e8 usato piuttosto raramente, in quanto considerato obsoleto ed inappropriato; inoltre, anche ai tempi dell'uso di lavoratori provenienti dalle isole del Pacifico, si preferiva parlare di \"South Sea Islanders\", termine che viene ancora oggi utilizzato dai kanakas per parlare di s\u00e9 stessi.\nSpesso si pensa alla presenza di polinesiani in Australia come frutto di scorrerie e rapimenti nelle isole del Pacifico ai fini di procurarsi manodopera gratuita (pratica diffusa ai tempi col nome di \"blackbirding\"); tuttavia, questa credenza (almeno per l'Australia) si \u00e8 rivelata errata, in quanto in questo paese i kanakas venivano quasi sempre assunti come lavoratori a tempo determinato.\nMolti dei kanakas, una volta raggiunto il termine del contratto, venivano rispediti nel loro paese (come previsto dal Pacific Islanders Act del 1901); tuttavia, alcuni scelsero di restare in Australia.\nCanada.\nIn Canada, la stragrande maggioranza dei kanakas erano di origine hawaiiana, giunti sul posto con navi della compagnia della Baia di Hudson od emigrando dalla California; molti degli uomini kanakas sposarono donne indiane, ed i loro discendenti vivono a tutt'oggi in Columbia Britannica ed i territori vicini di Canada e Stati Uniti."}
{"id": "1160404", "revid": "1776051", "url": "https://it.wikipedia.org/wiki?curid=1160404", "title": "Spirit (Eluveitie)", "text": "Spirit \u00e8 il primo album del gruppo musicale folk metal svizzero Eluveitie, pubblicato nel 2006 dalla Fear Dark Records."}
{"id": "1160407", "revid": "171495", "url": "https://it.wikipedia.org/wiki?curid=1160407", "title": "Materiali porosi", "text": ""}
{"id": "1160408", "revid": "339392", "url": "https://it.wikipedia.org/wiki?curid=1160408", "title": "Asatr\u00fa", "text": ""}
{"id": "1160410", "revid": "1869368", "url": "https://it.wikipedia.org/wiki?curid=1160410", "title": "Vertical Man", "text": "Vertical Man \u00e8 il quindicesimo album solista di Ringo Starr, uscito il 16 giugno 1998 su etichetta Mercury.\nPrimio album in studio dopo 6 anni e primo album registrato insieme al team composto da Mark Hudson, Steve Dudas e Jim Cox.\nL'album fu un flop in Gran Bretagna, ma un discreto successo negli USA.\nNumerosi gli ospiti celebri: Paul McCartney, George Harrison, Brian Wilson, Ozzy Osbourne, Steven Tyler, Alanis Morisette, Tom Petty, Joe Walsch, Nils Lofgren, Van Dyke Parks, Timothy B. Schmit, Dhani harrison e Dave Gibbs.\nEdizione giapponese.\nL'edizione aggiunge due tracce, tratte da pubblicazioni contemporanee (vedi Note):"}
{"id": "1160412", "revid": "1005847", "url": "https://it.wikipedia.org/wiki?curid=1160412", "title": "Sl\u00e6ttaratindur", "text": "Lo Sl\u00e6ttaratindur \u00e8 la montagna pi\u00f9 alta delle Isole F\u00e6r \u00d8er e raggiunge un'altitudine di 880 metri; \u00e8 situata nella parte settentrionale del distretto di Eysturoy, tra i villaggi di Ei\u00f0i, Gj\u00f3gv, e Funningur.\nIl suo nome significa \"cima piatta\". Pu\u00f2 essere scalato in circa 4 ore ed anche se gli itinerari sono ripidi non sono necessarie particolari abilit\u00e0 da arrampicatori per raggiungere la vetta. Se il cielo \u00e8 sereno dalla cima si pu\u00f2 godere della visuale dell'intero arcipelago. Lo Sl\u00e6ttaratindur \u00e8 uno dei dieci monti nelle Isole F\u00e6r \u00d8er che supera gli 800 metri. Il Gr\u00e1felli, la seconda vetta dell'isola, che raggiunge gli 856 metri, \u00e8 situato a nord-est dallo Sl\u00e6ttaratindur. A volte, in base alle condizioni del tempo, dalla cima dello Sl\u00e6ttaratindur si pu\u00f2 vedere il ghiacciaio Vatnaj\u00f6kull in Islanda che \u00e8 distante 550\u00a0km."}
{"id": "1160425", "revid": "123205738", "url": "https://it.wikipedia.org/wiki?curid=1160425", "title": "Athl\u012btikos Syllogos Ar\u012bs Thessalonik\u012bs (pallacanestro maschile)", "text": "LA.S. Ar\u012bs Thessalonik\u012bs (in greco \u0386\u03c1\u03b7\u03c2 \u0398\u03b5\u03c3\u03c3\u03b1\u03bb\u03bf\u03bd\u03af\u03ba\u03b7\u03c2) \u00e8 una societ\u00e0 di pallacanestro maschile di Salonicco, in Grecia. Fa parte della polisportiva Aris, fondata nel 1914. La sezione basket \u00e8 stata aperta nel 1922 ed \u00e8 quella che ha portato pi\u00f9 successi alla societ\u00e0.\nStoria.\nMalgrado sia stato fondato negli anni venti ed abbia vinto il suo primo titolo nel 1930, l'Aris raggiunse una fama continentale solo all'inizio degli anni ottanta. Spinto da Nikos Gal\u012bs e Panagi\u014dt\u012bs Giannak\u012bs, il team di Salonicco vinse sette campionati greci consecutivi (8 in 9 anni), a cui aggiunse quattro coppe nazionali nello stesso periodo. Negli anni novanta giunsero anche i primi successi europei, con la conquista della Coppa d'Europa e della Coppa Kora\u0107. L'ultimo trofeo europeo vinto dall'Aris Salonicco \u00e8 l'EuroCup Challenge del 2003.\nRoster 2020-2021.\n\"Aggiornato al 6 gennaio 2021.\""}
{"id": "1160426", "revid": "97701", "url": "https://it.wikipedia.org/wiki?curid=1160426", "title": "Fragolina di bosco", "text": ""}
{"id": "1160429", "revid": "767487", "url": "https://it.wikipedia.org/wiki?curid=1160429", "title": "Don McLean", "text": "\u00c8 l'autore della canzone \"American Pie\" che nel 1972 raggiunge la prima posizione nella Billboard Hot 100 per quattro settimane, considerata uno dei capolavori della musica leggera statunitense, rilanciato nel 2000 da una \"cover\" di Madonna. Altro suo successo da ricordare \u00e8 \"Castles in the air\", contenuto nel suo primo album \"Tapestry\" del 1969.\nIn Italia McLean ha avuto un breve periodo di notoriet\u00e0 nel 1973 con il brano \"Vincent\", scritto nel 1971 ed ispirato alla vita ed all'opera di Vincent van Gogh, che venne utilizzato come sigla del seguitissimo giallo televisivo \"Lungo il fiume e sull'acqua\".\nVita personale.\nDon McLean fu profondamente scosso dalla morte di John Kennedy e Buddy Holly. McLean si laure\u00f2 alla Iona Preparatory School nel 1963, ma abbandon\u00f2 la Villanova University dopo soli quattro mesi. Pi\u00f9 tardi frequent\u00f2 la scuola serale all'Iona College e ricevette la laurea in Business Administration nel 1968. Nei campus universitari era un celebre cantante folk. Con l'aiuto di una borsa di studio da parte del New York State Council of the Arts, cominci\u00f2 ad aver accesso a un pubblico pi\u00f9 vasto, andando di citt\u00e0 in citt\u00e0 lungo il fiume Hudson. Impar\u00f2 l'arte della performance dal vivo con l'aiuto del suo amico e mentore Pete Seeger. McLean accompagn\u00f2 Seeger nel suo percorso lungo lo Hudson nel 1969 per protestare contro l'inquinamento del fiume. La campagna per la purificazione dell'acqua ricevette largo consenso.\nMcLean ebbe un dissidio con lo scrittore del \"Saturday Night Live\", Andy Breckman, cominciato quando Breckman apr\u00ec per McLean il tour del 1980.\nMusicista di nicchia, dopo i primi successi anche commerciali, suona discretamente il banjo. Ha uno stile caratteristico, che lo ha sempre distinto da altri cantautori suoi contemporanei, anche per la riservatezza che ha avuto e per l'introspettivit\u00e0 e la pluralit\u00e0 di fonti musicali e generi che caratterizzano la sua musica, dalle tematiche e talvolta dalle sonorit\u00e0 di largo respiro (vedi i primi successi American Pie e Vincent, e pezzi come Chain Lightning o Mountains of Mourne o Waters of Babylon).\nCanzoni.\nAmerican Pie.\nLa sua pi\u00f9 famosa composizione, \"American Pie\", \u00e8 spesso interpretata come una riflessione sulla morte di Buddy Holly, Ritchie Valens e The Big Bopper in un incidente aereo il 3 febbraio 1959, da qui la frase \"The Day the Music Died\" (\"Il giorno in cui la musica mor\u00ec\"). McLean disse che il testo era anche in qualche modo un'autobiografia della sua vita dalla met\u00e0 degli anni cinquanta fino al periodo in cui scrisse la canzone, nei tardi anni sessanta."}
{"id": "1160435", "revid": "110157", "url": "https://it.wikipedia.org/wiki?curid=1160435", "title": "VH1 Storytellers (Ringo Starr)", "text": "VH1 Storytellers \u00e8 il sedicesimo album solista di Ringo Starr (il quarto live), uscito il 19 ottobre 1998 su etichetta Mercury.\nRegistrato dal vivo durante la trasmissione omonima, presenta canzoni alternate a brevi spezzoni parlati.\nRingo \u00e8 accompagnato dall'ormai consolidato team che lo accompagnava in \"Vertical Man\", con l'aggiunta di Gary Burr."}
{"id": "1160438", "revid": "599013", "url": "https://it.wikipedia.org/wiki?curid=1160438", "title": "Sovana rosato", "text": "Il Sovana rosato \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nProduzione.\n\"Provincia, stagione, volume in ettolitri\""}
{"id": "1160441", "revid": "599013", "url": "https://it.wikipedia.org/wiki?curid=1160441", "title": "Sovana rosso", "text": "Il Sovana rosso \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nProduzione.\n\"Provincia, stagione, volume in ettolitri\""}
{"id": "1160443", "revid": "254059", "url": "https://it.wikipedia.org/wiki?curid=1160443", "title": "Nor\u00f0oyar", "text": "Nor\u00f0oyar (o anche Nor\u00f0oyggyar) \u00e8 uno dei sei \"s\u00fdslur\" (regioni o distretti politici) in cui sono divise le Isole F\u00e6r \u00d8er.\nComprende le sei isole nel nord-est dell'arcipelago: Kalsoy, Kunoy, Bor\u00f0oy, Vi\u00f0oy, Sv\u00ednoy e Fugloy, in cui sono posizionate le cime pi\u00f9 alte dell'intero arcipelago.\nKlaksv\u00edk \u00e8 il centro principale della regione, con 5.000 abitanti.\nComuni.\nLa regione comprende 5 comuni (\"kommunur\"):"}
{"id": "1160445", "revid": "125405999", "url": "https://it.wikipedia.org/wiki?curid=1160445", "title": "Unione per il Mediterraneo", "text": "L'Unione per il Mediterraneo (UpM) \u00e8 un'organizzazione intergovernativa che raggruppa 43 Paesi europei e del bacino del Mediterraneo: i 27 Stati membri dell'Unione europea e 16 Paesi mediterranei partner del Nordafrica, del Medio Oriente e dell'Europa sud-orientale.\n\u00c8 stata fondata nel luglio 2008 in occasione del Vertice di Parigi per il Mediterraneo al fine di rafforzare il Partenariato euro-mediterraneo (Euromed) istituito nel 1995 sotto il nome di Processo di Barcellona.\nL'Unione ha lo scopo di promuovere la stabilit\u00e0 e l'integrazione in tutta la regione mediterranea. L'UpM \u00e8 un forum di discussione di questioni strategiche regionali basato sui principi di compropriet\u00e0, codecisione e responsabilit\u00e0 condivisa tra le due sponde del Mediterraneo. Il suo obiettivo principale \u00e8 quello di aumentare l'integrazione Nord-Sud e Sud-Sud nella regione mediterranea al fine di sostenere lo sviluppo socioeconomico dei diversi Paesi e garantire la stabilit\u00e0 nella regione. Mediante il suo piano d'azione, l'ente si concentra su due pilastri principali: favorire lo sviluppo umano e promuovere lo sviluppo sostenibile. A tal fine, individua e assiste in progetti di interesse regionale a geometrie variabili, ai quali conferisce il proprio marchio in seguito alla decisione unanime dei 43 Paesi. Questi progetti ed iniziative si concentrano su 6 settori di attivit\u00e0, come prescritto dagli Stati membri dell'UpM:\nContesto storico.\nLancio dell'Unione per il Mediterraneo.\nNel corso del Vertice di Parigi per il Mediterraneo (13 luglio 2008), i 43 capi di Stato e di governo della regione euro-mediterranea hanno deciso di lanciare il Processo di Barcellona: Unione per il Mediterraneo. L'organizzazione \u00e8 stata presentata come una nuova fase del Partenariato euro-mediterraneo, dotata di nuovi membri e di una migliore architettura istituzionale, istituita allo scopo di \"rafforzare le relazioni multilaterali, incentivare la condivisione della responsabilit\u00e0 del processo, impostare la governanza sulla base della parit\u00e0 di tutte le parti e tradurre ci\u00f2 in progetti concreti, pi\u00f9 visibili per i cittadini. \u00c8 giunto il momento di imprimere un nuovo e costante impulso al processo di Barcellona. Per trasformare gli obiettivi della dichiarazione di Barcellona in risultati tangibili occorrono ora un maggiore impegno e nuovi catalizzatori.\"\nIl Vertice di Parigi \u00e8 considerato un successo diplomatico per Nicolas Sarkozy. Il presidente francese \u00e8 infatti riuscito a riunire a Parigi tutti i capi di Stato e di governo dei 43 Paesi euro-mediterranei, ad eccezione dei re del Marocco e Giordania.\nIn occasione della Conferenza dei ministri degli Esteri euro-mediterranei tenutasi a Marsiglia nel novembre 2008, i Ministri hanno deciso di abbreviare il nome dell'iniziativa in \"Unione per il Mediterraneo\".\nLa riunione si \u00e8 conclusa con una nuova dichiarazione congiunta, complementare a quella di Parigi, che definiva la struttura organizzativa e i principi di funzionamento dell'UpM. \u00c8 stata introdotta una copresidenza a rotazione, affidata congiuntamente ad un Paese membro dell'UE e ad un partner mediterraneo. La Francia e l'Egitto hanno dato inizio alla copresidenza. \u00c8 stata stabilita la partecipazione della Lega araba a tutte le riunioni. \u00c8 stato inoltre creato un Segretariato dotato di una struttura giuridica separata con uno status autonomo. Per la sede \u00e8 stata scelta la citt\u00e0 di Barcellona.\nLa scelta di lanciare l'Unione per il Mediterraneo come nuova fase del Partenariato euro-mediterraneo implicava l'accettazione e l'impegno da parte dell'Unione a mantenere l\"'acquis\" di Barcellona, il cui scopo era quello di promuovere la \"pace, la stabilit\u00e0 e la prosperit\u00e0\" in tutta la regione (Barcellona, 2). Restavano pertanto validi i quattro capitoli della cooperazione sviluppati nel quadro del Processo di Barcellona nell'arco di tredici anni:\nL'obiettivo di creare un'area di libero scambio nella regione euro-mediterranea entro il 2010 (e oltre), proposto per la prima volta in occasione della conferenza di Barcellona del 1995, \u00e8 stato approvato anche dal Vertice di Parigi del 2008.\nOltre a questi quattro capitoli di cooperazione, i 43 ministri degli Esteri riunitisi a Marsiglia nel novembre 2008 hanno individuato sei progetti concreti che rispondevano alle esigenze specifiche delle regioni euro-mediterranee e destinati ad accrescere la visibilit\u00e0 del Partenariato:\n2008\u20132010: Primi anni.\n\u00c8 previsto ogni due anni un vertice dei capi di Stato e di governo volto a promuovere il dialogo politico ai massimi livelli. Secondo la Dichiarazione di Parigi:\nIl primo vertice si \u00e8 tenuto a Parigi nel luglio 2008. Il secondo vertice avrebbe dovuto svolgersi in un Paese non UE nel luglio 2010, ma i Paesi euro-mediterranei hanno accettato di tenerlo a Barcellona il 7 giugno 2010, durante la presidenza dell'UE da parte della Spagna. Tuttavia, il 20 maggio la copresidenza egiziana e francese, unitamente alla Spagna ha deciso di rinviare il vertice, a quanto detto al fine di concedere pi\u00f9 tempo per i colloqui indiretti tra Israele e l'Autorit\u00e0 palestinese avviati in quel mese. I media spagnoli hanno identificato invece come causa del rinvio la minaccia araba di boicottare il vertice qualora Avigdor Lieberman, ministro degli Esteri israeliano, avesse partecipato alla conferenza dei ministri degli Esteri prima del vertice.\nAl momento del Vertice di Parigi, la copresidenza era detenuta dalla Francia, in carica anche della presidenza dell'UE, e dall'Egitto. Da allora, la Francia ha firmato accordi con le diverse presidenze di turno dell'UE (Repubblica ceca, Svezia e Spagna) per mantenere la copresidenza accanto all'Egitto. Il rinnovo della copresidenza sarebbe dovuto avvenire in occasione del secondo Vertice dell'Unione per il Mediterraneo. Tuttavia, a causa dei due rinvii del vertice, non \u00e8 stato possibile decidere quali Paesi avrebbero assunto la copresidenza.\nIl conflitto tra la Turchia e Cipro ha causato un ritardo nell'approvazione degli statuti del Segretariato, che sono stati approvati solo nel marzo 2010 sebbene nella Dichiarazione di Marsiglia fosse stato fissato come termine per l'entrata in funzione del Segretariato il mese di maggio 2009. In occasione del Vertice di Parigi, i capi di Stato e di governo hanno deciso di istituire cinque Vicesegretari generali provenienti da Grecia, Israele, Italia, Malta e dall'Autorit\u00e0 palestinese. Il desiderio della Turchia di fornire un Vicesegretario generale e il rifiuto di Cipro hanno portato a mesi di negoziati finch\u00e9 Cipro ha finalmente approvato la creazione di un sesto posto di Vicesegretario generale assegnato a un cittadino turco.\nPer la sua gravit\u00e0, il conflitto arabo-israeliano \u00e8 quello che colpisce pi\u00f9 profondamente l'Unione per il Mediterraneo. A seguito di un conflitto armato tra Israele e Gaza dal dicembre 2008 al gennaio 2009, il Gruppo arabo si \u00e8 rifiutato di riunirsi ad alti livelli, bloccando cos\u00ec tutte le riunioni ministeriali previste per il primo semestre del 2009. Inoltre, il rifiuto dei ministri degli Esteri arabi di riunirsi con la loro controparte israeliana, Avigdor Lieberman, ha comportato l'annullamento di due riunioni dei ministri degli Esteri nel novembre 2009 e nel giugno 2010. Le riunioni settoriali dell'Unione per il Mediterraneo sono state inoltre influenzate dalle azioni di Israele contro la popolazione civile palestinese sotto la sua occupazione. In occasione della Conferenza ministeriale euro-mediterranea sull'acqua tenutasi a Barcellona nell'aprile 2010, la strategia per le risorse idriche non \u00e8 stata approvata a causa di un disaccordo terminologico sulla denominazione dei Paesi rivendicati dai palestinesi, dai siriani e dai libanesi: \"territori occupati\" o \"territori sotto occupazione\". Si \u00e8 reso necessario annullare altre due riunioni ministeriali, sull'alta formazione e l'agricoltura, a causa della stessa discrepanza.\nDopo il rinvio iniziale, sia la Francia che la Spagna hanno annunciato l'intenzione di tenere colloqui di pace tra Israele e l'Autorit\u00e0 palestinese nel quadro del vertice rinviato sotto l'egida degli Stati Uniti. A tale scopo, nel mese di settembre, \u00e8 stato invitato a partecipare al vertice l'allora presidente degli Stati Uniti Barack Obama. Secondo Nicolas Sarkozy, il vertice, programmato per il 21 novembre 2010 a Barcellona, era \"un'occasione per sostenere i negoziati\".\nTuttavia, all'inizio di novembre 2010 i colloqui di pace si sono arrestati e il copresidente egiziano ha imposto come condizione per l'inizio del vertice un gesto da parte di Israele che ne avrebbe permesso la ripresa. Secondo alcuni esperti, l'annuncio da parte di Benjamin Netanyahu della costruzione di 300 nuove unit\u00e0 abitative a Gerusalemme Est ha fatto svanire ogni possibilit\u00e0 di celebrare il vertice il 21 novembre. I due copresidenti e la Spagna hanno deciso il 15 novembre di rinviare il vertice \"sine die\", sostenendo che la stagnazione del processo di pace in Medio Oriente avrebbe ostacolato una \"partecipazione soddisfacente\".\nDopo i rallentamenti causati dalla congiuntura economica e politica nel 2009, l'UpM ha portato a conclusione nel marzo 2010 la trattativa sull'istituzione del Segretariato generale e l'inaugurazione ufficiale di quest'ultimo, il 4 marzo 2010 a Barcellona, nel Palazzo Reale di Pedralbes rinnovato per l'occasione.\nNel settembre 2010, Eneko Landaburu, ambasciatore dell'Unione europea in Marocco, ha dichiarato di \"non credere\" nell'Unione per il Mediterraneo. Secondo lui, la divisione tra gli arabi \"non permette di attuare una forte politica interregionale\" e richiede l'abbandono di questo ambizioso progetto in cui sono coinvolti 43 Paesi per concentrarsi sulle relazioni bilaterali.\n2011 \u2013 oggi.\nIl 22 giugno 2011 l'UpM ha presentato il suo primo progetto, la creazione di un impianto di dissalazione dell'acqua di mare per la striscia di Gaza.\nNel 2012 i 43 Paesi dell'UpM hanno approvato un totale di 13 nuovi progetti nei settori dei trasporti, dell'istruzione, dell'acqua e dello sviluppo delle imprese.\nNel gennaio 2012 il Segretario generale dell'UpM, il marocchino Youssef Amrani, \u00e8 stato nominato ministro delegato presso il Ministero degli Esteri e della Cooperazione del governo Benkirane. Gli \u00e8 successo alla carica di Segretario generale un suo connazionale, il diplomatico Fathallah Sijilmassi.\nNel 2013 l'Unione per il Mediterraneo ha lanciato i suoi primi progetti:\nTra il 2013 e il 2015, si tengono 7 riunioni ministeriali settoriali:\nNel 2015, l'UpM annovera un totale di 37 progetti approvati 19 dei quali in fase di attuazione.[AP2] Il 18 novembre 2015, nella versione revisionata della Politica europea di vicinato (PEV) pubblicata dalla Commissione e dal Servizio europeo per l'azione esterna e confermato dal Consiglio europeo del 14 dicembre, l'UpM viene definita una forza trainante dell'integrazione e della cooperazione regionale.\nIl 26 novembre 2015, in occasione del 20\u00ba anniversario della Dichiarazione di Barcellona, su iniziativa dei due copresidenti dell'UpM, la sig.ra Federica Mogherini, Vicepresidente della Commissione europea e Alto rappresentante dell'Unione per gli affari esteri e la politica di sicurezza, e Nasser Judeh, Ministro degli Esteri del Regno di Giordania, si \u00e8 tenuta a Barcellona una riunione informale dei ministri degli Esteri dei Paesi dell'UpM, nella quale questi ultimi hanno rinnovato il loro impegno politico per lo sviluppo della cooperazione regionale nel quadro dell'UpM..\nIl 14 dicembre 2015 l'Assemblea generale delle Nazioni Unite ha adottato la risoluzione A/70/124 che concedeva all'Unione per il Mediterraneo lo status di osservatore.\nNel febbraio 2016 sono state concluse con successo in Giordania e Marocco le attivit\u00e0 di formazione del progetto \"Competenze per il successo\", con un'alta percentuale di collocamenti. Si stima che la percentuale di collocamento sul numero totale di persone in cerca di lavoro in Giordania e Marocco (115 laureati) sia stato pari al 49%, con un 6% dei partecipanti collocato in tirocini.\nIl 12 marzo 2016 l'UpM ha ricevuto il prestigioso Distintivo d'onore dell'AEFE (Agrupaci\u00f3n Espa\u00f1ola de Fomento Europeo [Associazione spagnola per lo sviluppo europeo]) in riconoscimento del valore del suo operato a favore dei valori universali e dei diritti umani nella regione mediterranea.\nIl 2 giugno 2016 l'UpM ha tenuto la sua prima Conferenza ministeriale per la cooperazione e la pianificazione regionale, su invito del Commissario dell'UE Johannes Hahn e di Imad N. Fakhoury, Ministro giordano per la cooperazione e la pianificazione. \nI ministri hanno riconosciuto la necessit\u00e0 di promuovere l'integrazione economica tra i Paesi della regione come uno dei mezzi per creare opportunit\u00e0 per la necessaria crescita inclusiva e la creazione di posti di lavoro. Hanno altres\u00ec sottolineato il ruolo cruciale dell'Unione per il Mediterraneo a tal fine, accogliendo con favore l'operato del Segretariato dell'UpM volto a contribuire ad agevolare i progressi nel campo della cooperazione e dell'integrazione regionale, anche mediante la promozione di progetti a livello regionale.\nIl 18-19 luglio 2016 l'UpM ha partecipato attivamente alla conferenza MedCOP Climat 2016 come partner istituzionale della regione di Tangeri. La MedCOP Climat 2016 ha offerto un forum per la presentazione di varie iniziative e progetti sostenuti dall'UpM che stanno contribuendo alla formulazione di un programma mediterraneo sul clima, come ad esempio la creazione di una rete mediterranea di giovani che lavorano su questioni correlate al clima, l'istituzione del Comitato regionale per la cooperazione sui finanziamenti per il clima, volto a rendere pi\u00f9 efficienti i finanziamenti per i progetti sul clima nella regione, e il lancio dell'Universit\u00e0 dell'energia dell'UpM da parte di Schneider Electric.\nIl 10-11 ottobre 2016 il Segretariato dell'UpM ha organizzato a Barcellona la 3\u00aa Conferenza ad alti livelli sull'emancipazione femminile, che \u00e8 succeduta alle edizioni 2014 e 2015 e ha funto da preparazione per la 4\u00aa Conferenza ministeriale dell'UpM sul rafforzamento del ruolo delle donne nella societ\u00e0 prevista per la fine del 2017. La Conferenza ha lasciato spazio per un forum di dialogo regionale in cui i 250 partecipanti provenienti da oltre 30 Paesi hanno sottolineato la necessit\u00e0 di investire nel contributo essenziale delle donne in risposta alle attuali sfide del Mediterraneo.\n\u00c8 stata redatta una relazione in seguito alla richiesta formulata dalla Dichiarazione ministeriale dell'UpM di Parigi sul rafforzamento del ruolo delle donne nella societ\u00e0. La richiesta era \"di istituire un meccanismo efficace di monitoraggio, come ad esempio un forum euro-mediterraneo, e di garantire un dialogo efficace sulle politiche e la legislazione in materia di donne e sulla relativa attuazione\".\nIl 1\u00ba novembre 2016 l'UpM ha lanciato ufficialmente il \"Programma integrato per la protezione del lago di Biserta dall'inquinamento\" a Biserta, Tunisia. L'evento si \u00e8 tenuto alla presenza di Y\u016bssef al-Sh\u0101hed, Presidente del governo tunisino, di Federica Mogherini, Alto rappresentante dell'Unione europea per la politica estera e la sicurezza e Vicepresidente della Commissione europea, e di Fathallah Sijilmassi, Segretario generale dell'Unione per il Mediterraneo. Con un budget totale di oltre 90 milioni di euro per un periodo di cinque anni, il programma contribuir\u00e0 a ripulire il lago di Biserta situato nel nord della Tunisia, a migliorare le condizioni di vita delle popolazioni residenti nella zona circostante e a ridurre le principali fonti di inquinamento che colpiscono l'intero mar Mediterraneo. Il progetto \u00e8 sostenuto da istituzioni finanziarie internazionali, come la Banca europea per gli investimenti, la Commissione europea e la Banca europea per la ricostruzione e lo sviluppo.\nNel novembre 2016 il Segretariato dell'UpM \u00e8 diventato ufficialmente osservatore della XXII Conferenza delle Parti dell'UNFCCC (COP22), partecipando attivamente attraverso il lancio di iniziative e progetti regionali specifici volti a contribuire al raggiungimento degli obiettivi dell'accordo di Parigi nella regione euro-mediterranea.\nIl 23 gennaio 2017 gli Stati membri dell'Unione per il Mediterraneo hanno espresso un forte impegno politico per rafforzare la cooperazione regionale nel Mediterraneo, approvando la tabella di marcia dell'UpM in occasione del 2\u00ba Forum regionale dell'UpM tenutosi a Barcellona il 23 e 24 gennaio 2017 sul tema \"Mediterraneo in azione: i giovani per la stabilit\u00e0 e la crescita\".\nLa tabella di marcia si concentra sui quattro settori d'azione seguenti: \nIl 22 febbraio 2017 il Segretariato dell'Unione per il Mediterraneo (UpM) e l'Agenzia svedese di cooperazione internazionale allo sviluppo (Swedish International Development Agency, SIDA) hanno firmato un accordo finanziario pluriennale di 6,5 milioni di euro a sostegno delle attivit\u00e0 dell'UpM a favore di uno sviluppo pi\u00f9 sostenibile e inclusivo nella regione.\nIl 10 aprile 2017 i capi di Stato o di governo di Cipro, Francia, Grecia, Italia, Malta, Portogallo e Spagna e si sono riuniti a Madrid in occasione del 3\u00ba Vertice dei Paesi meridionali dell'Unione europea, nel corso del quale hanno riaffermato il loro sostegno all'Unione per il Mediterraneo e hanno sottolineato il suo \"ruolo centrale nel consolidamento della cooperazione regionale euro-mediterranea quale espressione di compropriet\u00e0 nella gestione della nostra agenda regionale comune al fine di affrontare efficacemente e collettivamente le sfide attuali\".\nNel 2017 l'UpM ha approvato, con il sostegno unanime dei 43 Stati membri, 47 progetti di cooperazione regionale, per un valore di oltre 5,3 miliardi di euro. L'attuazione dei progetti sta procedendo a ritmo sostenuto e sta producendo risultati positivi sul campo.\nObiettivi e traguardi principali.\nL'obiettivo principale dell'Unione per il Mediterraneo \u00e8 rafforzare la cooperazione e l'integrazione nella regione euro-mediterranea attraverso il dialogo regionale e la realizzazione di progetti specifici e strutturali nella regione. I progetti sostenuti dall'UpM si reggono sul principio della geometria variabile che consente ad ogni Paese di prendere parte, quando lo desidera, ai progetti approvati.\nDialogo regionale.\nL'azione dell'UpM fa da complemento alla Politica europea di vicinato istituita nel 2004 e alle politiche di sviluppo degli Stati membri dell'UpM, creando le basi per la nascita di un programma mediterraneo comune volto ad influire non solo sulla situazione dei singoli Paesi, ma sull'integrazione regionale nel suo complesso.\nComposta da 43 membri, l'UpM opera come piattaforma centrale per la formulazione delle priorit\u00e0 regionali e per lo scambio di esperienze sulle sfide principali che la regione deve affrontare..\nIl Segretariato dell'UpM attua le decisioni prese a livello politico attraverso i forum di dialogo regionali e subregionali, cos\u00ec come le attivit\u00e0 di monitoraggio, dando seguito agli impegni ministeriali e promuovendo iniziative volte a favorire la cooperazione regionale.\nQuesto obiettivo viene perseguito in coordinamento con il lavoro di altre organizzazioni e forum di cooperazione regionale (Lega araba, Unione del Maghreb arabo) e in maniera complementare ai forum subregionali per la cooperazione, come il Dialogo 5+5 al quale l'UpM partecipa attivamente..\nI forum di dialogo regionale strutturato hanno coinvolto oltre 20.000 parti interessate provenienti da tutto il Mediterraneo, tra cui parlamentari e rappresentanti di organizzazioni internazionali, ONG, organizzazioni della societ\u00e0 civile, istituzioni finanziarie internazionali, agenzie per lo sviluppo, industria e settore privato, universit\u00e0 e gruppi di riflessione.\nDal 2013, sotto la copresidenza dell'UE e della Giordania, si sono tenute dodici conferenze ministeriali sui settori chiave del programma mediterraneo:\nNel marzo 2015 la Conferenza interparlamentare sulla politica estera e di sicurezza comune e sulla politica di sicurezza e di difesa comune ha descritto nelle sue conclusioni finali l'UpM come \"il forum di cooperazione pi\u00f9 efficace e multilaterale della regione\".\nNel maggio 2016, nella dichiarazione finale della sua 12\u00aa seduta plenaria, l'Assemblea parlamentare dell'UpM ha riconosciuto \"l'importanza del ruolo cardine svolto dall'UpM nella promozione della cooperazione e dell'integrazione regionale nel Mediterraneo [...]\".\nNel gennaio 2017, in occasione del 2\u00ba Forum regionale dell'UpM in cui si sono riuniti i ministri degli Esteri dei 43 Stati membri, Federica Mogherini, Alto rappresentante dell'Unione europea per la politica estera e la sicurezza e Vicepresidente della Commissione europea, ha dichiarato: \"Ci siamo impegnati insieme a spezzare questo circolo vizioso di mancanza di integrazione, tensioni e conflittualit\u00e0 e ad investire in modo coerente in un dialogo politico pi\u00f9 intenso e in una maggiore cooperazione regionale per l'integrazione in campi d'azione molto specifici attraverso la nostra Unione per il Mediterraneo\".\nProgetti regionali.\nAttraverso il processo di approvazione, o \"labelling\", l'UpM sostiene progetti mirati alla risoluzione di problemi regionali comuni e in grado di avere un impatto diretto sulla vita dei cittadini. Il labelling UpM garantisce ai progetti approvati un riconoscimento regionale e maggiore visibilit\u00e0, oltre a consentire l'accesso ai finanziamenti attraverso la rete di partner finanziari dell'UpM.\nIl principale valore aggiunto dell'UpM risiede nell'interrelazione creata tra la dimensione politica e la sua traduzione operativa in progetti concreti sul campo, che a sua volta alimenta la definizione delle politiche pertinenti attraverso un approccio multilaterale. L'adozione di progetti sul campo segue il principio della \"geometria variabile\", che fornisce una certa flessibilit\u00e0 grazie alla quale un numero pi\u00f9 ristretto di Paesi pu\u00f2 decidere, con l'approvazione di tutti, di cooperare e partecipare a progetti di interesse comune.\nA dicembre 2015 l'UpM aveva approvato 37 progetti. A luglio 2017, il numero di progetti approvati era pari a 45:\nSviluppo umano.\nDopo un processo di consultazione con i diversi interlocutori, l'UpM ha lanciato nel 2013 un'iniziativa regionale (Med4Jobs) che definisce le priorit\u00e0 d'intervento in termini di occupabilit\u00e0, servizi di intermediazione e creazione di posti di lavoro nella regione, nell'ambito della quale vengono sviluppati progetti specifici.\nFino al 2015, il segretariato dell'UpM ha approvato 13 progetti destinati ad affrontare le sfide dell'occupabilit\u00e0 dei giovani e della crescita inclusiva. Nel quadro del mandato politico e delle priorit\u00e0 espresse nei dialoghi regionali, questi progetti sono rivolti a circa 200.000 destinatari, per lo pi\u00f9 giovani, e coinvolgono pi\u00f9 di 1.000 piccole e medie imprese private.\nPer quanto riguarda l'emancipazione femminile, ha approvato anche 10 progetti a favore di oltre 50.000 donne nella regione euro-mediterranea, cui hanno partecipato oltre 1.000 parti interessate e che hanno disposto di un budget di oltre 127 milioni di euro.\nL'attenzione specifica rivolta all'occupabilit\u00e0 dei giovani e all'emancipazione femminile \u00e8 in linea con l'obiettivo dell'UpM di rafforzare il capitale umano nella regione, che costituisce l'elemento chiave per la stabilit\u00e0 e la sicurezza dell'area. \nA partire dal luglio 2017 l'UpM ha approvato 26 progetti destinati ad affrontare il pilastro regionale dello sviluppo umano.\nSviluppo sostenibile.\nFino al 2015 i 43 Paesi dell'UpM hanno approvato 14 progetti, tra cui il risanamento del lago tunisino di Biserta, la costruzione dell'impianto di dissalazione dell'acqua per la striscia di Gaza e lo sviluppo urbano integrato della citt\u00e0 di Imbaba.\nA partire dal luglio 2017 l'UpM ha approvato 21 progetti destinati ad affrontare il pilastro regionale dello sviluppo sostenibile. Si prevede che questi progetti avranno un impatto socioeconomico importante in tutta la regione, anche per quanto riguarda le azioni per il clima, le energie rinnovabili, i trasporti, lo sviluppo urbano, l'acqua, l'economia blu e l'ambiente.\nSostegno alle donne.\nLa prima conferenza ministeriale dell'UpM si tiene dall'11 al 12 novembre 2009. Organizzata a Marrakech, \u00e8 dedicata al rafforzamento del ruolo delle donne nella societ\u00e0 e porta alla creazione di una Fondazione delle donne per il Mediterraneo.\nIl 30 aprile 2013, i 43 paesi membri dell'UpM convalidano il progetto \"Giovani donne creatrici di occupazione\" il cui scopo \u00e8 promuovere l'imprenditorialit\u00e0 femminile e la parit\u00e0 tra i generi. Un anno dopo circa, il 15 gennaio 2014, sono gi\u00e0 2.500 le giovani donne che hanno partecipato al progetto. L'UpM firma un protocollo globale con l'AFAEMME per ampliare le competenze di questo progetto a livello globale. Nell'aprile 2015 viene organizzata una Giornata dell'imprenditorialit\u00e0 femminile in Palestina.\nL'UpM sostiene anche il programma \"Opportunit\u00e0 occupazionali per le giovani donne\" che punta a formare giovani donne in cerca di lavoro ma prive di competenze professionali. In un primo momento il progetto viene lanciato in Marocco, Tunisia e Giordania nella prima met\u00e0 del 2014, e viene quindi ampliato con l'inclusione di Egitto e Libano avvenuta rispettivamente alla fine del 2014 e a inizio 2015. A maggio 2015 sono 180 le donne che hanno beneficiato del programma.\nNel maggio 2015 l'UpM sostiene 10 progetti a beneficio di oltre 50.000 donne nella regione euro-mediterranea, con la partecipazione di oltre 1.000 soci e grazie a un budget di oltre 127 milioni di euro.\nIstituzioni.\nUna delle principali innovazioni dell'Unione per il Mediterraneo, distintiva rispetto al Processo di Barcellona, \u00e8 la sua architettura istituzionale. In occasione del Vertice di Parigi \u00e8 stato deciso di dotare l'Unione di un insieme di istituzioni al fine di elevare il livello politico delle sue relazioni, promuovere un'ulteriore compropriet\u00e0 dell'iniziativa tra l'UE e i Paesi partner mediterranei e migliorare la visibilit\u00e0 del Partenariato euro-mediterraneo.\nSistema di copresidenza Nord e Sud.\nAl fine di garantire la compropriet\u00e0 dell'Unione per il Mediterraneo, i capi di Stato e di governo hanno deciso a Parigi che la presidenza dell'UpM sarebbe stata detenuta congiuntamente da due Paesi, uno dell'UE e uno appartenente ai Paesi partner mediterranei. I 27 Paesi dell'UE hanno convenuto che la loro copresidenza sarebbe dovuta \"essere compatibile con la rappresentanza esterna dell'Unione europea conformemente alle disposizioni del trattato in vigore\". I Paesi partner del Mediterraneo hanno deciso di scegliere ad unanimit\u00e0 tra di loro un Paese incaricato della copresidenza per un periodo non rinnovabile di due anni.\"\nDal 2008 al 2012 sono stati la Francia e l'Egitto a detenere la prima copresidenza di turno dell'UpM.\nNel 2012 il Segretariato ha annunciato che all'Egitto sarebbe subentrata alla copresidenza la Giordania e alla Francia l'Unione europea. Questa modifica, avvenuta nel settembre 2012, \u00e8 stata approvata in una riunione degli alti rappresentanti tenutasi a Barcellona il 28 giugno.\nRiunione degli alti rappresentanti dell'UpM.\nLa riunione degli alti rappresentanti dell'UpM, cui partecipano ambasciatori e alti funzionari per gli Affari esteri nominati individualmente dai 43 Paesi dell'Unione per il Mediterraneo, ha luogo pi\u00f9 volte l'anno, a intervalli regolari, presso la sede del Segretariato dell'UpM a Barcellona o in uno dei Paesi membri. Il suo ruolo \u00e8 quello di discutere le questioni regionali, orientare le politiche e le azioni dell'organizzazione e approvare i progetti presentati. Ogni Paese ha un voto di ugual peso e tutte le decisioni vengono prese ad unanimit\u00e0. Parallelamente a questi incontri, l'UpM organizza anche altre riunioni, in particolare conferenze ministeriali che definiscono l'agenda per il Mediterraneo su questioni specifiche, quali l'ambiente e il cambiamento climatico, l'economia digitale, il ruolo delle donne nella societ\u00e0, i trasporti o l'industria.\nSegretariato generale dell'UpM.\nIl Segretariato dell'Unione per il Mediterraneo \u00e8 stato inaugurato il 4 marzo 2010 con una cerimonia ufficiale tenutasi a Barcellona.\nIl Segretariato permanente si occupa del monitoraggio operativo delle riunioni ministeriali settoriali, individuando e monitorando l'attuazione di progetti specifici per la regione euro-mediterranea, ricercando partner per il finanziamento di tali progetti e coordinando diverse piattaforme di dialogo.\nIn occasione della Conferenza di Marsiglia del novembre 2008, i ministri degli Esteri dell'area euro-mediterranea hanno scelto come sede del Segretariato generale il Palazzo Reale di Pedralbes di Barcellona. Hanno inoltre concordato la struttura di questa nuova istituzione chiave e i Paesi d'origine dei suoi primi membri:\nIl Segretario Generale \u00e8 eletto ad unanimit\u00e0 e appartiene ad un Paese extra UE. Il suo mandato \u00e8 di tre anni ed \u00e8 prorogabile per altri tre. Il primo Segretario Generale \u00e8 stato il giordano Ahmad Khalaf Masa'deh, ex ambasciatore della Giordania presso l'UE, il Belgio, la Norvegia e il Lussemburgo e Ministro della Riforma del settore pubblico nel 2004-2005. Masa'deh si \u00e8 dimesso dopo un anno di mandato. Nel luglio 2011 \u00e8 entrato in carica il diplomatico marocchino Youssef Amrani. Nominato Viceministro degli Esteri dal governo Benkirane, \u00e8 succeduto alla carica dall'ambasciatore marocchino Fathallah Sijilmassi, ex-ambasciatore presso l'Unione europea (2003-2004) e la Francia (2005-2009). Fathallah Sijilmassi \u00e8 Ufficiale della Legion d'onore francese e Grand'ufficiale dell'Ordine nazionale al merito della Repubblica francese.\nAl fine di rafforzare la compropriet\u00e0 del Partenariato euro-mediterraneo, sono state assegnate sei cariche di Vicesegretario generale a tre Paesi dell'UE e a tre Paesi partner mediterranei. Per il primo mandato triennale (estendibile per altri tre anni) i Vicesegretari generali sono stati:\nIl Segretariato dell'Unione per il Mediterraneo \u00e8 stato inaugurato nel marzo 2010 con una cerimonia ufficiale tenutasi a Barcellona.\nAl 2017, il Segretariato dell'UpM conta con un organico di 60 persone di oltre 20 nazionalit\u00e0, compresa la presenza permanente di alti funzionari distaccati della Commissione europea, della BEI, della BERS e della CDC.\nStati membri.\nL'UpM include 43 Paesi membri:\nLa Siria ha sospeso la sua adesione all'UpM il 1\u00ba dicembre 2011. La Libia ha uno status di osservatore nell'UpM.\nAltre organizzazioni e istituzioni euro-mediterranee.\nAssemblea parlamentare euro-mediterranea.\nL'Assemblea parlamentare euro-mediterranea (APEM) non \u00e8 un'istituzione nuova nel quadro del Partenariato euro-mediterraneo. \u00c8 stata istituita a Napoli il 3 dicembre 2003 dai ministri euro-mediterranei degli Esteri e ha tenuto la sua prima seduta plenaria ad Atene il 22 e 23 marzo 2004. L'APEM riunisce delegazioni parlamentari dei Paesi euro-mediterranei e dispone di quattro commissioni permanenti sui seguenti ambiti:\nL'APEM dispone inoltre di una commissione \"ad hoc\" per l'energia e l'ambiente. Dalla nascita dell'Unione per il Mediterraneo, il ruolo dell'APEM \u00e8 stato rafforzato in quanto ritenuta \"espressione parlamentare legittima dell'Unione\".\nAssemblea regionale e locale euro-mediterranea.\nIn occasione della Conferenza dei ministri euro-mediterranei degli Esteri tenutasi a Marsiglia nel novembre 2008, i ministri hanno accolto con favore la proposta del Comitato europeo delle regioni di istituire un'Assemblea regionale e locale euro-mediterranea (ARLEM). Il suo obiettivo \u00e8 quello di fare da ponte tra i rappresentanti locali e regionali dei 43 Paesi e l'Unione per il Mediterraneo e le istituzioni dell'UE.\nI partecipanti provenienti dall'UE sono i membri del Comitato europeo delle regioni e rappresentanti di altre istituzioni dell'UE coinvolte nel Partenariato euro-mediterraneo. I partecipanti provenienti dai Paesi partner mediterranei sono rappresentanti delle autorit\u00e0 regionali e locali designati dai rispettivi governi nazionali. L'ARLEM \u00e8 stata istituita formalmente e ha tenuto la sua prima seduta plenaria a Barcellona il 31 gennaio 2010. La copresidenza dell'ARLEM \u00e8 detenuta dal Presidente del Comitato europeo delle regioni, Luc Van den Brande, e dal sindaco marocchino di al-Hoseyma, Mohammed Boudra.\nFondazione Anna Lindh.\nLa Fondazione Anna Lindh per il dialogo tra le culture, con sede ad Alessandria d'Egitto, \u00e8 stata fondata nell'aprile 2005. Si tratta di una rete per le organizzazioni della societ\u00e0 civile dei Paesi euro-mediterranei volta a promuovere il dialogo interculturale e la comprensione reciproca.\nAl Vertice di Parigi \u00e8 stato deciso che la Fondazione Anna Lindh, insieme all'Alleanza delle Civilt\u00e0 delle Nazioni Unite, sar\u00e0 responsabile della dimensione culturale dell'Unione per il Mediterraneo.\nNel settembre 2010, la Fondazione Anna Lindh ha pubblicato una relazione intitolata \"EuroMed Intercultural Trends 2010\" (Tendenze interculturali nella regione euro-mediterranea 2010). Questa valutazione delle percezioni reciproche e della visibilit\u00e0 dell'Unione per il Mediterraneo nella regione si basa su un sondaggio di opinione pubblica Gallup cui hanno partecipato 13.000 persone residenti nei Paesi membri dell'Unione per il Mediterraneo.\nPartenariati con altre organizzazioni e istituzioni euro-mediterranee.\nIn quanto piattaforma per il dialogo e la cooperazione, l'Unione per il Mediterraneo istituisce partenariati strategici con organizzazioni mondiali, regionali e subregionali. \nNegli ultimi anni l'UpM ha rafforzato i suoi legami con le parti interessate attraverso la firma di vari protocolli d'intesa: "}
{"id": "1160449", "revid": "599013", "url": "https://it.wikipedia.org/wiki?curid=1160449", "title": "Sovana rosso superiore", "text": "Il Sovana rosso superiore \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nInvecchiamento.\nIl disciplinare prevede un invecchiamento obbligatorio di 6 mesi.\nProduzione.\n\"Provincia, stagione, volume in ettolitri\""}
{"id": "1160453", "revid": "78273", "url": "https://it.wikipedia.org/wiki?curid=1160453", "title": "Unione mediterranea", "text": ""}
{"id": "1160460", "revid": "110157", "url": "https://it.wikipedia.org/wiki?curid=1160460", "title": "Meguro", "text": " \u00e8 uno dei 23 quartieri speciali che formano la citt\u00e0 di Tokyo.\nMeguro ospita quindici tra ambasciate e consolati esteri ed \u00e8 ufficialmente gemellata con le citt\u00e0 di:\nNel 2005, il quartiere ha una popolazione stimata di 255.833 residenti con una densit\u00e0 di 16.880 persone per km\u00b2.\nGeografia fisica.\nAltri quattro quartieri speciali confinano con Meguro: Shibuya (a nord ovest), Setagaya (a nord est), \u014cta (a sud) e Shinagawa (a sud ovest).\nStoria.\nIl quartiere fu fondato il 15 marzo 1947.\nInfrastrutture e trasporti.\nCome ogni parte di Tokyo, anche questo quartiere \u00e8 servito da numerose linee sia della metro che del treno, come la Linea Toyoko, la Linea Oimachi, la Linea Keio ecc.\nIstruzione.\nMeguro ospita numerosi istituti d'istruzione sia primaria che secondaria, fra cui tre scuole internazionali."}
{"id": "1160464", "revid": "339392", "url": "https://it.wikipedia.org/wiki?curid=1160464", "title": "Under-21", "text": ""}
{"id": "1160465", "revid": "287204", "url": "https://it.wikipedia.org/wiki?curid=1160465", "title": "Sovana rosso riserva", "text": "Il Sovana rosso riserva \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nInvecchiamento.\nIl disciplinare prevede un obbligo di invecchiamento di 30 mesi.\nAbbinamenti consigliati.\nSalsiccia di cinghiale e pecorini stagionati.\nProduzione.\n\"Provincia, stagione, volume in ettolitri\""}
{"id": "1160466", "revid": "767487", "url": "https://it.wikipedia.org/wiki?curid=1160466", "title": "Concrete (Fear Factory)", "text": "Concrete \u00e8 un demo dei Fear Factory, pubblicato il 30 luglio 2002 dalla Roadrunner Records.\nIl disco.\n\u00c8 stato il primo album registrato, nel 1991, ma pubblicato in seguito poich\u00e9, secondo alcune fonti, erano presenti dissidi tra il gruppo e il contratto stipulato col produttore Ross Robinson. Una contesa legale fece ottenere a Robinson i diritti sull'album e al gruppo i diritti sui brani. Il gruppo in seguito registr\u00f2 nuovamente otto dei brani dell'album, che venne pubblicato l'anno successivo col titolo \"Soul of a New Machine\"."}
{"id": "1160470", "revid": "171495", "url": "https://it.wikipedia.org/wiki?curid=1160470", "title": "Materiali ceramici", "text": ""}
{"id": "1160473", "revid": "599013", "url": "https://it.wikipedia.org/wiki?curid=1160473", "title": "Sovana rosso superiore Sangiovese", "text": "Il Sovana rosso superiore Sangiovese \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nInvecchiamento.\nIl disciplinare prevede un obbligo di invecchiamento di 6 mesi.\nProduzione.\n\"Provincia, stagione, volume in ettolitri\""}
{"id": "1160474", "revid": "339392", "url": "https://it.wikipedia.org/wiki?curid=1160474", "title": "Under", "text": ""}
{"id": "1160476", "revid": "1711941", "url": "https://it.wikipedia.org/wiki?curid=1160476", "title": "Casa di Elendil", "text": ""}
{"id": "1160479", "revid": "339392", "url": "https://it.wikipedia.org/wiki?curid=1160479", "title": "Under-20", "text": ""}
{"id": "1160480", "revid": "599013", "url": "https://it.wikipedia.org/wiki?curid=1160480", "title": "Sovana rosso superiore Merlot", "text": "Il Sovana rosso superiore Merlot \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nInvecchiamento.\nIl disciplinare prevede un obbligo di invecchiamento di 6 mesi.\nProduzione.\n\"Provincia, stagione, volume in ettolitri\""}
{"id": "1160481", "revid": "339392", "url": "https://it.wikipedia.org/wiki?curid=1160481", "title": "Under-17", "text": ""}
{"id": "1160485", "revid": "287204", "url": "https://it.wikipedia.org/wiki?curid=1160485", "title": "Sovana rosso superiore Aleatico", "text": "Il Sovana rosso superiore Aleatico \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nInvecchiamento.\nIl disciplinare prevede un obbligo di invecchiamento di 6 mesi."}
{"id": "1160486", "revid": "1818970", "url": "https://it.wikipedia.org/wiki?curid=1160486", "title": "Faggeta di Monte Cucco", "text": "La faggeta di monte Cucco \u00e8 un grande bosco di faggi che macchia le pendici centro - settentrionali di monte Cucco, sulle Serre calabresi, tra i comuni di Torre di Ruggiero, in provincia di Catanzaro, e Vallelonga, in provincia di Vibo Valentia). Nonostante la latitudine meridionale, la faggeta cresce a quote abbastanza basse (800 \u2013 959\u00a0m). Ma vista la grande vicinanza dei mari Tirreno e Ionio, \u00e8 presente un microclima fresco che determina un'inversione termica molto accentuata che favorisce lo sviluppo di una vegetazione tipicamente montana a quote relativamente basse. Al suo interno sono presenti molte sorgenti, ed \u00e8 qui che nasce il torrente Fall\u00e0, affluente dell'Angitola. Il bosco di monte Cucco \u00e8 attraversato dal sentiero Italia (SI) del Club Alpino Italiano (CAI)."}
{"id": "1160491", "revid": "599013", "url": "https://it.wikipedia.org/wiki?curid=1160491", "title": "Sovana rosso superiore cabernet sauvignon", "text": "Il Sovana rosso superiore cabernet sauvignon \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nInvecchiamento.\nIl disciplinare prevede un obbligo di invecchiamento di 6 mesi.\nProduzione.\n\"Provincia, stagione, volume in ettolitri\""}
{"id": "1160492", "revid": "599013", "url": "https://it.wikipedia.org/wiki?curid=1160492", "title": "Sovana rosso riserva Sangiovese", "text": "Il Sovana rosso riserva Sangiovese \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nInvecchiamento.\nIl disciplinare prevede un obbligo di invecchiamento di 30 mesi.\nProduzione.\n\"Provincia, stagione, volume in ettolitri\""}
{"id": "1160494", "revid": "68001", "url": "https://it.wikipedia.org/wiki?curid=1160494", "title": "Warner Music", "text": ""}
{"id": "1160497", "revid": "599013", "url": "https://it.wikipedia.org/wiki?curid=1160497", "title": "Sovana rosso riserva Merlot", "text": "Il Sovana rosso riserva Merlot \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nInvecchiamento.\nIl disciplinare prevede un obbligo di invecchiamento di 30 mesi.\nProduzione.\n\"Provincia, stagione, volume in ettolitri\""}
{"id": "1160505", "revid": "1711941", "url": "https://it.wikipedia.org/wiki?curid=1160505", "title": "Raminghi del nord", "text": ""}
{"id": "1160506", "revid": "287204", "url": "https://it.wikipedia.org/wiki?curid=1160506", "title": "Sovana rosso riserva Aleatico", "text": "Il Sovana rosso riserva Aleatico \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nInvecchiamento.\nIl disciplinare prevede un obbligo di invecchiamento di 30 mesi."}
{"id": "1160507", "revid": "216538", "url": "https://it.wikipedia.org/wiki?curid=1160507", "title": "Warner Music Italia", "text": ""}
{"id": "1160510", "revid": "599013", "url": "https://it.wikipedia.org/wiki?curid=1160510", "title": "Sovana rosso riserva cabernet sauvignon", "text": "Il Sovana rosso riserva cabernet sauvignon \u00e8 un vino prodotto nei territori comunali di Sorano, Pitigliano e Manciano, all'estremit\u00e0 sud-orientale della provincia di Grosseto, nel cuore dell'Area del Tufo.\nInvecchiamento.\nIl disciplinare prevede un obbligo di invecchiamento di 30 mesi.\nProduzione.\n\"Provincia, stagione, volume in ettolitri\""}
{"id": "1160511", "revid": "123988125", "url": "https://it.wikipedia.org/wiki?curid=1160511", "title": "Special Broadcasting Service", "text": "La Special Broadcasting Service (SBS) \u00e8 un'azienda radiotelevisiva australiana il cui scopo \u00e8 fornire servizi radio e televisivi multilingua e multiculturali che informino, educhino e divertano tutti gli australiani e, contemporaneamente, riflettere sulla societ\u00e0 australiana multiculturale.\nStoria.\nNel 1975, il governo australiano introdusse il progetto Medibank sull'assicurazione contro le malattie. Il fatto che le comunit\u00e0 minori avrebbero richiesto dettagli nella loro lingua port\u00f2 alla fondazione di due stazioni radio etniche, 2EA a Sydney e 3EA a Melbourne. Esse iniziarono a trasmettere nel giugno del 1975, in sette ed otto linguaggi stranieri rispettivamente.\nL'anno seguente, il Governo cre\u00f2 il \"Consultative Committee on Ethnic Broadcasting\". Seguendo l'indicazione di questo e dei seguenti comitati, il \"Broadcasting and Television Act 1942\" (Atto sulle trasmissioni e televisioni del 1942) fu migliorato per fondare la Special Broadcasting Service. Questa legge entr\u00f2 in vigore il 1\u00ba gennaio del 1978, con i nuovi trasmettenti che si assumevano la responsabilit\u00e0 per la 2EA e la 3EA.\nLa SBS TV inizi\u00f2 le trasmissioni di prova nell'aprile del 1979 mostrando alcuni programmi in lingue straniere sulla ABV-2 di Melbourne e sull'ABN-2 di Sidney la domenica mattina. Le trasmissioni a tempo pieno iniziarono alle 18.30 il 24 ottobre 1980, Giornata delle Nazioni Unite, come \"Channel 0/28\". In quel periodo SBS stava trasmettendo sul canale 28 UHF e canale 0 VHF, con un'interruzione pianificata di quest'ultimo qualche volta in futuro. A Bruce Gyngell, che introdusse la televisione nel \"\"back\" dell'Australia nel 1956, fu assegnato il compito di introdurre il primo gruppo di programmi della nuova stazione.\nIl 16 ottobre del 1983 il servizio si estese su Canberra, Cooma e Goulburn e nello stesso tempo cambi\u00f2 il proprio nome in \"Network 0-28\". Il suo nuovo slogan, attivo ancora oggi, era \"Bringing the world back home\"\" (\"Riportando il mondo a casa\"). La rete mut\u00f2 nome in SBS il 18 febbraio del 1956 ed inizi\u00f2 le trasmissioni quotidiane. La SBS si estese a Brisbane, Adelaide, Newcastle, Wollongong e sulla Gold Coast nel giugno dello stesso anno.\nIl 5 gennaio 1986 SBS cess\u00f2 di trasmettere sulla frequenza 0 VHF. Sebbene molti australiani all'epoca non avessero antenne UHF, la licenza VHF della SBS era gi\u00e0 stata estesa di un anno prima di questo momento e non tutte le antenne avevano funzionato bene con il canale 0 a bassa frequenza.\nNell'agosto del 1986, il Governo propose una legge che fondesse la SBS nella ABC. Ci\u00f2 non fu gradito dalle comunit\u00e0 etniche, portando il Primo Ministro Bob Hawke ad annunciare nel 1987 che la fusione proposta non sarebbe avvenuta. La \"SBS Youth Orchestra\" fu lanciata nell'agosto del 1987 con il conduttore e fondatore Matthew Krel.\nDei piani per introdurre limitate sponsorizzazioni ai programmi commerciali, e lo stabilimento della SBS come una societ\u00e0 indipendente con una propria costituzione furono messi in atto nel luglio 1989. La proclamazione dello \"Special Broadcasting Service Act 1991\" fece ufficialmente della SBS una societ\u00e0 nel 1991. Durante i primi anni novanta, la copertura della SBS TV fu estesa fino ad includere nuove aree come Latrobe Valley, Spencer Gulf, Darwin, la Tasmania nord-orientale, Cairns e Townsville.\nNel 1992, gli impianti radio e televisivi della SBS furono gradualmente trasferiti nelle nuove sedi centrali a Artarmon dagli studi originali a Milson's Point. Il nuovo palazzo fu ufficialmente aperto nel novembre 1993 dal Primo Ministro Paul Keating. Una rete radio nazionale fu lanciata nel gennaio 1994. Il nuovo servizio copr\u00ec inizialmente Brisbane, Adelaide, Perth e Darwin, mentre le stazioni originarie 2EA e 3EA furono rinominate \"Radio Sydney\" e \"Radio Melbourne\", rispettivamente. Il nuovo servizio nazionale fu lanciato su frequenze separate a Sydney e Melbourne a luglio di quell'anno. Durante il 1996 i servizi radio furono estesi fino a coprire Hobart e Canberra, mentre la copertura della SBS TV fu in seguito ampliata ed incluse la costa settentrionale del Nuovo Galles del Sud ed Albury.\n\"South Park\", la serie SBS che ha raggiunto il massimo successo, and\u00f2 in onda per la prima volta sulla rete nel 1998. Un sistema di ritardo fu installato per l'Australia Meridionale (maggio 1999), poco prima della fondazione del reparto \"Transmission Services\" (Servizi di trasmissione), con lo scopo di gestire la trasmissione e servizi di auto-aiuto. Un reparto \"New Media\" (Nuovi Media), responsabile del sito web della SBS, fu aperto all'inizio del 2000, in tempo per la prima trasmissione su web degli AFI Awards. Gli ascolti continuarono a salire tra il 2000 e il 2001 - aumentando sino ad una media del 5,2% per l'audience settimanale.\nQuattro lingue furono eliminate e quattro aggiunte alla SBS nell'aprile 2003, mentre furono aumentate pi\u00f9 delle altre le ore di trasmissione per il cantonese, il cinese e l'arabo. La SBS trasmise le Olimpiadi di Atene del 2004 insieme a Seven Network.\nServizi.\nSBS Radio.\nSBS Radio trasmette in 68 lingue in tutti gli stati australiani, realizzano trasmissioni di circa 13.500 ore sulle sue due frequenze a Sydney e Melbourne, cos\u00ec come la sua rete nazionale. Similmente alla SBS TV, SBS Radio \u00e8 sostenuta da un insieme di sovvenzioni statali, campagne di informazione finanziate dal governo e pubblicit\u00e0 commerciale.\nSuccessivamente ad una \"estensiva consultazione della comunit\u00e0\" nel 2003 fu introdotta una nuova serie di programmi, inclusi servizi in malese, somalo ed amarico insieme all'espansione di molti programmi gi\u00e0 esistenti.\nSBS Television.\nSBS TV \u00e8 disponibile a livello nazionale attraverso una rete di trasmettitori terrestri insieme al servizio satellitare Optus Aurora. SBS TV dedica una buona parte della sua programmazione televisiva mattutina ai bollettini giornalistici in lingue differenti dall'inglese, insieme a molti film in lingua straniera sottotitolati. I propri notiziari si concentrano maggiormente sugli affari internazionali pi\u00f9 della ABC o delle reti commerciali, e meno sulle \"soft news\". Essa trasmette inoltre molti documentari e molti programmi di attualit\u00e0, mentre la copertura dello sport si incentra soprattutto sullo sport internazionale, soprattutto calcio e ciclismo (specialmente sul Tour de France), portando spesso la stazione televisiva ad essere presa in giro come \"Sex and Bloody Soccer\". Inoltre dal 1983 trasmette in differita l'Eurovision Song Contest, in cui un partecipante ufficiale a partire dal 2015.\nAlla fine del 2006, la SBS ha iniziato a mostrare pause pubblicitarie durante i programmi.\nLogo.\nSenza differenze di stato o territorio, i servizi televisivi della SBS usano sempre il logo \"SBS\". Nelle capitali, SBS \u00e8 trasmetta sul canale UHF 28, mentre regionalmente e per la televisione digitale vi \u00e8 una serie di frequenze.\nTelevisione digitale.\nSimilmente alla ABC, la SBS \u00e8 stata una delle pi\u00f9 moderne stazioni televisive a digitalizzare le trasmissioni, soprattutto a causa delle restrizioni governative sul multicanale commerciale. Dal 2001, la SBS TV \u00e8 trasmessa a Sydney, Melbourne, Brisbane, Adelaide, Perth e Canberra.\nLa SBS trasmette un secondo canale digitale, l'SBS World News Channel -lanciato nel 2002- che trasmette una serie di bollettini giornalistici in lingue diverse simili alle trasmissioni mattutine della SBS TV. Nonostante sia disponibile a livello nazionale attraverso la televisione digitale terrestre, il canale non \u00e8 disponibile sulle piattaforme satellitari Optus Aurora.\nServizi per le lingue.\nLa SBS \u00e8 una delle pi\u00f9 grandi organizzazioni di sottotitoli, che produce sottotitoli non solo per film da trasmettere sul proprio canale televisivo, ma anche per produttori di documentari e film stranieri nel mondo. I servizi includono traduzioni dall'inglese in altre lingue, e da lingue straniere ad altre lingue, tra cui l'inglese.\nAttraverso la sua unit\u00e0 \"Language Services\" (Servizi per le lingue), la SBS fornisce anche un servizio di traduzione, composizione e servizi vocali.\nAltro.\nLa rete fornisce la sede per le prove della SBS Radio and Television Youth Orchestra, un'orchestra che registra molti canali per la rete e compie regolari tour oltremare."}
{"id": "1160512", "revid": "212348", "url": "https://it.wikipedia.org/wiki?curid=1160512", "title": "A solo", "text": ""}
{"id": "1160515", "revid": "729019", "url": "https://it.wikipedia.org/wiki?curid=1160515", "title": "Eysturoy", "text": "Eysturoy (letteralmente \"isola dell'est\"), pronuncia ['istroi]) \u00e8 la seconda delle Isole F\u00e6r \u00d8er sia per la dimensione (286,08\u00a0km\u00b2) che per la popolazione (11490 abitanti). \u00c8 compresa interamente nella regione omonima.\nDescrizione.\nEysturoy \u00e8 particolarmente ricca di rilievi, con circa 66 cime diverse, incluso lo Sl\u00e6ttaratindur, il monte pi\u00f9 alto dell'arcipelago. Importanti centri dell'isola sono Fuglafj\u00f8r\u00f0ur nel nord, Runav\u00edk e Nes nel sud (la zona pi\u00f9 ricca di centri abitati dell'isola).\nUna strettissima via d'acqua, chiamato stretto di Sundini, separa Eysturoy dalla contigua isola di Streymoy, la pi\u00f9 grande e popolosa dell'arcipelago. Le due isole sono collegate tramite un ponte stradale sopra lo stretto, il ponte di Streymin. Gli abitanti definiscono umoristicamente questo ponte come il ponte sopra l'Oceano Atlantico; infatti \u00e8 tra i pochi ponti che godono della stessa situazione, assieme a quello dell'isola di Seil in Scozia. Le citt\u00e0 del sud comunque possono essere raggiunte, partendo dalla capitale T\u00f3rshavn, pi\u00f9 velocemente con il traghetto. Leirv\u00edk sul litorale orientale \u00e8 lo snodo per i collegamenti alle isole nord-orientali, specialmente Klaksv\u00edk sull'isola di Bor\u00f0oy, la seconda citt\u00e0 delle Faroe.\nI luoghi di interesse di Eysturoy includono i villaggi di Ei\u00f0i e Gj\u00f3gv, che ha un piccolo porto naturale nella roccia, il Bl\u00e1sastova historical museum nel villaggio di G\u00f8ta, e le \"varmakelda\" (sorgenti termali) di Fuglafj\u00f8r\u00f0ur, che ricordano l'origine vulcanica dell'arcipelago.\nRisin e Kellingin.\nVicino alla costa nord dell'isola si possono vedere due scogli basaltici molto suggestivi, chiamati Risin (71 m) e Kellingin (68 m).\nLa leggenda narra che nei tempi antichi i troll in Islanda volessero mettere le mani sulle Isole Faroe e mandarono dei giganti per prenderle. Arrivarono sulla costa nord di Eysturoy e la donna si arrampic\u00f2 con una corda per legare insieme le isole in modo che il gigante potesse prenderle sulla schiena, ma quando tirava la corda per staccare la montagna, la corda si allentava. I giganti lottarono invano tutta la notte, senza rendersi conto del passare del tempo, cosicch\u00e9 quando i primi raggi del sole cominciarono a brillare su di loro sono stati trasformati in roccia. Da allora i due scogli sono rimasti l\u00ec, fissando con nostalgia l'Islanda.\nOrografia.\nL'isola \u00e8 costellata di rilievi montuosi, non eccessivamente alti, ma in generale piuttosto ripidi e la vegetazione non vede la presenza di alberi a causa del clima freddo e della latitudine.\nLe principali elevazioni, elencate in ordine di altezza decrescente, sono:"}
{"id": "1160522", "revid": "486946", "url": "https://it.wikipedia.org/wiki?curid=1160522", "title": "Raminghi del Nord", "text": ""}
{"id": "1160525", "revid": "110157", "url": "https://it.wikipedia.org/wiki?curid=1160525", "title": "Bouloz", "text": "Bouloz (toponimo francese) \u00e8 una frazione di 270 abitanti del comune svizzero di Le Flon, nel Canton Friburgo (distretto della Veveyse).\nStoria.\nGi\u00e0 comune autonomo, il 1\u00ba gennaio 2004 \u00e8 stato accorpato agli altri comuni soppressi di Pont e Porsel per formare il nuovo comune di Le Flon, del quale Bouloz \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "1160526", "revid": "486946", "url": "https://it.wikipedia.org/wiki?curid=1160526", "title": "D\u00fanedain del Nord", "text": ""}
{"id": "1160528", "revid": "124123", "url": "https://it.wikipedia.org/wiki?curid=1160528", "title": "K\u014dh\u014d Watanabe", "text": "Biografia.\nNato ad Aomori, nell'estremo nord di Honsh\u016b, la pi\u00f9 grande delle isole dell'arcipelago giapponese, nel 1942. Entrato nell'ordine monastico in et\u00e0 molto giovane, inizi\u00f2 la sua vita religiosa nel monastero Daij\u014dji, a Kanazawa, che il maestro Sawaki K\u014dd\u014d frequentava periodicamente come sovrintendente alla pratica religiosa. Si trasfer\u00ec ad Antaiji durante gli ultimi anni di vita di Sawaki r\u014dshi, divenendo poi discepolo e quindi successore dell'abate Uchiyama K\u014dsh\u014d. Ha cos\u00ec avuto la possibilit\u00e0 di assorbire l'insegnamento delle due personalit\u00e0 pi\u00f9 interessanti e diverse dello Zen di scuola S\u014dt\u014d di questo secolo.\n\u00c8 stato abate del monastero Antaiji dal 1975, anno in cui ne demol\u00ec la vecchia struttura situata alla periferia di Ky\u014dto e la ricostru\u00ec in una valle isolata, lontana da ogni centro abitato. Per quanto questo agire possa apparire un fatto logico, fu un avvenimento inusitato, quasi scandaloso, nella realt\u00e0 ecclesiale giapponese dell'epoca.\nNel 1987, lasciata la guida del monastero al suo successore Miyaura Shinyu (cfr. Antaiji), si \u00e8 recato in Italia per realizzare nei fatti quell'incontro tra Zen e Vangelo la cui vocazione aveva ereditato dal suo predecessore, Uchiyama. \nLa comunit\u00e0 La Stella del Mattino, vitale ora in Italia, \u00e8, soprattutto per la parte buddista, conseguenza del suo operare.\nNel 1993, colpito da una grave malattia, \u00e8 ritornato in Giappone. \nNegli anni trascorsi in Italia ha lavorato alla stesura in lingua giapponese moderna dei capitoli pi\u00f9 importanti dello Sh\u014db\u014dgenz\u014d. Nel 1990 ha collaborato alla pubblicazione del testo \"Il cammino religioso - Bend\u014dwa\", edito da Marietti, di cui ha composto la prefazione e redatto la traslitterazione moderna a partire dall'originale di D\u014dgen."}
{"id": "1160537", "revid": "110157", "url": "https://it.wikipedia.org/wiki?curid=1160537", "title": "Aach (Baden-W\u00fcrttemberg)", "text": "Aach \u00e8 una citt\u00e0 tedesca di abitanti, situata nel land del Baden-W\u00fcrttemberg."}
{"id": "1160538", "revid": "3082", "url": "https://it.wikipedia.org/wiki?curid=1160538", "title": "Cecina (famiglia)", "text": ""}
{"id": "1160540", "revid": "858648", "url": "https://it.wikipedia.org/wiki?curid=1160540", "title": "Lista per Trieste", "text": "La Lista per Trieste (LpT) era un movimento politico autonomista operante a Trieste.\nLa Storia.\nLa nascita del movimento.\nLa nascita del movimento fu dovuta all'ampio movimento d'opinione che si form\u00f2 a Trieste nella seconda met\u00e0 degli settanta a seguito della firma del Trattato di Osimo, avvenuta nel 1975.\nIl Trattato, oltre a confermare definitivamente la sovranit\u00e0 dell'Italia sulla Zona A del Territorio Libero di Trieste e a cedere alla Jugoslavia quella sulla Zona B, conteneva un annesso Accordo Economico che costituiva una Zona Franca Industriale, da costruirsi sul Carso alle spalle della citt\u00e0 e a cavallo del confine fra i due paesi.\nNel 1976 un comitato di dieci cittadini, il \"Comitato dei Dieci\", tra cui Aurelia Gruber Benco, eletta nel 1979 onorevole, Letizia Fonda Savio, figlia dello scrittore Italo Svevo, raccolse circa 65.000 firme, con lo scopo di promuovere un disegno di legge che facesse della Provincia di Trieste una zona franca integrale, che assicurasse la extra-doganalit\u00e0, consentendo cos\u00ec l'esenzione dal pagamento dell'IVA e dei diritti doganali per le merci introdotte a scopo di consumo, lavorazione o esportazione. Tale proposta aveva come obiettivo quello di scongiurare la creazione della zona franca (ZFIC) a cavallo del confine, prevista dal Trattato di Osimo. Tale area avrebbe, stando a quanto affermavano i promotori della Lista, deturpato l'ambiente del Carso, e anche convogliato verso Trieste un numero imprecisato di lavoratori jugoslavi.\nIl Parlamento approv\u00f2 il 14 marzo 1977 la ratifica del Trattato di Osimo, nonostante le firme raccolte. Per tale ragione il 12 maggio 1978, sempre ad opera del \"Comitato dei Dieci\", nacque ufficialmente l\u2019\"Associazione per la Zona Franca Integrale a Trieste e nella sua Provincia \u2013 Lista per Trieste\".\nI cardini del progetto politico erano, oltre alla zona franca integrale, anche l'autonomia della provincia, la difesa dell'ambiente carsico, lo sviluppo del porto di Trieste e la tutela degli interessi della citt\u00e0 in Europa.\nI successi elettorali.\nIl 25 giugno 1978 la Lista per Trieste diveniva il partito pi\u00f9 votato alle elezioni comunali conseguendo 52.651 voti (pari al 27,5%), e ottenendo 18 seggi. Per la prima volta in Italia una lista civica batteva cos\u00ec i partiti nazionali. Manlio Cecovini, esponente di punta del movimento, riusc\u00ec a farsi eleggere sindaco, con una giunta di minoranza, e mantenne la carica fino al 1983.\nAlle elezioni regionali, svolte nella stessa data, ottenne il 6,5% (su base regionale) con 4 seggi.\nAlle elezioni politiche del 1979 la LpT ottenne un seggio alla Camera con Aurelia Gruber Benco. Il movimento si conferm\u00f2 il primo partito in provincia ottenendo 62.816 voti (28,73%). Al Senato i voti su base regionale furono 61.911 (pari all'8%); qui per poco pi\u00f9 di 3.000 voti la LpT non riusc\u00ec ad eleggere un senatore. Alle europee del 10 giugno 1979 Cecovini venne eletto eurodeputato nelle file del PLI.\nAlle elezioni provinciali del 1980 la LpT fu ancora il primo partito col 33,26%, con 68.390 voti, pari a 11 seggi su 30.\nLe elezioni 1983.\nNelle successive elezioni (26 giugno 1983), pur presentandosi su tutto il territorio nazionale grazie all'appoggio di molti movimenti regionalisti e autonomisti locali (tra i quali la Lega Lombarda di Umberto Bossi, il quale sar\u00e0 candidato della LpT in Lombardia, e l'Union Piemont\u00e8isa di Roberto Gremmo), la LpT non riusc\u00ec a confermare la sua presenza in Parlamento. Alla Camera ottenne 92.101 (0,25% su base nazionale); in provincia di Trieste pass\u00f2 da primo a terzo partito con 40.069 voti (19,7%). Al Senato raccolse 85.542 voti (0,28%), su base regionale 47.793 voti pari al 6,44%. Alle contemporanee regionali ottenne il 5,7%, confermando 4 seggi.\nL'alleanza col PSI.\nNel 1986 la Lista esprime un nuovo sindaco, Giulio Staffieri, in carica per i periodi 1986-1988/1992-1993. Nel 1987 la LpT si accord\u00f2 con il PSI per candidare Giulio Camber alla Camera. Camber venne eletto ottenendo 7.563 voti nella circoscrizione di Trieste. Rieletto nel 1992 divenne anche sottosegretario della Marina Mercantile nel Governo Amato I. Alle elezioni regionali del 1988 la LpT ottenne 23476 voti, mentre a quelle del 1993 26316, eleggendo 2 consiglieri regionali.\nLpt e Forza Italia.\nCol crollo del sistema politico della prima repubblica la LpT si \u00e8 avvicinata al centrodestra. Nel 1993, in occasione delle elezioni comunali a Trieste, la Lista forma in alleanza con il MSI e la formazione di destra della DC, proponendo il sindaco uscente Giulio Staffieri, uscito perdente al ballottaggio contro Riccardo Illy. La Lista ottenne il 12,8%. Tale formula fu il primo embrione che diede vita l\u2019anno successivo al centrodestra a livello nazionale. Inoltre, nello stesso anno, la Lista espresse il presidente della provincia di Trieste, Paolo Sardos Albertini, gi\u00e0 avvocato ed esponente della Lega Nazionale, ottenendo pi\u00f9 del 30% dei voti al primo turno e la maggioranza assoluta del consiglio provinciale.\nLa Lista si allea con Forza Italia, tanto che in qualche misura si pot\u00e9 parlare di una specie di assorbimento della lista all'interno del movimento di Silvio Berlusconi. Dal 1994 la Lista ha sostenuto Forza Italia nelle varie tornate elettorali che si sono succedute, spesso candidando propri esponenti nelle file del movimento berlusconiano. I due movimenti si sono presentati anche con simbolo comune alle elezioni provinciali di Trieste del 1996 (19,3%). Giulio Camber venne eletto senatore nel 1996 e nel 2001 (Collegio di Trieste), mentre Roberto Antonione venne eletto, anche lui al Senato, nel 2001 a Gorizia. Antonione, gi\u00e0 esponente della Lista e consigliere regionale, \u00e8 stato anche sottosegretario agli Esteri nei governi Berlusconi, nonch\u00e9 candidato a sindaco di Trieste nel 2011 e presidente della regione Friuli-Venezia Giulia dal 1998 al 2001.\nAmministrative 2006.\nDopo un lungo periodo di assenza Giulio Camber propose il ritorno della LPT, operante all\u2019interno di Forza Italia, con i propri simboli, il Melone e l\u2019alabarda, alle elezioni comunali, candidando tra gli altri uni storico esponente, Gianfranco Gambassini, e provinciali di Trieste del 2006. Nel primo caso ottenendo lo 0,87% (contribuendo alla riconferma del sindaco uscente Roberto Dipiazza) e nel secondo lo 0,61%.\nProgramma.\nI punti principali del programma della Lista sono:"}
{"id": "1160543", "revid": "729019", "url": "https://it.wikipedia.org/wiki?curid=1160543", "title": "Sandoy", "text": "Sandoy \u00e8 un'isola dell'arcipelago delle Isole F\u00e6r \u00d8er, la pi\u00f9 grande della regione di Sandoy, di superficie complessiva 111,3\u00a0km\u00b2; \u00e8 situata a sud delle isole di Streymoy, N\u00f3lsoy ed Hestur, ed a nord di quella di Su\u00f0uroy e degli isolotti di Sk\u00favoy, St\u00f3ra D\u00edmun e L\u00edtla D\u00edmun.\nIl centro abitato pi\u00f9 popolato \u00e8 Sandur. Altri centri di rilievo sono Sk\u00e1lav\u00edk, H\u00fasav\u00edk, Dalur, Skarvanes e Skopun. Sull'isola fra le cime di una certa rilevanza si annoverano \"Kn\u00fakur\" (369\u00a0m) e \"Tindur\" (479\u00a0m).\nVicino alla citt\u00e0 di Skopun vi \u00e8 un piccolo scoglio, il Tr\u00f8llh\u00f8vdi, mentre nella principale citt\u00e0 di Sandur vi \u00e8 il lago \"Sandsvatn\". Sull'isola vi sono gli attracchi di Sandur e Skopun, oltre a quello di Sk\u00favoy sull'omonima isola."}
{"id": "1160544", "revid": "287204", "url": "https://it.wikipedia.org/wiki?curid=1160544", "title": "Dario Giacomelli", "text": "Biografia.\nStudi\u00f2 all'Accademia di Belle Arti fiorentina e successivamente svolse l'attivit\u00e0 di insegnante presso la Scuola Michoniana di Livorno, un istituto fondato da Carlo Michon.\nNella citt\u00e0 labronica i suoi lavori pi\u00f9 significativi riguardano il Tempio della Congregazione Olandese Alemanna e la costruzione di alcune cappelle nel Cimitero della Misericordia, sulla strada per Ardenza.\nIn particolare, la chiesa degli Olandesi \u00e8 una raffinata costruzione in stile neogotico, innalzata tra il 1862 ed il 1864 per conto della importante comunit\u00e0 protestante di Livorno.\nRiconducibile a questa e risalente al 1889 \u00e8 la piccola Cappella della Sacra Famiglia, nella frazione di Quercianella, in cui si richiama alla semplicit\u00e0 del gotico francescano.\nNel 1869 completa la cupola della chiesa di Santa Caterina con la costruzione di una lanterna in muratura.\nSul finire dell'Ottocento ricevette incarico per la realizzazione della facciata di San Jacopo in Acquaviva.\nFu sepolto nel Cimitero della Misericordia di Livorno."}
{"id": "1160548", "revid": "56620", "url": "https://it.wikipedia.org/wiki?curid=1160548", "title": "Harun e il mar delle storie", "text": "Harun e il mar delle storie \u00e8 un libro per ragazzi di Salman Rushdie del 1990. Fu il primo romanzo scritto da Rushdie dopo \"I versi satanici\".\nTrama.\nLa trama segue lo schema classico del racconto popolare, in cui un giovane eroe viaggia verso terre straniere per spezzare un incantesimo che opprime il suo paese d'origine. \nHarun infatti vive in un paese triste che non ha nome situato presso un mare dolente, (\"il mare delle storie\") che il malvagio mago Khattamm-shud vuole avvelenare.\nNel corso della storia viene spesso aiutato da personaggi soprannaturali e si scontra con il mago che alla fine verr\u00e0 sconfitto. Nonostante tutti i pericoli Harun riuscir\u00e0 a sconfiggere il male e a riportare in vita il mare delle storie, avendo in premio la liberazione anche del suo paese dalla maledizione. Il suo paese torner\u00e0 ad avere un nome e suo padre riprender\u00e0 a narrare storie meravigliose.\nL'americano Charles Wuorinen ha scritto un'opera sull'argomento di \"Harun\"."}
{"id": "1160550", "revid": "18150", "url": "https://it.wikipedia.org/wiki?curid=1160550", "title": "Linguaggio dei segni", "text": ""}
{"id": "1160564", "revid": "9081240", "url": "https://it.wikipedia.org/wiki?curid=1160564", "title": "Cisabduano", "text": ""}
{"id": "1160572", "revid": "119341201", "url": "https://it.wikipedia.org/wiki?curid=1160572", "title": "Bad Religion (EP)", "text": "Bad Religion \u00e8 il primo EP pubblicato dalla punk band Bad Religion nel 1981 per la Epitaph Records, casa appena fondata dal chitarrista Brett Gurewitz."}
{"id": "1160576", "revid": "6923", "url": "https://it.wikipedia.org/wiki?curid=1160576", "title": "J\u00f3annes Eidesgaard", "text": "\u00c8 stato il primo ministro delle Isole F\u00e6r \u00d8er dal 3 febbraio 2004 al 26 settembre 2008.\nBiografia.\nDi professione insegnante, Eidesgaard venne per la prima volta eletto al \"L\u00f8gting\", il parlamento Faeroese, nel 1990. Tra il 1991 e il 1996 \u00e8 stato ministro sotto vari governi di coalizione, e dal 1994 al 1996 \u00e8 stato a capo dei deputati. Nel 1996 Eidesgaard \u00e8 diventato il capo del partito socialdemocratico Javna\u00f0arflokkurin. Dal 1998, fino al 2001, Eidesgaard \u00e8 stato uno dei due delegati faroesi nel parlamento danese, il Folketing. Il 3 febbraio 2004, subito dopo le elezioni del 20 gennaio 2004, \u00e8 stato eletto primo ministro ed \u00e8 stato a capo del governo (\"L\u00f8gma\u00f0ur\") delle Isole F\u00e6r \u00d8er fino al 26 settembre 2008, guidando un governo di coalizione tra il Partito Unionista, il Partito del Popolo e il Partito Social-Democratico."}
{"id": "1160580", "revid": "124597028", "url": "https://it.wikipedia.org/wiki?curid=1160580", "title": "Paul Rusesabagina", "text": "Nascita e carriera.\nRusesabagina nacque a Gitarama, in una regione del centro-sud del Ruanda, in una famiglia contadina, da padre hutu e madre tutsi. A 13 anni parlava fluentemente in inglese e francese. Ebbe tre figli (Roger, Diane, Lys) con la sua prima moglie Esther, da cui si separ\u00f2 nel 1981, ottenendo poi il titolo di Direttore d'Albergo nel College Utalii a Nairobi, in Kenya, e ricevendo come premio un viaggio in Svizzera. Tornato dalla Svizzera, inizi\u00f2 a lavorare nell'H\u00f4tel des Mille Collines come assistente del direttore generale, carica che ricopr\u00ec dall'ottobre 1984 fino al novembre del 1992, quando venne promosso come direttore generale della Diplomate Hotel a Kigali.\nConobbe la sua attuale moglie Tatiana nel 1987 ad un matrimonio. Tatiana era una Tutsi, che subiva le discriminazioni razziali anche sul posto di lavoro di infermiera, cos\u00ec Paul la fece trasferire. Dopo il matrimonio, i due ebbero una figlia, che mor\u00ec dopo pochi giorni, e pi\u00f9 tardi un figlio, Tresor.\nGenocidio.\nIl genocidio del Ruanda ebbe inizio il 6 aprile 1994, quando la milizia Hutu Interahamwe diede inizio alla carneficina della popolazione Tutsi. Nonostante Rusesabagina fosse nato da un matrimonio misto \u2013 suo padre era Hutu e sua madre Tutsi\u00a0\u2013 fu salvato dall'Interahamwe grazie alla sua posizione e ai contatti con importanti leader militari Hutu. Ma, malgrado la sua posizione e i contatti con persone influenti, sua moglie Tatiana era una Tutsi e i loro figli furono considerati misti, perci\u00f2 non riusc\u00ec a fuggire con la sua famiglia senza aiuti esterni. Nessun aiuto arriv\u00f2 dalle Nazioni Unite o dai membri degli stati occidentali finch\u00e9 non furono uccisi pi\u00f9 di 800.000 Rwandesi.\nQuando esplose la violenza, Rusesabagina si rifugi\u00f2 con la sua famiglia all'H\u00f4tel des Mille Collines. Quando gli altri dirigenti dell'albergo partirono, Rusesabagina telefon\u00f2 alla societ\u00e0 proprietaria dell'hotel, la compagnia belga Sabena, per fornire informazioni sulla situazione dell'hotel. Nonostante alcune difficolt\u00e0 nel far rispettare la propria autorit\u00e0, riusc\u00ec a sfruttare la sua posizione per mettere in salvo orfani e altri rifugiati che arrivarono all'hotel.\nVita dopo la guerra.\nPaul si trasfer\u00ec in Belgio, vivendovi con sua moglie Tatiana, i figli e le nipoti e successivamente acquisendo anche la cittadinanza belga. Appena arrivato cominci\u00f2 a vivere guidando un taxi per poi diventare proprietario di una societ\u00e0 di autotrasporti.\nLa sua storia venne raccontata per la prima volta nel libro di Philip Gourevitch intitolato \"We Wish to Inform You That Tomorrow We Will Be Killed with Our Families\" (\"Desideriamo informarvi che domani verremo uccisi insieme alle nostre famiglie\"), pubblicato nel 1998.\nNel 2004 la vicenda fu trasposta per il grande schermo da Terry George con il film \"Hotel Rwanda\", in cui il ruolo di Rusesabagina venne interpretato da Don Cheadle. La performance di Cheadle fu accolta molto positivamente dalla critica e l'attore fu nominato a numerosi premi fra cui l'Oscar al miglior attore per il 2005. \nNel 2005 il presidente statunitense George W. Bush confer\u00ec a Rusesabagina la medaglia presidenziale della libert\u00e0, uno dei due riconoscimenti civili pi\u00f9 elevati negli Stati Uniti.\nNonostante il suo atto di generosit\u00e0 sia stato riconosciuto in tutto il mondo, Rusesabagina \u00e8 stato aspramente criticato in patria: l'attuale presidente ruandese Paul Kagame ha affermato che Rusesabagina stia approfittando della celebrit\u00e0 arrivatagli con il film e l'autobiografia per riscrivere la storia del paese a suo favore. Kagame, che ha ottenuto un terzo mandato dopo un referendum costituzionale in odore di brogli, ha stabilito nel paese un autoritario regime di polizia dove gli oppositori politici sono aspramente perseguitati: il Ruanda \u00e8 attualmente il paese africano con la minor libert\u00e0 di parola, dietro solo all'Eritrea. Rusesabagina, dopo aver affermato che l'attuale governo del Ruanda sta commettendo un altro genocidio, questa volta da parte dei Tutsi contro gli Hutu, \u00e8 stato arrestato e imprigionato a Kigali in circostanze poco chiare con l'accusa di terrorismo. Sottoposto a processo, nel settembre 2021 \u00e8 stato condannato per terrorismo a 25 anni di carcere.\nOpere.\nIn italiano:"}
{"id": "1160584", "revid": "18323", "url": "https://it.wikipedia.org/wiki?curid=1160584", "title": "Massimo Cialente", "text": "Biografia.\nMassimo Cialente \u00e8 nato il 1\u00ba giugno 1952 all'Aquila. \u00c8 sposato, ha tre figli e risiede nella sua citt\u00e0 natale.\nCarriera medica.\nDiplomatosi con la maturit\u00e0 scientifica, si laurea in Medicina e Chirurgia con specializzazioni in Malattie dell'apparato respiratorio e Tisiologia, conseguita presso l'Universit\u00e0 di Napoli, e in Medicina del Lavoro, conseguita presso l'Universit\u00e0 degli Studi dell'Aquila. \u00c8 primo Dirigente della Divisione di Pneumologia dell'Ospedale San Salvatore dell'Aquila e docente di Malattie dell'Apparato Respiratorio nel corso di laurea triennale per Terapisti della riabilitazione dell'Universit\u00e0 degli studi dell'Aquila. Ha scritto oltre 50 lavori scientifici di interesse medico internistico e pneumologico, su riviste italiane e straniere. \u00c8 stato segretario provinciale della Confederazione Unitaria Medici Italiani dal 1979 al 1983.\n\u00c8 stato fra i fondatori dell'Arci dell'Aquila e presidente del Cineforum \u201cIl Quartiere\u201d dal 1975 al 1978. \u00c8 inoltre presidente del consiglio di amministrazione dell'Accademia Internazionale per le Scienze e le Arti dell'Immagine dell'Aquila.\nCarriera politica.\nPrimi incarichi.\nIscritto fin dal 1970 al PCI, e, dopo lo scioglimento, al PDS, dopo una parentesi in Sinistra Democratica ha aderito al Partito Democratico. \u00c8 stato segretario di sezione, membro della Direzione della Federazione aquilana e presidente della Direzione Regionale dei Democratici di Sinistra. \u00c8 stato consigliere nell'VIII circoscrizione della citt\u00e0 dell'Aquila dal 1975 al 1980 e consigliere comunale dell'Aquila dal 1990 al 2001. Dal 1995 al 1998 \u00e8 stato Presidente del Consiglio comunale.\nConsigliere provinciale e deputato.\nNel 1999 \u00e8 stato eletto consigliere provinciale, ma si \u00e8 dimesso nel 2000.\nNelle elezioni politiche del 2001 \u00e8 stato eletto alla Camera dei deputati con i Democratici di Sinistra nella circoscrizione XVII Abruzzo per la XIV legislatura. Ha fatto parte della X Commissione (attivit\u00e0 produttive, commercio e turismo), del Gruppo Parlamentari della Montagna e dell'Osservatorio dei Parlamentari sul Turismo. \u00c8 stato rieletto nelle elezioni del 2006 per la XV legislatura.\nSindaco dell'Aquila.\nNel 2007 si \u00e8 presentato alle elezioni comunali del 2007 con L'Unione ed \u00e8 stato eletto sindaco dell'Aquila al primo turno ottenendo il 53% dei voti contro il 31% del principale sfidante, Maurizio Leopardi.\nIl 4 marzo 2012 ha vinto le primarie del centrosinistra, svolte per scegliere il candidato sindaco; ha infatti ottenuto il 71% dei voti ed era appoggiato da PD, Socialisti e Comunisti Italiani mentre il suo avversario, Vittorio Festuccia, ha ottenuto il 29% dei consensi ed era sostenuto da SEL e Rifondazione Comunista.\nAlle elezioni comunali del 2012 Massimo Cialente, sostenuto da Partito Democratico, Federazione della Sinistra, Sinistra Ecologia Libert\u00e0, Alleanza per l'Italia e Partito Socialista Italiano, ha poi ottenuto il 40,8% contro il 29,6% del principale sfidante, Giorgio De Matteis (sostenuto dal UDEUR, Unione di Centro, Movimento per le Autonomie, La Destra e liste civiche), con cui ha successivamente affrontato il turno di ballottaggio, vinto con il 59,2% dei voti.\nSempre nel 2012, Cialente ha lanciato la proposta politica di riunire Leonessa, Cittaducale, Antrodoco, Amatrice e il Cicolano alla provincia dell'Aquila. Tale proposta ha raccolto un parziale consenso tra la popolazione, legata comunque a L'Aquila per motivi storici.\nSotto l'amministrazione di Cialente nel 2013 \u00e8 stato sperimentato nel comune il bilancio partecipativo e la raccolta differenziata dell'Aquila ha subito un forte incremento, specialmente a partire dal 2012, introducendo la raccolta del porta a porta in vari quartieri della citt\u00e0.\nIl terremoto del 2009 e la ricostruzione.\nDopo il terremoto dell'Aquila del 2009 \u00e8 stato nominato vice commissario straordinario alla ricostruzione con delega all'assistenza alla popolazione, carica dalla quale si \u00e8 dimesso nel settembre 2010, lamentando la poca chiarezza delle nomine dei vice-commissari e le conseguenti difficolt\u00e0 di gestione della struttura.\nImmediatamente dopo il terremoto Cialente con il governo Berlusconi ed assieme a Guido Bertolaso, provvide alla costruzione di case antisismiche, realizzate con isolatori sismici, piloni costituiti da tre elementi d'acciaio sovrapposti per isolare le palazzine dal sisma. Tali \"New Towns\" furono costruite in pochi mesi in diverse frazioni aquilane come Roio, Coppito, Preturo e Sassa. Poche settimane dopo l'inaugurazione delle casette, il crollo di un balcone alla contrada di Bagno sollev\u00f2 vivaci polemiche sulla staticit\u00e0 delle casette. Nel 2010 \u00e8 stata inoltre riaperta la Fontana delle 99 cannelle.\nIl 7 marzo 2011, in seguito a problematiche interne alla sua maggioranza che hanno fatto mancare pi\u00f9 volte il numero legale in Consiglio su importanti provvedimenti oltre che alle difficolt\u00e0 riscontrate nell'operato post-terremoto e nella reperibilit\u00e0 dei finanziamenti per la ricostruzione, Cialente ha annunciato in Consiglio Comunale le sue dimissioni da Sindaco, formalizzate il giorno seguente ma successivamente ritirate in virt\u00f9 della promessa da parte del Governo di aiuti economici per il bilancio comunale ed alla ritrovata compattezza della maggioranza in Consiglio.\nIl 17 maggio 2012 il sindaco minaccia nuovamente le sue dimissioni, ad un solo mese della rielezione, se il Presidente della Regione Abruzzo Gianni Chiodi rimarr\u00e0 commissario unico alla ricostruzione de l'Aquila fino al 31 dicembre perch\u00e9 significherebbe che \"non \u00e8 pi\u00f9 necessario ci siano un sindaco e un Consiglio comunale, vorrebbe dire che anche per questo governo L'Aquila ha perso il diritto alla sua autonomia\" ricordando le sue dimissioni da vice-commissario nel 2010 lamentando la poco chiarezza. Tuttavia il Ministro della Coesione Territoriale del Governo Monti con delega sul post-sisma Fabrizio Barca ha rassicurato sulla fine del commissariamento di Chiodi rassicurando il sindaco.\nSempre nel 2012 \u00e8 stato realizzato il nuovo Auditorium del Parco presso il Forte spagnolo, moderna costruzione pubblica in legno. Questa struttura, progettata gratuitamente da Renzo Piano e realizzata grazie alla solidariet\u00e0 della provincia autonoma di Trento, si va a sommare al Paper Concert Hall precedentemente edificato tra il 2010 e 2011 grazie alla solidariet\u00e0 del governo del Giappone.\nA maggio 2013 Cialente ha inscenato una plateale protesta contro la mancanza di fondi stanziati per la ricostruzione minacciando di nuovo le sue dimissioni e restituendo la fascia tricolore al Presidente della Repubblica Giorgio Napolitano e rimuovendo tutti i tricolori dalla citt\u00e0 perch\u00e9 \"\"l'Italia si \u00e8 disinteressata all'Aquila\" e invitando Capo dello Stato e Governo a venire in citt\u00e0 per parlare con la gente e scagliandosi contro Prefetto e Questore in quanto non hanno \"capito il clima di rabbia e disperazione che si respira in citt\u00e0\" dopo che lo stesso Sindaco pochi giorni prima si era scagliato contro \"la burocrazia romana che ammazza l'Aquila\" e chiedendo al Ministro dei Beni Culturali del Governo Letta, Massimo Bray di convocare un Consiglio dei Ministri straordinario per i fondi de l'Aquila. Tuttavia pochi giorni dopo, il Presidente della Repubblica restituisce la fascia a Cialente con la promessa di maggiore ascolto chiudendo il caso.\nIl 24 settembre 2013 dopo che la maggioranza era andata in pezzi sulla ratifica dell'accordo per la realizzazione del Parco di Piazza d'Armi, il Sindaco propone un patto tra \"gentiluomini\" per ridurre al minimo la fase di commissariamento e tornare subito alle urne dopo le sue dimissioni. Nello stesso giorno il Sindaco si scaglia contro il Ministro della Coesione del Governo Letta, Carlo Trigilia accusandolo di \"vivere su un altro pianeta\"\" dopo che lo stesso aveva promesso fondi a detta del sindaco, inesistenti.\nNello stesso anno \u00e8 stata riaperta la chiesa di San Biagio d'Amiterno, riconsacrata da papa Francesco col nome di \"Basilica di San Giuseppe Artigiano\", dove venne traslato il corpo di Celestino V in attesa della ricostruzione della Basilica di Collemaggio.\nL'11 gennaio 2014, in seguito agli sviluppi di un'inchiesta che ha portato all'arresto degli ex assessori Pierluigi Tancredi (Pdl) e Vladimiro Placidi (tecnico) ed in cui \u00e8 indagato anche il suo vicesindaco, Roberto Riga (Apl), formalizza, per la seconda volta ufficialmente, le dimissioni da Sindaco. Prima di lasciare il Sindaco ha avuto uno scontro durissimo col Ministro Trigilia in relazione alle dichiarazione del Ministro secondo cui lo Stato era stufo di versare fondi per l'Aquila che poi servivano a foraggiare corruzione senza vigilanza e controllo. Tuttavia Cialente le ritira dopo alcuni giorni dopo una grande manifestazione del centrosinistra in suo sostegno. Nel 2014 \u00e8 stata inoltre ricostruita la facciata della Chiesa di San Pietro a Coppito, meno il campanile.\nA causa di processi per mafia e della commissione Grandi Rischi, e della lentezza grave della burocrazia romana, soltanto nel 2015 con il governo Renzi i lavori di ricostruzione riebbero un nuovo deciso avvio. In quell'anno \u00e8 stata restaurata la Fontana Luminosa, malgrado alcuni ritocchi che le impedivano la fuoriuscita dell'acqua. Alla data di dicembre 2015, le frazioni di Roio e Onna erano completamente ricostruite grazie alla gestione privata tedesca, mentre lavori, seppur a lento procedimento, sono partiti a Paganica, una delle frazioni pi\u00f9 grandi del capoluogo in cui, al momento, era agibile soltanto il Santuario della Madonna d'Appari.\nNell'aprile sempre del 2015 ebbe grande risonanza in campo mediatico l'annuncio della riapertura al pubblico dell'ormai restaurata Basilica di San Bernardino, e della futura riapertura, circa nel 2017 della Basilica di Collemaggio, e di parte del centro storico e del corso Vittorio Emanuele, restaurato soltanto dall'accesso dal piazzale della Fontana luminosa. Nel maggio dello stesso anno la citt\u00e0 \u00e8 stata omaggiata della 88\u00aa Adunata nazionale degli alpini.\nL'intera area dell'ex mattatoio, lesionata dal sisma, \u00e8 stata intanto inglobata in un progetto di recupero che ha interessato gli argini del fiume Aterno, la cinta muraria ed il complesso dell'ex mattatoio destinato a diventare sede museale, all'interno del programma Mumex per la valorizzazione dei poli museali nel Mezzogiorno d'Italia. In quest'occasione, il complesso \u00e8 stato donato in comodato d'uso gratuito dal Comune dell'Aquila \u2014 che ne \u00e8 il proprietario \u2014 al Ministero dei beni e delle attivit\u00e0 culturali e del turismo. I lavori di ricostruzione del fabbricato sono iniziati nel 2012 e si sono conclusi, con qualche ritardo, tre anni dopo per un costo superiore ai 5 milioni di euro. Il 19 dicembre 2015 il Ministro dei Beni Culturali Dario Franceschini ha inaugurato l'apertura della nuova sede del MUNDA (Museo Nazionale d'Abruzzo). Il museo ha raccolto numerose opere antiche restaurate dopo il terremoto.\nNell'aprile 2016 \u00e8 stata annunciata l'apertura del cantiere di numerosi palazzi storici, tra i quali il Palazzo Margherita assieme alla Torre Civica. Nella periferia furono costruita nuove abitazioni, specialmente nello scalo di Roio e nella zona Torrione-cimitero, con nuovi palazzi antisismici, che hanno favorito l'apertura di nuove attivit\u00e0 commerciali e industriali.\nAttivit\u00e0 politica successiva.\nAlle elezioni politiche del 2018 \u00e8 candidato al Senato della Repubblica, nel \"collegio uninominale\" L'Aquila-Teramo sostenuto dalla coalizione di centro-sinistra (in quota PD), sfidando l'ex Ministro delle Riforme Costituzionali Gaetano Quagliariello e risultando sconfitto.\nIl 27 ottobre 2019 annuncia la propria fuoriuscita dal PD rimettendo la delega regionale alla sanit\u00e0, dichiarando per\u00f2 di avere intenzione di continuare a fare militanza nella societ\u00e0 civile in campo progressista."}
{"id": "1160587", "revid": "767487", "url": "https://it.wikipedia.org/wiki?curid=1160587", "title": "T\u00fa alfagra land m\u00edtt", "text": "M\u00edtt alfagra land, chiamato solitamente T\u00fa alfagra land m\u00edtt, \u00e8 l'inno nazionale delle isole F\u00e6r \u00d8er.\nIl testo dell'inno venne scritto da S\u00edmun av Skar\u00f0i (1872-1942), mentre la musica da Peter Alberg (1885-1940).\nTesto originale.\nT\u00fa alfagra land m\u00edtt, m\u00edn d\u00fdrasta ogn!\n\u00e1 vetri so randhv\u00edtt, \u00e1 sumri vi\u00f0 logn,\nt\u00fa tekur meg at t\u00e6r so t\u00e6tt \u00ed t\u00edn favn.\nTit oyggjar so m\u00e6tar, Gu\u00f0 signi ta\u00f0 navn,\nsum menn tykkum g\u00f3vu, t\u00e1 teir tykkum s\u00f3u.\nJa, Gu\u00f0 signi F\u00f8royar, m\u00edtt land!\nHin ro\u00f0in, sum sk\u00ednur \u00e1 sumri \u00ed l\u00ed\u00f0,\nhin \u00f3dnin, sum t\u00fdnir mangt l\u00edv vetrart\u00ed\u00f0,\nog myrkri\u00f0, sum fjalir m\u00e6r bjartasta m\u00e1l,\nog lj\u00f3si\u00f0, sum sp\u00e6lir m\u00e6r sigur \u00ed s\u00e1l:\nalt streingir, i\u00f0 t\u00f3na, sum v\u00e1ga og v\u00f3na,\nat eg verji F\u00f8royar, m\u00edtt land.\nEg n\u00edgi t\u00ed ni\u00f0ur \u00ed b\u00f8n til t\u00edn, Gu\u00f0:\nHin heilagi fri\u00f0ur m\u00e6r falli \u00ed lut!\nLat s\u00e1l m\u00edna tv\u00e1a s\u00e6r \u00ed t\u00edni d\u00fdrd!\nSo torir hon v\u00e1ga - av Gudi v\u00e6l sk\u00edrd -\nat bera ta\u00f0 merki\u00f0, sum ey\u00f0kennir verki\u00f0,\ni\u00f0 var\u00f0veitir F\u00f8royar, m\u00edtt land!\nI T\u00fdr hanno realizzato una versione personale dell'inno."}
{"id": "1160590", "revid": "3082", "url": "https://it.wikipedia.org/wiki?curid=1160590", "title": "Gens Cecina", "text": ""}
{"id": "1160591", "revid": "253269", "url": "https://it.wikipedia.org/wiki?curid=1160591", "title": "Linda Gray", "text": "\u00c8 famosa in tutto il mondo per aver interpretato dal 1978 al 1991 il ruolo di Sue Ellen Shepard Ewing in \"Dallas\", ruolo che le valse candidature ai Golden Globe, agli Emmy Awards e un Telegatto. \nTornata a interpretare il ruolo in due film TV, \"Dallas - Il ritorno di J.R.\" (1996) e \"Dallas - La guerra degli Ewing\" (1998), dal 2012 al 2014 \u00e8 di nuovo protagonista della nuova serie trasmessa da TNT, che riporta il nome originale, \"Dallas\".\nNegli anni '90 si \u00e8 fatta apprezzare in alcuni film come \"Oscar - Un fidanzato per due figlie\" (1991), con Sylvester Stallone, e in serie televisive come \"Melrose Place\" (1994) e nello spin-off \"Models, Inc.\" (1994-1995), in cui interpreta la madre di Heather Locklear (Amanda Woodward). \nTra il 2004 e il 2005 interpreta un ruolo fisso nella soap opera \"Beautiful\", dopodich\u00e9 continua a lavorare in film, serie TV e anche in produzione teatrali.\nNel 2018 pubblica la sua prima biografia \"La strada per la felicit\u00e0 ha sempre lavori in corso\", in cui racconta per la prima volta esperienze dolorose personali vissute a cavallo degli anni gloriosi ad Hollywood.\nCarriera.\nLinda Gray debutta come attrice nel film \"Giorni caldi a Palm Springs\" (1963), dove interpreta una piccola parte. Sue sono le gambe che appaiono nella locandina del film \"Il laureato\" (1967) con Dustin Hoffman. Il suo primo ruolo importante \u00e8 nell'horror \"Dogs - Questo cane uccide\" (1976). Dopo aver interpretato ruoli minori in varie serie TV, nel 1978 viene scelta per interpretare Sue Ellen Shepard Ewing nella soap cult \"Dallas\".\nInizialmente pensata come un personaggio secondario, Sue Ellen viene talmente apprezzata dal pubblico che dopo pochi episodi diventa tra i principali della serie, ed entra nel cast ufficiale presentato nella sigla iniziale. Ex Miss Texas, Sue Ellen \u00e8 infatti la moglie (maltrattata e alcolizzata) del perfido petroliere J.R. (Larry Hagman). Il ruolo regala alla Gray la fama internazionale e molte soddisfazioni come attrice, fino al 1989, anno in cui decide di abbondare la serie per dedicarsi a nuove esperienze. Ritorner\u00e0 solo nell'episodio finale trasmesso nel 1991. Nel 1996 riprende il ruolo nel primo film TV, \"Dallas - Il ritorno di J.R.\" (in Italia trasmesso col titolo \"Ritorno a Dallas\") e nel successivo \"Dallas - La guerra degli Ewing\" (1998), insieme ai colleghi storici Larry Hagman e Patrick Duffy (Bobby). Inoltre la Gray, tra il 1986 e il 1989, dirige anche alcune puntate di \"Dallas\".\nIl suo primo ruolo dopo la decennale esperienza in \"Dallas\" \u00e8 quello di Roxanne, ex fiamma di Sylvester Stallone, nel film di discreto successo \"Oscar - Un fidanzato per due figlie\" (1991). Tra gli altri film da lei successivamente interpretati sono da ricordare \"Delitto per delitto\" (1994), remake del capolavoro omonimo di Alfred Hitchcock, e \"Il coraggio di volare\" (1994), con Rick Schroder, la cui interpretazione le vale il consenso della critica. Nel 1995 produce e interpreta il film \"Se un giorno mio figlio non tornasse\". Nel 2010 \u00e8 protagonista del film \"Expecting Mary\", al fianco dei Premi Oscar Elliott Gould e Cloris Leachman, per la cui akinterpretazione ottiene ottime recensioni.\nTra i suoi ruoli televisivi pi\u00f9 significativi, da ricordare quello di Hilary Michaels, madre di Amanda Woodward (interpretata da Heather Locklear) in \"Melrose Place\" (1994), serie di grandissimo successo firmata da Aaron Spelling. Il suo personaggio compare solo in alcuni episodi, suscitando l'interesse del pubblico e cos\u00ec Spelling la vuole come protagonista dello spin-off \"Models, Inc.\" (1994-1995), serie che appunto narra le vicende di Hilary. Tra il 2004 e il 2005 \u00e8 tra i protagonisti, in alcuni episodi, della soap opera \"Beautiful\" nel ruolo di Priscilla Kelly, madre di Samatha Kelly (Sydney Penny). Nel 2008 \u00e8 \"guest star\" in una puntata del telefilm \"90210\".\nImpegnata anche sulle scene teatrali, dal 2001 al 2003 veste i panni della signora Robinson nello spettacolo teatrale \"Il laureato\", dove non ha mostrato problemi a girare alcune scene completamente nuda, nonostante i 60 anni. Nel 2005 la Gray viene inoltre citata in un episodio della celebre serie \"I Simpson\". Dopo il successo ottenuto con il tour precedente, nel 2007 porta in scena \"Voglia di tenerezza\", nella parte della protagonista Aurora, interpretata nel film originale da Shirley MacLaine.\nNel 2010, insieme ai colleghi storici Larry Hagman e Patrick Duffy, firma un contratto con la TNT per una nuova serie di \"Dallas\". Le riprese iniziate nel 2011 continueranno per tutto l'anno e i primi 10 episodi ordinati verranno trasmessi nell'estate 2012. Dopo il successo ottenuto dalla prima stagione (seguita da 7 milioni di telespettatori, record per la TNT), vengono confermate altre 2 stagioni composte da 15 episodi. La seconda viene trasmessa nel 2013, mentre la terza e ultima stagione \u00e8 stata girata e trasmessa nel 2014.\nSubito dopo il sequel della serie, la Gray interpreta un film per Hallmark Channel, \"Due cuori e un matrimonio\" ed entra nel cast di due serie tv, la miniserie \"Winterthone\" e la sitcom della CW \"Significant Mother\", entrambe nel 2015. In occasione dei suoi 75 anni, pubblica inoltre la sua autobiografia, \"The Road to Happiness\", disponibile nei negozi dall'8 settembre.\nRiconoscimenti.\nNella sua carriera d'attrice ha ricevuto due nomination ai Golden Globe (1981-1982) ed una agli Emmy Awards (1981). Nel 1982 ha vinto il premio \"Bambi\" come personaggio femminile dell'anno e nel 2006 ha ritirato il TV Land Awards alla carriera. In Italia \u00e8 stata premiata con un Telegatto per \"Dallas\" (nel 1984).\nIl successo mondiale con Sue Ellen in Dallas.\nIn \"Dallas\" la Gray interpret\u00f2 il personaggio di Sue Ellen Shepard Ewing, una giovane e bellissima ragazza, eletta Miss Texas, che s'innamora del ricco petroliere J.R. Ewing (Larry Hagman). Dopo essersi sposati, iniziano a vivere al Southfork Ranch, e la donna diventa cos\u00ec ottima amica della Signora Ellie (Barbara Bel Geddes) (la suocera) e di suo marito Jock Ewing (Jim Davis). Tutto procede per il meglio, quando il cognato Bobby (Patrick Duffy) torna da un viaggio sposato con Pamela (Victoria Principal), cominceranno a nascere i problemi tra le due donne (dovuti alla rivalit\u00e0 dei due mariti), ma con il passere del tempo riusciranno a diventare buone amiche.\nSue Ellen scopre di aspettare un figlio ma non sa chi sia il padre, visto che in precedenza aveva avuto una breve relazione con il fratello di Pamela, Cliff Barnes (Ken Kercheval), nonch\u00e9 storico rivale di J.R. in affari. La gravidanza procede malissimo, la donna inizia a bere, J.R. continua a tradirla e maltrattarla e decide di ricoverarla in una clinica. Ubriaca scappa dalla clinica e si schianta con la macchina mettendo cos\u00ec a repentaglio la sua vita e quella del bambino.\nI medici faranno nascere prematuramente il bambino, John Ross III (si scoprir\u00e0 quindi che il padre \u00e8 J.R.), e salveranno la madre.\nUna volta tornata a Southfork Sue Ellen diventa buona amica di Pamela, ma continua i suoi problemi con l'alcool continuano.\nDecide di chiedere il divorzio dal marito e di avere la custodia del figlio. J.R. naturalmente fermer\u00e0 la donna accettando il divorzio ma riuscendo ad ottenere la custodia. Quando qualcuno tenta di uccidere J.R. sparandogli, lei \u00e8 la prima sospettata. Si scoprir\u00e0 poi che a sparare all'uomo fu sua sorella, Kristin.\nSue Ellen frequenta un altro uomo, Dusty Farlow, figlio del petroliere Clayton Farlow (Howard Keel, che poi diventer\u00e0 uno dei protagonisti della serie). Questa relazione per\u00f2 non funziona e la donna decide di andare a vivere da sola con il figlio. J.R. ne approfitta e per riportare il figlio al ranch inizia a fare una corte spudorata alla donna che dopo un po' di tempo cede e, decide di risposarsi, tornando cos\u00ec a vivere a Southfork. Il matrimonio si rivela disastroso come il precedente, J.R. non \u00e8 cambiato continua a tradirla e ingannarla con tutti i suoi trucchi e dopo vari tira e molla Sue Ellen inizia a frequentare un uomo, Nicholas. Quest'ultimo sembra essere davvero l'uomo giusto, ma durante una lite con J.R. precipita da un balcone e muore. Credendo che sia stato J.R. a causare l'incidente, Sue Ellen impugna una pistola e gli spara. L'uomo si salva e lei non finir\u00e0 in carcere.\nStanca di tutto quello che J.R. le ha combinato nella sua vita, lei e il suo nuovo marito Don Lockwood girano un film-autobiografico su J.R. e tutte le sue malefatte e lo minacceranno di renderlo pubblico. Il film non verr\u00e0 mai reso pubblico ma i due andranno via da Dallas.\nLa Gray in questa stagione (1989) uscir\u00e0 dalla serie, per poi tornare brevemente in alcune puntate dell'ultima stagione nel 1991.\nNel 1996 e 1998 girer\u00e0 i due film-TV conclusivi della soap.\nNei film scopriremo che Sue Ellen e Don hanno divorziato e lei diventer\u00e0 insieme a Bobby la proprietaria della Ewing Oil. Non torner\u00e0 insieme a J.R. ma avr\u00e0 comunque un buon rapporto d'amicizia.\nNel (2011) la Gray torna a interpretare con un ruolo fisso il ruolo di Sue Ellen nel sequel della serie televisiva storica, che riporter\u00e0 il nome originale, \"Dallas\". Oltre a lei anche il resto del cast storico e nuovi personaggi. Nella serie Sue Ellen \u00e8 ormai una donna forte, indipendente, non pi\u00f9 schiava dell'alcool ed \u00e8 la favorita per la carica di governatore del Texas.\nPremi e nomination.\nGolden Globe.\nNomination:\nEmmy Awards.\nNomination:\nTelegatto.\nVinti:\nSoap Opera Digest Awards.\nNomination:\nTV Land Award.\nVinti:\nBambi.\nVinti:\nDoppiatrici Italiane.\nNelle versioni in italiano dei suoi film, Linda Gray \u00e8 stata doppiata da:"}
{"id": "1160598", "revid": "33689", "url": "https://it.wikipedia.org/wiki?curid=1160598", "title": "Cecina Decio Aginazio Albino (prefetto)", "text": "Biografia.\nMembro della \"gens Caecina\", Albino era probabilmente figlio di Cecina Decio Albino, \"praefectus urbi\" nel 402, e di una figlia del senatore Aginazio; era nipote per parte di padre del \"pontifex\" Cecina Albino, a sua volta figlio di Volusiano Lampadio. Ebbe un nipote omonimo, console nel 444.\nAlbino era un amico di Claudio Rutilio Namaziano, e gli succedette come \"praefectus urbi\", nel 414. Durante il suo mandato restaur\u00f2 le Terme di Decio sull'Aventino, e chiese all'imperatore Onorio di aumentare la fornitura di grano per la citt\u00e0, la cui popolazione stava aumentando nuovamente dopo il sacco di Roma del 410. Possedeva una villa a Vada Volterrana, in Etruria, che Namaziano visit\u00f2 nel 417: forse \u00e8 la villa di San Vincenzino presso l'attuale Cecina.\nFilmografia.\nCecina Decio Aginazio Albino appare nel film \"De Reditu - Il Ritorno\" del 2003, interpretato da Giovanni Visentin."}
{"id": "1160607", "revid": "125386544", "url": "https://it.wikipedia.org/wiki?curid=1160607", "title": "Hermine Braunsteiner", "text": "Biografia.\nNacque in Austria presso un'influente famiglia. Finita la scuola, sognava di diventare infermiera, non riuscendo nell'intento lavor\u00f2 per un breve periodo come domestica assieme a sua sorella in Inghilterra. Nel 1939 venne assunta per un lavoro alla Heinkel di Berlino e mandata nel campo di concentramento di Ravensbr\u00fcck, vicino alla capitale tedesca. Nell'ottobre del 1942, a causa di alcune frizioni tra la Braunsteiner e il suo supervisore Maria Mandel, venne trasferita nel campo di Majdanek, nei pressi di Lublino in Polonia, dove venne successivamente promossa come assistente di reparto.\nSvolgendo tale mansione, si rese responsabile di crimini, abusi e atti di sadismo. Si occup\u00f2 infatti della \"selezione\" di donne e bambini da mandare alle camere a gas. Frust\u00f2 a morte diverse donne, e divenne nota nel campo per aver ucciso varie donne, spesso anziane, calpestandole con particolare violenza; questa abitudine le valse nel campo il soprannome di \"cavalla scalciante\" (in polacco \"Kobyla\").\nNel marzo 1944, dopo due anni di servizio, Majdanek venne evacuata, sotto l'avanzata dell'Armata Rossa e Hermine torn\u00f2 a Ravensbr\u00fcck, dove venne promossa capo del lavoro al dettaglio e, verso la fine dell'anno, a supervisore nel campo secondario di Genthin. Alcuni testimoni affermarono che Hermine abus\u00f2 di alcuni prigionieri attraverso una speciale frusta che teneva con s\u00e9.\nNel maggio 1945 fugg\u00ec dal campo ormai vicino dall'essere conquistato dall'esercito sovietico e torn\u00f2 a Vienna. Il 6 maggio 1946 venne arrestata da una corte austriaca e detenuta fino al 18 aprile dell'anno successivo. Venne nuovamente arrestata il 7 aprile 1948 per omicidio, infanticidio e maltrattamenti, con riferimento ai fatti di Ravensbr\u00fcck, ma venne nuovamente rilasciata il 22 novembre 1949. Nessuno dei crimini per i quali fu detenuta furono riferiti alla sua permanenza a Majdanek.\nIl soggiorno statunitense.\nDurante gli anni seguenti il suo rilascio, il governo austriaco le amnisti\u00f2 eventuali crimini non ancora denunciati. Successivamente, lavor\u00f2 presso alcuni alberghi e hotel. In una di queste occasioni conobbe un soldato americano, Russel Ryan, col quale strinse una relazione. Nel 1959 si sposarono e Ryan, diventato uomo d'affari del Queens, le trasmise la cittadinanza americana il 19 gennaio 1963.\nCinque anni dopo, la sua vera identit\u00e0 venne per\u00f2 scoperta da Simon Wiesenthal, che la denunci\u00f2 presso l'ufficio immigrazione degli Stati Uniti. Secondo la testimonianza dell'ex direttore del New York Times Joseph Lelyveld, Wiesenthal avrebbe allertato quest'ultimo gi\u00e0 da diverso tempo della possibilit\u00e0 che un criminale nazista avesse contratto matrimonio con Ryan e che vivesse a Maspeth, presso il Queens. Trovando la \"Signora Ryan\", si arriv\u00f2 alla Braunsteiner. Secondo alcune testimonianze durante l'arresto avrebbe detto:\nL'estradizione.\nNel 1971 il dipartimento di giustizia cominci\u00f2 a togliere alla Braunsteiner la cittadinanza a causa della sua \"dubbia qualit\u00e0\". L'anno successivo, testimoni\u00f2 presso un tribunale contro un'ex guardia della SS. Quindi, il 14 marzo 1973 Hermine Braunsteiner divenne il primo criminale nazista a essere estradato dagli Stati Uniti d'America. Dopo l'estradizione dovette affrontare un processo in Germania, assieme ad altri 15 ex-membri delle SS di Majdanek.\nUno dei testimoni contro la Braunsteiner afferm\u00f2 che questa avesse l'abitudine di scegliere in base al colore degli occhi i bambini che sarebbero dovuti salire sui camion per le camere a gas. Un altro testimone disse che la Braunsteiner frustava i prigionieri con la fibbia in acciaio della sua cintura fino a far loro perdere conoscenza. Il 30 maggio 1981, all'et\u00e0 di 61 anni, venne cos\u00ec condannata all'ergastolo per i suoi atti al campo di concentramento di Majdanek. Rester\u00e0 in carcere 15 anni.\nHermine Braunsteiner mor\u00ec il 19 aprile 1999 dopo essere stata rilasciata nel 1996 a causa delle complicazioni del suo diabete, all'et\u00e0 di 79 anni. \u00c8 sepolta nel cimitero di Bochum."}
{"id": "1160608", "revid": "1718925", "url": "https://it.wikipedia.org/wiki?curid=1160608", "title": "Terrazza del caff\u00e8 la sera, Place du Forum, Arles", "text": "Terrazza del caff\u00e8 la sera, Place du Forum, Arles \u00e8 un dipinto del pittore olandese Vincent van Gogh, realizzato nel 1888 e conservato al Museo Kr\u00f6ller-M\u00fcller di Otterlo.\nDescrizione.\nVan Gogh ammette di essersi rifatto a una fonte letteraria per l'esecuzione di quest'opera, nella fattispecie \"Bel-Ami\" di Guy de Maupassant. Di seguito si riporta uno stralcio della lettera 678, in cui Vincent descrive alla sorella Wilhelmina le circostanze in cui aveva realizzato l'opera:\nEvidenti tangenze tematiche sono rintracciabili anche con le opere impressioniste e \"pointilliste\". Il mondo dei caff\u00e8 parigini, infatti, fu uno dei grandi protagonisti della vita e della pittura di fine Ottocento: se, tuttavia, il gruppo di Batignolles preferiva concentrarsi sulla vasta umanit\u00e0 che li frequentava (dando vita a dipinti come \"L'assenzio\", \"La prugna\" e \"Donne in un caff\u00e8\"), van Gogh piuttosto qui \u00e8 preoccupato dalla resa pittorica di un cielo notturno punteggiato di stelle.\nL'opera, oggi conservata al museo di Otterlo, coglie una visione notturna di Place du Forum, ad Arles. La visione, interrotta a sinistra dallo stipite blu di un portone, prosegue attraverso una pedana su cui sono disposte tre file di tavolini verdi: vi troviamo seduti turisti, passanti casuali, \"habit\u00f9e\", intenti a godersi la serata e forse a sorseggiare un liquore, mentre un cameriere raccoglie le ordinazioni. Si noti come \u00e8 impossibile riconoscere le fisionomie e l'identit\u00e0 degli avventori, che sembrano quasi fondersi con il paesaggio circostante, a testimonianza di come van Gogh fosse attratto piuttosto dallo scorcio notturno. In fondo, infine, si dipana rue du Palais, delineata dalle vetrine ancora illuminate delle botteghe e da alcuni palazzi addormentati: per la strada troviamo alcuni arlesiani che, avvolti nell'atmosfera gioiosa del caff\u00e8, passeggiano sull'acciottolato inumidito e chiacchierano placidamente, sfiorandosi fisicamente o magari con lo sguardo e caricando l'intera scena di una briosa convivialit\u00e0. \nIl tratto di van Gogh, in genere nervoso e frammentato, qui si rilassa e diventa sognante, complice la serenit\u00e0 di questa notte nel Meridione francese e il raffinato accordo cromatico ivi orchestrato. Anche in quest'opera, infatti, van Gogh si affida completamente ai colori, che dominano la scena grazie al vivace contrasto tra il blu e il giallo, iniziato nello scenario urbano e ripreso nella sublime visione del cielo stellato. Anche la sensazione di profondit\u00e0 viene riprodotta dal confrontarsi di queste due tonalit\u00e0, con i gialli che progressivamente avanzano in primo piano e i blu che recedono. Rimarchevole anche la presenza di particolari dipinti tono su tono, come nel caso della lanterna gialla a sinistra, la cui cromia si amalgama con quella dei retrostanti muri del caff\u00e8. Vale infine la pena ricordare che per i toni scuri l'artista ha fatto ricorso ai blu di Prussia e ai viridian, per i gialli \u00e8 stato utilizzato prevalentemente il giallo cromo limone, mentre infine per gli arancioni van Gogh ha elaborato appositamente una miscela di lacca geranio e di giallo cromo limone."}
{"id": "1160609", "revid": "599013", "url": "https://it.wikipedia.org/wiki?curid=1160609", "title": "Secondo Martinetto", "text": "Professionista negli anni 1920, non ottenne vittorie di rilievo ma solo alcuni piazzamenti. Nel 1924 concluse il Giro d'Italia al quarto posto, e fu primo degli isolati al Tour de France 1927. Fu ottavo nel Giro di Lombardia del 1926 e settimo alla Milano-Sanremo del 1928."}
{"id": "1160612", "revid": "47767", "url": "https://it.wikipedia.org/wiki?curid=1160612", "title": "Gianbattista", "text": ""}
{"id": "1160617", "revid": "161374", "url": "https://it.wikipedia.org/wiki?curid=1160617", "title": "Vaso di girasoli", "text": ""}
{"id": "1160619", "revid": "1318658", "url": "https://it.wikipedia.org/wiki?curid=1160619", "title": "Parco nazionale delle Everglades", "text": "Il parco nazionale delle Everglades \u00e8 un'area naturale protetta degli Stati Uniti d'America che protegge la parte meridionale delle Everglades (a sud di Tamiami Trail), ma rappresenta solo il 20% dell'area originale.\nIl parco copre ed \u00e8 riconosciuto patrimonio dell'umanit\u00e0 dall'UNESCO. L'unico accesso autostradale \u00e8 la Florida State Road 9336, che corre per 61\u00a0km da Florida City alla costa (Flamingo). Ad eccezione del principale centro per i visitatori e di alcune attrezzature minori, non esiste sviluppo nel parco.\nStoria.\nL'area venne dichiarata parco nazionale il 30 maggio 1934, ma non ne ricevette il titolo ufficiale prima del 6 dicembre 1947. Il parco venne dichiarato riserva della biosfera il 26 ottobre 1976. Il 10 novembre 1978 buona parte del parco divenne una wilderness area. Per la precisione nel 2003 erano 5247\u00a0km\u00b2, circa l'86% del parco. Divenne patrimonio dell'umanit\u00e0 il 24 ottobre 1979 nonch\u00e9 Palude di Interesse Nazionale dal 4 giugno 1987. Nonostante tutti questi riconoscimenti, nel 1993 venne inserito dall'UNESCO tra i patrimoni in pericolo.\nNell'ottobre 2005 l'uragano Wilma attraversa la Florida con effetti devastanti sul parco. I gravi danni raggiunsero anche l'area Flamingo. Il centro visitatori, la pensione, il ristorante ed altri negozi vennero chiusi, e le visite erano permesse solo se accompagnati da una guida del parco. Il 14 marzo 2006, finalmente, il centro visitatori e i bacini di carenaggio vennero riaperti. La pensione, il ristorante Flamingo e il Caf\u00e9 Buttonwood invece restarono chiusi. Aggiornamenti su questa faccenda si possono trovare sul sito ufficiale del parco, disponibile in fondo alla voce tra i collegamenti esterni.\nTerritorio.\nIl parco nazionale delle Everglades \u00e8 circondato dalle aree urbane e agricole di Miami, Homestead e Florida City ad est, gli stretti della Florida e le Florida Keys a sud, il Golfo del Messico ad ovest e la Riserva nazionale di Big Cypress a nord. Big Cypress \u00e8 simile alla parte nord delle Everglades ed \u00e8 pari a circa la met\u00e0 del parco stesso. Sul confine sud-occidentale del parco si trova Ingraham Lake, il lago pi\u00f9 meridionale degli Stati Uniti d'America.\nEsistono numerosi parcheggi e strade all'interno del parco, la pi\u00f9 famosa di queste \u00e8 la \"Anhinga Trail\". Questa via permette di osservare da vicino uccelli quali ardeidi e aninghe. Questi ultimi spesso si appollaiano in mezzo ai passaggi pedonali. Nel parco vivono numerose api, il che lo rende un problema in estate, nonostante l'uso del repellente.\nNell'angolo sud-orientale si trova il Centro Visitatori Ernest F. Coe, quartier generale del parco. Si trova subito ad ovest di Homestead e Florida City sulla statale 9336. Quattro miglia ad ovest si trova il Centro Royal Palm. Questi due centri si trovano in una pineta, cos\u00ec come l'Hidden Lake Education ed il Centro Daniel Beard, poche miglia ad ovest. Il grande Taylor Slough si estende dal Royal Palm alla Florida Bay. Ad ovest di Royal Palm si trova Long Pine Key. Long Pine Key (che al giorno d'oggi non \u00e8 un'isola) si trova a quattro miglia da Royal Palm seguendo la 9336, ed \u00e8 un'area campeggio. Altre quattro miglia e troviamo il Pahayokee Overlook, un'altana di osservazione che permette di vedere il lato nord del parco.\nMuovendosi verso sud, la 9336 attraversa un bosco di cipressi, accanto al quale si trova Mahogany Hammock, un sentiero a 30 chilometri dal quartier generale. Ancora pi\u00f9 a sud si trovano macchie di mangrovia. In mezzo alle mangrovie ci sono centinaia di piccoli laghi e fiumi che raggiungono gli stretti della Florida. Gli estuari della palude sono il solo punto degli USA in cui si possono trovare gli alligatori americani. In questa zona si trovano anche i lamantini, soprattutto nelle fredde mattine autunnali. Al termine della 9336 si trova il Centro Visistatori Flamingo, il pi\u00f9 meridionale del parco. Si trova nelle aride praterie subito a nord di Florida Bay. I sentieri riportano da Flamingo verso ovest, fino a giungere a Cape Sable. Da Flamingo parte anche il Wilderness Waterway, 160 chilometri di viaggio in canoa fino al Centro Visitatori Gulf Coast, a nord. Il Gulf Coast Visitor Center serve sia la parte settentrionale del parco che la Riserva nazionale di Big Cypress.\nNella parte nord l'area pi\u00f9 importante \u00e8 quella del Centro Visitatori Shark Valley. Un sentiero che parte ed arriva in questo centro e si estende per 10 chilometri, dal confine nord-orientale fino alle paludi del fiume Shark, una grossa pozza d'acqua dolce che unisce il lago Okeechobee (a nord del parco) fino alle coste sud-occidentali della Florida.\nLa Shark Valley rappresenta quello che un turista si immagina pensando alle Everglades, circondata da prati in tutte le direzioni. Alligatori e uccelli acquatici arrivano vicino ai turisti e, occasionalmente, un alligatore blocca la strada. Nel punto in cui la strada della Shark Valley torna verso il Centro Visitatori, si trova una torre di osservazione alta pi\u00f9 di 20 metri.\nFlora.\nIl terreno \u00e8 molto fertile ed \u00e8 soggetto a frequenti inondazioni ma, gradatamente, l'acqua viene rimpiazzata dal terreno. La vegetazione \u00e8 lussureggiante: querce sempreverdi, limoni selvatici, aranci selvatici, cetrioli, pawpaw, Custard-apple e alberi della gomma selvatici sono solo alcune delle specie indigene; queste comprendono molte specie di fiori selvatici, soprattutto del genere orchidaceae. Esistono due stagioni, umida e secca, ma il clima \u00e8 pressoch\u00e9 costante.\nFauna.\nTra gli uccelli presenti nel parco vi sono l'ani beccoliscio (\"Crotophaga ani\"), il fenicottero dei Caraibi (\"Phoenicopterus ruber\"), la cicogna americana (\"Mycteria americana\"), la spatola rosata (\"Platalea ajaja\"), l'aramide maggiore (\"Aramus guarauna\") e il becco a cesoie americano (\"Rynchops niger\"). L'acqua stagnante di Flamingo e i fanghi di Florida Bay permettono l'osservazione di altri uccelli come ardeidi, pellicani, ibis e sternidi.\nLe Everglades ospitano anche diversi rapaci tra cui la poiana codacorta (\"Buteo brachyurus\"), il raro nibbio delle Everglades (\"Rostrhamus sociabilis\"), la poiana spallerosse (\"Buteo lineatus\"), il falco pescatore (\"Pandion haliaetus\"), l'aquila calva (\"Haliaeetus\u00a0leucocephalus\"), il nibbio codadirondine (\"Elanoides\u00a0forficatus\"), il nibbio codabianca (\"Elanus\u00a0leucurus\"), e necrofagi come l'urub\u00f9 (\"Coragyps\u00a0atratus\") e l'avvoltoio collorosso (\"Cathartes\u00a0aura\").\nI corsi d'acqua sono abitati da lontre di fiume nordamericane, lamantini, alligatori del Mississippi e coccodrilli americani. Questo parco \u00e8 l'unico posto del mondo in cui le due ultime specie convivono. Si possono trovare anche cervidi e puma."}
{"id": "1160622", "revid": "33689", "url": "https://it.wikipedia.org/wiki?curid=1160622", "title": "Cecina Decio Aginazio Albino (console 444)", "text": "Membro della \"gens Caecina\", Albino era nipote di Cecina Decio Aginazio Albino, \"praefectus urbi\" nel 414\u2013415. Potrebbe essere identificato con il Flavio Albino che fu \"praefectus urbi\" di Roma nel 426.\nAlbino ebbe una carriera di rilievo, ed \u00e8 considerato uno degli statisti migliori del suo tempo: fu probabilmente prefetto del pretorio delle Gallie nel 440, d'Italia, Illirico e Africa tra il 443 e il 449, console \"posterior\" per l'Occidente con l'imperatore Teodosio II come collega nel 444 e \"patricius\" dal 446.\n\u00c8 possibile che abbia organizzato delle indagini riguardo ad accuse mosse contro papa Sisto III."}
{"id": "1160631", "revid": "228587", "url": "https://it.wikipedia.org/wiki?curid=1160631", "title": "Cecina Decio Aginazio Albino", "text": ""}
{"id": "1160635", "revid": "63945", "url": "https://it.wikipedia.org/wiki?curid=1160635", "title": "Tennis Hall of Fame", "text": ""}
{"id": "1160638", "revid": "35813", "url": "https://it.wikipedia.org/wiki?curid=1160638", "title": "Baltasar Carlos d'Asburgo", "text": ""}
{"id": "1160639", "revid": "63945", "url": "https://it.wikipedia.org/wiki?curid=1160639", "title": "Yannich Noah", "text": ""}
{"id": "1160640", "revid": "1396213", "url": "https://it.wikipedia.org/wiki?curid=1160640", "title": "Il Signore degli Anelli (serie di film)", "text": "Il Signore degli Anelli (in inglese \"The Lord of the Rings\") \u00e8 una trilogia colossal fantasy co-prodotta, co-scritta e diretta del regista neozelandese Peter Jackson, basata sull'omonimo romanzo scritto da J. R. R. Tolkien. La serie \u00e8 formata da \"Il Signore degli Anelli - La Compagnia dell'Anello\" (2001), \"Il Signore degli Anelli - Le due torri\" (2002) e \"Il Signore degli Anelli - Il ritorno del re\" (2003).\nConsiderato uno dei progetti pi\u00f9 grandi e ambiziosi mai intrapresi nella storia del cinema, ha richiesto un budget complessivo di 281 milioni di dollari e otto anni di lavoro per essere realizzato per intero; le riprese di tutti e tre i film sono state girate simultaneamente e interamente in Nuova Zelanda, paese natale di Peter Jackson. Ogni film della serie ha avuto anche edizioni speciali estese rilasciate in DVD un anno dopo l'uscita dei film nelle sale.\nAmbientati nel mondo immaginario della Terra di Mezzo, i tre film seguono l'avventura degli hobbit Frodo Baggins (Elijah Wood) e Samvise Gamgee (Sean Astin) impegnati in una difficile missione per distruggere l'Unico Anello e quindi garantire l'annientamento del suo creatore, l'Oscuro Signore Sauron (Sala Baker). I due piccoli hobbit saranno accompagnati a Mordor, fino al Monte Fato (dove dovr\u00e0 essere distrutto l'Anello), dalla creatura Gollum (Andy Serkis), un tempo portatrice dell'Unico Anello. Nel frattempo Aragorn (Viggo Mortensen), l'erede in esilio al trono di Gondor, lo stregone Gandalf (Ian McKellen), l'elfo Legolas (Orlando Bloom) e il nano Gimli (John Rhys-Davies) dovranno unire e mobilitare i popoli liberi della Terra di mezzo nella guerra contro gli eserciti di Sauron. Altri personaggi principali sono Arwen (Liv Tyler), Peregrino Tuc (Billy Boyd), Meriadoc Brandibuck (Dominic Monaghan), Galadriel (Cate Blanchett), Saruman (Christopher Lee), Elrond (Hugo Weaving), Boromir (Sean Bean) e Bilbo Baggins (Ian Holm).\nLa serie \u00e8 stata uno dei pi\u00f9 grandi successi cinematografici di sempre, ha ricevuto numerosi riconoscimenti ed \u00e8 stata acclamata dalla critica. \"Il ritorno del re\", insieme a \"Ben-Hur\" e \"Titanic\", \u00e8 il film che ha vinto il maggior numero di premi Oscar (11) e complessivamente la trilogia \u00e8 la pi\u00f9 vittoriosa della storia: 17 statuette vinte su 30 candidature.\nLa serie \u00e8 celebre fra l'altro per l'estremo realismo degli effetti speciali, realizzati dalla societ\u00e0 neozelandese Weta Workshop, fondata dallo stesso Peter Jackson e da Richard Taylor.\nFilm.\nLa trilogia \u00e8 costituita da:\nPre-produzione.\nPrime fasi del progetto.\nGli adattamenti cinematografici precedentemente proposti erano principalmente rivolti ad un pubblico di ragazzi e bambini, e scontentavano la maggior parte dei fan adulti, che rimproverava a tali trasposizioni di aver ignorato gli aspetti pi\u00f9 profondi e filosofici della storia di Tolkien. I relativi fallimenti dei precedenti lavori scoraggiarono registi e case di produzione, che non riproposero pi\u00f9 l'idea, giudicata impossibile da portare sullo schermo, a causa dell'enorme quantit\u00e0 di finanziamenti e di effetti speciali necessari. Fu solo con lo sviluppo di nuove tecniche cinematografiche, in particolare l'evoluzione della grafica computerizzata, che il progetto venne ripreso in considerazione. Attorno al 1995, la Miramax Films svilupp\u00f2 un enorme progetto di adattamento dal vivo di \"Il Signore degli Anelli\", con il regista neozelandese Peter Jackson dietro la macchina da presa, che avrebbe dovuto svilupparsi in due film. Quando la produzione divenne troppo costosa per le intenzioni della casa di produzione, la New Line Cinema rilev\u00f2 la responsabilit\u00e0 della produzione, credendo fino in fondo nel progetto, e ampliando il numero di film da due a tre, per rispettare meglio i tempi del libro; i dirigenti e fondatori della Miramax, Bob Weinstein e Harvey Weinstein, tuttavia, rimasero inseriti nel progetto, nel ruolo di produttori esecutivi.\nGi\u00e0 in tenera et\u00e0, Jackson aveva avuto modo di apprezzare il romanzo \"Il Signore degli Anelli\" dopo aver guardato la versione cinematografica animata del 1978 di Ralph Bakshi. Il film entusiasm\u00f2 il regista al punto da spingerlo a leggere parti del romanzo durante un viaggio di dodici ore da Wellington ad Auckland quando aveva diciotto anni.\nI tre film vennero girati contemporaneamente, in diversi set sparsi per la Nuova Zelanda, e sono caratterizzati da un ampio utilizzo di effetti speciali assolutamente innovativi e di modellini e diorama, sviluppati interamente dalla Weta Digital e dalla Weta Workshop, societ\u00e0 cinematografiche fondate da Peter Jackson stesso. La grafica computerizzata, in particolare, \u00e8 stata molto usata, sia nelle piccole ambientazioni (ad esempio la creazione del personaggio di Gollum, interamente in CG e che risulta un ottimo primo esperimento di questo tipo) che nelle scene delle grandi battaglie, per quali sono state programmate migliaia di comparse digitali, in modo tale che avessero una discreta autosufficienza di movimento e azione. L'ultimo giorno di riprese del terzo film, a casa di Peter Jackson fu filmata un'espressione facciale di Andy Serkis (l'attore che interpreta Gollum). Il video fu inviato alla Weta, dove i tecnici decisero di incorporare l'espressione nel personaggio, precisamente nella scena in cui Gollum capisce che Frodo \u00e8 intenzionato a distruggere l'anello. Peter Jackson \u00e8 presente, in ogni episodio della trilogia, come cameo. Nel terzo episodio ricopre la parte di un pirata, ucciso dalla freccia di Legolas; tale scena \u00e8, tuttavia, presente solo nell'edizione estesa del film.\nCome per il Fosso di Helm nel secondo film, la citt\u00e0 di Minas Tirith nel terzo film \u00e8 una fedele ricostruzione alta circa 90 centimetri. Anche qui per le vicende che si svolgono dentro di essa, le scene sono state girate su dei set esterni e in seguito i personaggi e i combattimenti (questi ultimi girati in set attrezzati con la tecnologia \"green screen\") sono stati inseriti nell'omonima ricostruzione con la tecnica digitale. Alcuni fan hanno criticato questi film poich\u00e9 contengono delle alterazioni della storia originale, ed hanno, a detta di questi, un tono un po' diverso dalla narrazione del romanzo e dalla visione originale di Tolkien; \u00e8 comunque riconosciuto dai pi\u00f9 alla produzione di aver raggiunto grandissimi risultati. A titolo di esempio vi \u00e8 una frase di Roger Ebert: \u00abJackson ha preso un'incantevole e unica opera letteraria e l'ha raccontata di nuovo nei termini del cinema moderno. [...] Fare quello che ha fatto in questi film deve essere stato molto difficile, e merita un applauso, ma rimanere fedeli a Tolkien sarebbe stato ancora pi\u00f9 difficile, e coraggioso.\u00bb\nLa \"premi\u00e8re\" de \"Il ritorno del re\" si tenne a Wellington, in Nuova Zelanda, il 1\u00ba dicembre 2003, e fu affiancata da celebrazioni dei fan e da promozioni ufficiali (la produzione del film ha contribuito notevolmente all'economia della nazione).\nSceneggiatura.\nPeter Jackson e sua moglie Fran Walsh iniziarono a scrivere la prima sceneggiatura di \"La Compagnia dell'Anello\" subito dopo l'abbandono del progetto del remake di King Kong. Per semplificare il lavoro, Jackson e sua moglie chiesero alla Botes Costa di scrivere una sinossi del libro che avrebbero poi letto. La prima sceneggiatura dell'opera, corrispondente a \"La Compagnia dell'Anello\", presentava molte differenze con la sceneggiatura finale e aveva pi\u00f9 punti in comune con il libro di Tolkien. Tra le numerose differenze ci sono la visita a Edoras di Gwaihir e Gandalf dopo la fuga da Isengard, Gollum attacca Frodo quando la compagnia \u00e8 ancora unita, Maggot, Glorfindel, Radagast, Elladan ed Elrohir sono presenti nella sceneggiatura, Bilbo assiste al Consiglio di Elrond e Sam si guarda nello specchio di Galadriel.\nDurante la met\u00e0 del 1997 Jackson e Walsh iniziarono a rimaneggiare la sceneggiatura insieme a Stephen Sinclair e alla sua partner, Philippa Boyens, la quale si disse una grande fan del libro. Dopo 13-14 mesi, il gruppo concluse due sceneggiature, rispettivamente di 144 e 147 pagine. Sinclair lasci\u00f2 il progetto a causa di alcuni obblighi teatrali. I cambiamenti rispetto alla prima sceneggiatura sono molti: \"Sam non sa nulla dell'Anello inizialmente, contrariamente a Pipino e Merry che in seguito lo scopriranno e si offriranno volontariamente di seguire l'amico nel suo viaggio. La fuga di Gandalf da Isengard \u00e8 vista attraverso vari flashback, mentre le scene riguardo Lothl\u00f3rien sono completamente assenti. Denethor assiste al Consiglio di Elrond insieme a Boromir, suo figlio. Un'altra scena, completamente inventata e assente nel libro, vedeva Arwen, durante la fuga con Frodo, uccidere il Re Stregone di Angmar.\nLa terza versione della sceneggiatura risult\u00f2 quella finale, ma tuttavia presentava, come ogni adattamento, alcune licenze. Ad esempio i cambiamenti della personalit\u00e0 di alcuni protagonisti, oppure la mancanza di alcuni personaggi importanti, tra cui Tom Bombadil. Il finale del film, invece, \u00e8 tratto dal primo capitolo di \"Le due torri\", ovvero capitolo in cui Aragorn, Legolas e Gimli trovano Boromir in fin di vita (che gli racconta della cattura di Pipino e Merry) e decidono in seguito di andare alla ricerca degli hobbit rapiti dagli Uruk-hai.\nProduzione.\nProgettazione e design.\nPeter Jackson ha iniziato a scrivere lo story board della serie con Christian Rivers nell'agosto del 1997 ed ha assegnato al suo staff di iniziare a progettare la Terra di Mezzo. Allo stesso tempo Jackson assunse il collaboratore di lunga data Richard Taylor per condurre Weta Workshop su cinque grandi elementi di design: armature, armi, protesi o make-up e miniature. Nel novembre 1997, i noti illustratori dei libri di Tolkien Alan Lee e John Howe hanno aderito al progetto. La maggior parte delle scene nei film, si basa sulle loro varie illustrazioni. Allo scenografo Grant Major \u00e8 stato affidato il compito di convertire i disegni di Lee e Howe in architettura, grazie alla creazione di modelli per il set, mentre Dan Hennah ha lavorato come art director, scouting dei vari luoghi e organizzatore per la costruzione dei set.\nLa visione di Jackson della Terra di Mezzo \u00e8 stata descritta come \"Ray Harryhausen incontra David Lean\" di Randy Cook. Jackson voleva un realismo crudo e riguardo storico per la parte fantastica, e ha tentato di rendere il mondo razionale e credibile. Ad esempio, il New Zealand Army ha contribuito a costruire la Contea mesi prima dell'inizio delle riprese in modo che le piante avrebbero potuto crescere veramente. Le creature sono state progettate per essere biologicamente credibili, come ad esempio per le creature alate che cavalcano i Nazg\u00fbl. In totale, 48.000 pezzi di armature, 500 archi, 10.000 frecce sono stati creati da Weta Workshop. Sono state realizzate anche molte protesi, come 1.800 paia di piedi Hobbit per gli attori protagonisti, cos\u00ec come molte orecchie, nasi e circa 19.000 costumi da scena. Ogni arredo scenico \u00e8 stato appositamente progettato dal Dipartimento artistico, prendendo diverse scale in considerazione.\nRiprese e location.\nLe riprese per i tre film sono state condotte contemporaneamente in molte posizioni all'interno di aree prestabilite della Nuova Zelanda e dei parchi nazionali tra l'11 ottobre 1999 e il 22 dicembre 2000 per un periodo di 438 giorni. Riprese di pick-up sono state condotte ogni anno dal 2001 al 2004. La trilogia cinematografica \u00e8 stata girata in oltre 150 luoghi diversi, con sette diverse unit\u00e0 di ripresa, cos\u00ec come diverse altre aree di ripresa vicino a Wellington e Queenstown. Insieme a Peter Jackson a dirigere l'intera produzione, ci furono altri registi di unit\u00e0 inclusi John Mahaffie, Geoff Murphy, Fran Walsh, Barrie Osbourne, Rick Porras, e qualsiasi altro aiuto regista, produttore, o scrittore disponibile. Jackson ha monitorato queste unit\u00e0 dal vivo via satellite, con la pressione aggiunta di costanti riscritture. Il regista ha in seguito affermato di aver dormito solo circa quattro ore a notte. A causa della lontananza di alcuni dei luoghi in cui si dovevano svolgere le riprese, lo staff ha dovuto portare kit di sopravvivenza in quanto gli elicotteri non hanno potuto raggiungere la troupe in tempo.\nTra i set pi\u00f9 particolari \u00e8 lo scenario creato nella localit\u00e0 di Matamata, nell'Isola del Nord, nella quale \u00e8 stata ricreata l'ambientazione di Hobbiville; oggi la cittadina espone il cartello \"Benvenuti a Hobbiville\", all'ingresso, attirando cos\u00ec un discreto turismo di settore. Parte delle riprese di \"Le due torri\" si sono svolte in concomitanza con quelle di \"La Compagnia dell'Anello\", dall'11 ottobre 1999 al 22 dicembre 2000. Le riprese del secondo film sono finite un mese dopo, nel gennaio 2001. Gran parte delle riprese di \"Il ritorno del re\" sono state girate nel 2001 e terminate agli inizi del 2002. La post-produzione del film \u00e8 durata pi\u00f9 di due anni ed \u00e8 terminata solo nel mese di novembre 2003, un mese prima del debutto nelle sale com'era successo per il secondo film. Il Dipartimento di Conservazione della Nuova Zelanda \u00e8 stato criticato per l'approvazione delle riprese all'interno di parchi nazionali, senza un'adeguata considerazione degli effetti negativi sull'ambiente. In seguito alle scene di battaglia riprese nel Parco nazionale del Tongariro, hanno fatto s\u00ec che fossero necessari lavori di restauro nel parco. Il budget della trilogia \u00e8 stato di 281 milioni di dollari.\nPost-produzione.\nMontaggio.\nA ogni film della trilogia, \u00e8 stato riservato un intero anno di tempo per la post-produzione prima della sua rispettiva versione cinematografica: tutto il lavoro terminava verso ottobre-novembre, con la troupe immediatamente intenta a lavorare sul film successivo. Nella parte successiva di questo periodo, Jackson si sarebbe dovuto trasferire a Londra per supervisionare le registrazioni e continuare a modificarle, pur avendo un alimentatore per i computer per le discussioni all'Hotel Dorchester, e un \"tubo grasso\" per le connessioni Internet dai Pinewood Studios per supervisionare gli effetti speciali. Aveva un collegamento video Polycom e audio surround 5.1 per organizzare incontri, e ascoltare la nuova musica e effetti sonori in generale ovunque si trovasse. Anche le edizioni hanno avuto un fitto calendario all'inizio di ogni anno per completare gli effetti speciali e la musica.\nPer evitare la pressione, Jackson ha assunto un montatore diverso per ogni film. John Gilbert ha lavorato al primo film, Michael Horton al secondo e da lungo tempo collaboratore di Jackson Jamie Selkirk sul terzo. Appuntamenti quotidiani sono durati 4 ore, tra il 1999 e il 2002. In totale, 1828\u00a0km (sei milioni di piedi) della pellicola \u00e8 stato editato fino alle 11 ore e 23 minuti (683 min). Questa era la zona finale della sagomatura dei film, quando Jackson si rese conto che a volte il miglior script potrebbe essere ridondante sullo schermo, mentre prendeva a parte alle scene ogni giorno da pi\u00f9 parti.\nLa modifica del primo film era relativamente accomodante anche se dopo un esame diagnostico per New Line hanno dovuto ri-modificare l'inizio per un prologo. \"Le due torri\" \u00e8 stato sempre riconosciuto dalla troupe come il film pi\u00f9 difficile da fare, in quanto \"non ha avuto alcun inizio n\u00e9 fine\", e aveva il problema aggiuntivo delle back stories. Jackson ha continuato anche la modifica del film quando quella parte del programma si \u00e8 conclusa ufficialmente, con conseguente alcune scene, tra cui riforgiare And\u00faril, back-storia di Gollum, e la scomparsa di Saruman, mosso ne \"Il ritorno del re\". Pi\u00f9 tardi, la scomparsa di Saruman \u00e8 stata tagliata dall'edizione teatrale (ma inclusa nella versione estesa) quando Jackson sentiva che non stava iniziando il terzo film in modo abbastanza efficace. Come per tutte le parti di post-produzione del terzo film, la modifica \u00e8 stata molto caotica. La prima volta che Jackson ha visto il film completato \u00e8 stato alla premi\u00e8re di Wellington.\nMolte scene filmate rimasero inutilizzate, anche nelle edizioni estese. Il materiale promozionale per \"La Compagnia dell'Anello\" conteneva un attacco da parte di Orchi di Moria a Lothl\u00f3rien dopo che la Compagnia lascia Moria, sostituito con un ingresso pi\u00f9 suspense per la Compagnia. Altri tagli sono state scene dal libro, tra cui Frodo che la Terra di Mezzo a Parth Galen e un Consiglio esteso di Elrond, e nuove scene con un attacco a Frodo e Sam al fiume Anduin da parte di un Uruk-hai. Il taglio principale di \"Le due torri\" ha caratterizzato Arwen e Elrond in visita a Galadriel a Lothl\u00f3rien, con Arwen che poi conduce i rinforzi degli Elfi al Fosso di Helm. Questa scena, e un flashback di Arwen del primo incontro di Aragorn, \u00e8 stato tagliato nel corso di una revisione della trama del film; l'arrivo degli Elfi \u00e8 stato spiegato con una comunicazione telepatica tra Elrond e Galadriel.\n\u00c9owyn avrebbe dovuto avere un ruolo pi\u00f9 importante nella difesa dei rifugiati nel Fosso di Helm dagli intrusi Uruk-hai, mentre a Osgiliath, Faramir avrebbe dovuto avere una visione in cui Frodo diventava come Gollum, con Frodo e Sam in una lunga sequenza di combattimento, girata per \"Il ritorno del re\"; erano due scene presenti nel libro; Sam utilizzando la fiala di Galadriel avrebbe dovuto superare gli Osservatori a Cirith Ungol, e in seguito riprese dell'epilogo, con desinenze per Legolas e Gimli; \u00c9owyn e il matrimonio con Faramir e la morte e il funerale di Aragorn. Sauron avrebbe dovuto combattere con Aragorn al Nero Cancello, ma Jackson decise che tale scena fosse inadeguata, dunque fu utilizzato invece un Troll creato in post-produzione. Per dare contesto all'uccisione di Grima Vermilinguo da parte di Saruman, Legolas a sua volta uccide Vermilinguo, e avrebbe dovuto essere rivelato che Vermilinguo aveva avvelenato Th\u00e9odred. Peter Jackson ha dichiarato che vorrebbe includere alcune di queste scene non utilizzate in un futuro rilascio \"Ultimate Edition\" home video, tra cui anche out-take.\nColonna sonora.\nLa colonna sonora dei film \u00e8 stata composta da Howard Shore, alla sua prima collaborazione con Peter Jackson. Shore dice riguardo alla sua collaborazione nei film \u00abDevo ammettere che alle volte mi sono sentito come Frodo con il peso dell'Anello nella tasca del mio gil\u00e8, ma pagina dopo pagina, e poi nota dopo nota sono riuscito a scoprire il complesso mondo di Tolkien.\u00bb Il compositore, contrariamente agli altri due sequel, ha lavorato alla colonna sonora del primo film per quasi un anno. La colonna sonora \u00e8 stata eseguita al London Philharmonic e al New Zealand Symphony ed \u00e8 caratterizzata principalmente da voci soliste.\nDue canzoni originali, \"The Council of Elrond\" (An\u00edron), le cui parole sono state scritte da Roma Ryan, e il tema dei titoli di coda \"May It Be\", sono stati composti e cantati da Enya. Quest'ultima ha ottenuto due candidature per la \"Miglior Canzone Originale\" al Premio Oscar e ai Golden Globe nel 2002. Edward Ross ha partecipato alla colonna sonora cantando la canzone \"In Dreams\", composta da Shore. L'album raggiunse la seconda posizione nelle classifiche \u00d63 Austria Top 40 e in Finlandia, la terza nella Media Control Charts (dove \u00e8 rimasta in classifica 34 settimane), la sesta in Danimarca e nella Sverigetopplistan, la settima nella Ultratop e nella MegaCharts (dove \u00e8 rimasta in classifica 39 settimane), l'ottava nella ARIA Charts e nella Swiss Music Charts e la decima nella Official Albums Chart.\nEffetti speciali.\nIl primo film ha circa 540 effetti speciali, il secondo 799, e il terzo e ultimo capitolo 1.488 (2.730 in totale). Con le edizioni estese, gli effetti speciali arrivano a 3420. 260 specialisti hanno lavorato agli effetti speciali del primo film, e il numero \u00e8 raddoppiato per il secondo. La troupe, guidata da Jim Rygiel e Randy Cook, ha lavorato per molte ore, spesso durante la notte, per produrre effetti speciali in un breve lasso di tempo. La grande immaginazione di Peter Jackson \u00e8 stata di grande aiuto. Ad esempio, alcuni grandi effetti del Fosso di Helm sono stati prodotti nelle ultime sei settimane di post-produzione di \"Le due torri\", e lo stesso \u00e8 accaduto di nuovo nelle ultime sei settimane per \"Il ritorno del re\".\nPersonaggi e interpreti.\nQui sottostante sono presenti i personaggi della trilogia e l'attore che interpreta ogni personaggio.\nAccoglienza.\nIncassi.\nIl primo film ha incassato a livello globale , di cui nelle sale statunitensi e nel resto del mondo. In Italia ha venduto biglietti per un totale di .\nLa seconda pellicola ha superato il suo predecessore nell'incasso globale, incassando in totale , di cui negli Stati Uniti e nel resto del mondo. In Italia ha incassato .\nL'ultimo capitolo della trilogia ha ottenuto un incasso globale di , entrando cos\u00ec nella storia dei film che hanno incassato di pi\u00f9 e classificandosi al primo posto nella classifica dei film pi\u00f9 visti nel 2003. Negli Stati Uniti ha incassato e nel resto del mondo , mentre in Italia ha incassato .\nCritica.\nLa maggior parte dei critici hanno anche elogiato la serie: secondo Kenneth Turan del \"Los Angeles Times\", la trilogia non avr\u00e0 mai eguali. Alcuni siti invece, come il \"Philadelphia Weekly\", hanno criticato la durata eccessiva della serie cinematografica.\nIl sito \"Metacritic\" ha riportato un punteggio medio di 92 a \"La Compagnia dell'Anello\", 87 al secondo capitolo e 94 a \"Il ritorno del re\". Il sito \"Rotten Tomatoes\" invece riportato una percentuale di gradimento del 92% al primo capitolo, 95% a \"Le due torri\" e 93% all'ultimo capitolo. Nel luglio 2016, i tre film sono stati inseriti nella \"Top 200\" dei \"Migliori film di tutti i tempi\" secondo \"Metacritic\".\nLa serie appare nella top 10 della \"Dallas\u2013Fort Worth Film Critics Association\", nella lista dei 100 film secondo la rivista \"Time\", e nella top 100 secondo James Berardinelli. Nel 2007, \"USA Today\"ha definito la serie come i film pi\u00f9 importanti degli ultimi 25 anni. \"Entertainment Weekly\" ha inserito la trilogia nella sua classifica dicendo: \"Portare un libro cos\u00ec amato sul grande schermo? Un gioco da ragazzi. La trilogia di Peter Jackson - o, come ci piace chiamarlo, il nostro tesssssoro - ha esercitato su di noi la sua attrazione irresistibile\". La rivista \"Paste\" li ha definiti tra i 50 migliori film del decennio (2000-2009), classificandosi al 4\u00ba posto. In un altro elenco della rivista \"Time\", la serie \u00e8 al secondo posto tra i \"Migliori film del decennio\". La rivista \"Empire\" ha inserito i film al 1\u00ba posto delle 32 migliori trilogie. Sei personaggi e i loro rispettivi attori, inoltre, sono inseriti nella lista dei \"100 migliori personaggi del film\" secondo \"Empire\", con Aragorn di Viggo Mortensen 15\u00ba, Gandalf interpretato da Ian McKellen 30\u00ba, Bilbo Baggins di Ian Holm 61\u00ba, Gollum interpretato da Andy Serkis 66\u00ba, Samwise Gamgee di Sean Astin 77\u00ba, e Orlando Bloom, interprete di Legolas 94\u00ba.\nRiconoscimenti.\n\"La Compagnia dell'Anello\".\nIl primo capitolo della serie ha vinto quattro Oscar 2002 su tredici candidature e il premio BAFTA al miglior film del 2002. L'AFI lo ha inserito al cinquantesimo posto nella classifica dei cento migliori film di tutti i tempi e al secondo posto nella classifica dei dieci migliori film fantasy di tutti i tempi nell'AFI's 10 Top 10 della American Film Institute.\n\"Le due torri\".\nIl secondo film della trilogia ha vinto due Oscar 2003, su sei candidature.\n\"Il ritorno del re\".\nIl terzo capitolo ha conquistato ogni Oscar a cui era stato candidato, primato mai raggiunto prima, ed eguagliando, con undici Oscar, il numero totale di statuette di \"Ben-Hur\" e \"Titanic\", il massimo di premi vinti da un unico film nella storia dell'Academy Award. Ha vinto, inoltre, quattro Golden Globe, come \"Miglior film drammatico\", \"Miglior regia\", \"Miglior canzone\" e \"Migliore colonna sonora originale\", il premio BAFTA al miglior film del 2004, e due Grammy Awards.\nDistribuzione.\nIl primo trailer promozionale del film, \u00e8 stato pubblicato sul web il 27 aprile 2000, stabilendo il record di 1,7 milioni di visualizzazioni nelle prime 24 ore dalla sua uscita. Nel trailer, \u00e8 stata inserita la colonna sonora di \"Braveheart\" e \"Le ali della libert\u00e0\". Nel 2001, al Festival di Cannes sono stati mostrati 24 minuti del film, con la sequenza delle miniere di Moria (venendo ben accolti dal pubblico). La proiezione comprendeva anche una zona progettata per assomigliare alla Terra di Mezzo.\n\"La Compagnia dell'Anello\" \u00e8 uscito nei cinema il 19 dicembre 2001. Un'anteprima di \"Le due torri\", il secondo capitolo, \u00e8 stata inserita poco prima dei titoli di coda del primo film. Un trailer promozionale \u00e8 stato poi pubblicato, contenente la colonna sonora di \"Requiem for a Dream\". Il secondo capitolo, \"Le due torri\" \u00e8 uscito il 18 dicembre 2002. Il trailer promozionale per l'ultimo capitolo, \"Il ritorno del re\", \u00e8 uscito in esclusiva il 23 settembre 2003, mentre \u00e8 uscito nelle sale il 17 dicembre successivo.\nEdizioni home video.\n\"La Compagnia dell'Anello\".\nIl primo film \u00e8 stato pubblicato dalla New Line Cinema in DVD e in produzione limitata in VHS. In DVD sono state pubblicate due edizioni: la prima in versione cinematografica, in doppio DVD, uno dei quali contiene pi\u00f9 di sei ore di contenuti extra, ed \u00e8 stata messa in vendita in Italia il 28 agosto 2002; la seconda edizione contiene la versione estesa del film, della durata di 208 minuti, ed \u00e8 stata messa in commercio nel mercato italiano il 18 novembre 2002. Il film in versione estesa contiene nuove scene inedite ed \u00e8 diviso in due tempi, su due DVD, per un totale di quattro dischi (gli altri due includono contenuti extra). La versione Blu-ray del film \u00e8 uscita negli Stati Uniti il 14 settembre 2010, mentre la versione estesa \u00e8 uscita il 28 giugno 2011. Nel novembre 2020 \u00e8 uscito il cofanetto in 4K, con un nuovo scan 4K nativo delle pellicole originali e una color correction rivista da Peter Jackson, con tutti e tre i film in altrettante \"steelbook\" dove sono incluse sia la versione cinematografica (un disco per ogni film) che estesa (divisa in due dischi per ogni film, come gi\u00e0 era per le edizioni precedenti).\n\"Le due torri\".\nCome per il primo film, anche per \"Le due torri\" sono state prodotte dalla New Line Cinema due versioni in DVD. La prima include la versione cinematografica, in due dischi di cui uno di contenuti extra, ed \u00e8 stata messa in commercio in Italia il 27 agosto 2003; la seconda contiene la versione estesa, in due dischi pi\u00f9 due di contenuti extra, ed \u00e8 stata pubblicata sul mercato italiano il 25 novembre 2003. La versione estesa del secondo film consta di oltre quaranta minuti aggiuntivi rispetto a quella cinematografica.\n\"Il ritorno del re\".\nAnche il terzo film, come i precedenti due della serie, \u00e8 stato distribuito in due edizioni. In versione cinematografica, pubblicata in Italia il 25 maggio 2004, in due dischi; e in versione estesa, composta di quattro DVD pubblicata, sempre in Italia, il 15 dicembre 2004. La seconda versione del terzo film ha una durata di 252 minuti. In seguito la New Line Cinema ha prodotto il cofanetto della trilogia dei film (in versione cinematografica), in vendita nel mercato italiano dal 20 aprile 2005. Il 6 dicembre 2010, invece, \u00e8 stata pubblicata sia la versione cinematografica del film in Blu-Ray che la Extended Cut (versione estesa), della durata di 263 minuti.\nAltri media.\nVideogiochi.\nI primi videogiochi ambientati nella Terra di Mezzo cominciarono a essere pubblicati dai primi anni '80; con l'arrivo della trilogia di film ci fu un rinnovato interesse e uscirono molti titoli basati direttamente sui film.\nNel 2002 \u00e8 uscito ', videogioco basato sulle vicende del primo film di Peter Jackson e sviluppato da Vivendi Universal Games. Il gioco \u00e8 seguito da ' del 2002 prodotto da EA Games e da ' uscito nel 2003 e prodotto sempre da Electronic Arts. Nel 2004 \u00e8 uscito ', quarto videogioco riguardante \"Il Signore degli Anelli\" (dopo quelli dedicati alla trilogia) prodotto ancora da Electronic Arts. Il gioco segue le vicende del film, ma gli eventi degli episodi vengono visti da un gruppo di personaggi giocabili totalmente nuovi, non apparsi n\u00e9 nel libro, n\u00e9 nel film. \u00c8 inoltre disponibile la \"Modalit\u00e0 Malvagia\", nella quale si possono impersonare personaggi cattivi quali i Nazg\u00fbl, i servitori di Saruman e il Balrog. Sempre nel 2004 \u00e8 uscito ', videogioco di strategia in tempo reale, sviluppato da EA Los Angeles e basato sui film della trilogia di Jackson. Nel 2006 \u00e8 uscito il seguito ' che, pur mantenendo l'impianto di gioco strategico, mette in scena vicende narrate nelle appendici del libro e omesse nell'opera cinematografica. Nel dicembre del medesimo anno, \u00e8 uscito \"\", l'espansione del precedente gioco.\nIl 24 aprile 2007 \u00e8 uscito ', sviluppato e pubblicato da Turbine, Inc. In Europa \u00e8 stato distribuito da Codemasters. Il gioco \u00e8 un massively multiplayer online role-playing game, e richiede una connessione internet per funzionare. Il 18 novembre 2008 \u00e8 stata pubblicata la prima espansione a pagamento, \"Mines of Moria\", il 3 dicembre 2009 \u00e8 stata pubblicata la seconda espansione a pagamento, \"Siege of Mirkwood\", il 10 settembre 2010 il gioco diventa gratuito, ma con alcune limitazioni. I livelli pi\u00f9 alti, alcune armi particolari e alcune mappe rimarranno accessibili solo tramite l'attivazione dell'opzione \"VIP\", con un canone mensile. Il 27 settembre 2011 \u00e8 stata pubblicata la terza espansione, \"Rise of Isengard\" e il 15 ottobre 2012 \u00e8 stata pubblicata la quarta espansione, \"Riders of Rohan\". Il 9 gennaio 2009, in tutta Europa, \u00e8 uscito ', sviluppato da Pandemic Studios e Behaviour Interactive. Il videogioco offre la possibilit\u00e0 di rivivere le pi\u00f9 importanti battaglie della Guerra dell'Anello, vestendo i panni dei pi\u00f9 grandi eroi della Terra di Mezzo. I produttori sono gli autori della serie \"\" del quale condivide alcune caratteristiche per quanto riguarda la modalit\u00e0 di gioco.\nNell'ottobre 2010 \u00e8 uscito ', un videogioco d'avventura basato sugli avvenimenti principali della trilogia cinematografica. L'intera trama viene narrata da Samvise Gamgee, una volta sposato e divenuto sindaco della contea. Vestendo i panni di Aragorn, si potr\u00e0 esplorare l'intera Terra di mezzo. Per quanto riguarda la grafica, i personaggi appaiono in stile \"cartoon\", con mani e piedi sproporzionatamente pi\u00f9 grandi del resto del corpo. Attraverso il figlio di Sam, Frodo Gamgee, \u00e8 possibile intraprendere le avventure quotidiane della contea, compiendo una vasta quantit\u00e0 di missioni da solo o in compagnia della sorella Elanor (secondo giocatore). Nel 2011 \u00e8 stato rilasciato il gioco di ruolo ', sviluppato da Snowblind Studios e pubblicato da Warner Bros. Interactive Entertainment. \u00c8 basato su avvenimenti e battaglie in contemporanea alla \"Guerra dell'Anello\", trattata solo in alcuni dettagli e in vari appendici dei libri dell'opera di Tolkien. \"La Guerra del Nord\" \u00e8 il primo videogioco della serie che offre di vivere la \"modalit\u00e0 storia\" accompagnati da altri due personaggi, che oltre ad essere comandati dal computer, possono venire usati da altri due giocatori offline oppure online. Un'altra particolarit\u00e0 inedita \u00e8 certamente il requisito di et\u00e0, che in questo caso slitta ai 18 anni, fatto dovuto alla ferocia dei combattimenti orientati molto sul genere splatter.\nIl 23 novembre 2012 \u00e8 uscito \"LEGO Il Signore degli Anelli\", sviluppato da \"Traveller's Tales\" e pubblicato da \"Warner Bros. Interactive Entertainment\". Come in tutti i giochi LEGO \u00e8 presente la modalit\u00e0 cooperativa, con il secondo giocatore che pu\u00f2 entrare o uscire in qualsiasi momento. Nel gioco \u00e8 possibile ripercorrere le vicende narrate nella trilogia cinematografica di Peter Jackson, con l'inclusione di alcuni elementi presi anche dall'opera di Tolkien. Il gioco \u00e8 \"open world\", e sar\u00e0 possibile attraversare l'intera Terra di Mezzo dettagliatamente ricostruita per il videogioco. Sono utilizzabili 85 personaggi (tra cui l'intera Compagnia dell'Anello), alcuni tratti anche dai libri di Tolkien, oltre che dal film di Peter Jackson. Novit\u00e0 importante \u00e8 la conferma che i personaggi, al contrario di quanto accadeva negli altri videogiochi LEGO, parleranno. Non si tratta, per\u00f2, di un doppiaggio \"ex novo\", come accaduto in \", ma il gioco attinge direttamente dal film e le cinematiche sono fedeli all'originale, anche se ricevono qualche modifica per rispettare l'ironia da sempre presente nei videogiochi LEGO. Nella versione italiana il videogioco attinger\u00e0 dal doppiaggio originale inglese sottotitolato.\nNel 2014 \u00e8 uscito \", un videogioco di ruolo/azione, sviluppato da Monolith Productions e da Behaviour Interactive e pubblicato da Warner Bros. Interactive Entertainment. La sua uscita \u00e8 stata anticipata dal 7 ottobre 2014 al 30 settembre 2014 in Nord America e al 3 ottobre 2014 in Europa. Gli eventi del gioco si collocano poco dopo quelli di \"Lo Hobbit\" e precedono i fatti di \"Il Signore degli Anelli\". Nel 2015 esce LEGO Dimensions dove l'universo di \"Il Signore degli Anelli\" \u00e8 uno dei tre universi principali del gioco assieme a \"DC Comics\" e \"The LEGO Movie\", i personaggi giocabili di questo mondo sono Gandalf il Grigio (disponibile gi\u00e0 da subito nel pacchetto iniziale), Legolas, Gimli e Gollum.\nPrequel.\nLo Hobbit.\nPeter Jackson ha diretto inoltre la trilogia-prequel di \"Lo Hobbit\", ispirata all'omonimo romanzo di Tolkien del 1937. Il primo film, \"Lo Hobbit - Un viaggio inaspettato\", \u00e8 uscito il 12 dicembre 2012, il secondo film, \"Lo Hobbit - La desolazione di Smaug\", \u00e8 uscito il 13 dicembre 2013 e il terzo film, \"Lo Hobbit - La battaglia delle cinque armate\", \u00e8 uscito il 17 dicembre 2014. Diversi attori de \"Il Signore degli Anelli\", tra cui Ian McKellen, Andy Serkis, Hugo Weaving, Elijah Wood, Ian Holm (che ha interpretato Bilbo Baggins da anziano), Christopher Lee, Cate Blanchett e Orlando Bloom hanno ripreso i loro ruoli.\nSerie TV.\nNel novembre 2017 gli Amazon Studios hanno firmato un contratto da 250 milioni di dollari con la New Line Cinema e con gli altri detentori dei diritti sull'opera, per la realizzazione di una serie televisiva. Nel 2018 \u00e8 arrivata la conferma che, con oltre un miliardo di dollari di investimenti per cinque stagioni programmate, sar\u00e0 la serie pi\u00f9 costosa mai realizzata, e che esordir\u00e0 il 2 settembre 2022. Ad inizio 2019 \u00e8 poi arrivata la conferma che la serie sar\u00e0 a tutti gli effetti un prequel dell'esalogia cinematografica, andando a narrare presumibilmente gli eventi della Seconda Era dalla fondazione di N\u00famenor, il regno antenato di Gondor e Arnor, passando per la forgiatura degli Anelli del Potere e arrivando infine alla Battaglia dell'Ultima Alleanza, riallacciandosi cos\u00ec ai film. Nel gennaio 2022 \u00e8 stato annunciato il titolo, \"Il Signore degli Anelli - Gli Anelli del Potere\"."}
{"id": "1160644", "revid": "116882311", "url": "https://it.wikipedia.org/wiki?curid=1160644", "title": "Barenthal", "text": "Barenthal \u00e8 una valle situata nelle immediate vicinanze della citt\u00e0 di Asiago, sull'Altopiano dei Sette Comuni, acrocoro posto a nord della provincia di Vicenza, tra i confini del Veneto e del Trentino. Essa collega localit\u00e0 Prunno di Asiago con monte Corno di Lusiana Conco.\nToponimo.\nIl toponimo nell'antica lingua cimbra significa \nLocalizzazione.\n\u00c8 raggiungibile dalla Strada della Fratellanza che porta da Asiago a Bassano, svoltando in direzione sud-ovest nei pressi dell'entrata del campo di golf di Asiago.\nPrima guerra mondiale.\nNella zona si combatterono alcune battaglie durante il primo conflitto mondiale, nella vallata si trova anche uno dei cinque cimiteri militari inglesi (il \"Barenthal British Cemetery\") presenti sull'Altopiano e che raccoglie appunto le spoglie dei soldati inglesi caduti in questa localit\u00e0. Poco lontano, in localit\u00e0 \"Granezza\", sorge il \"Granezza British Cemetery\" dove riposano i fratelli Edward e Vera Brittain.\nSeconda guerra mondiale.\nNell'estate del 1944 nella zona (a Granezza) fu paracadutato il maggiore britannico Bill Tilman.\nIl 6 settembre 1944, in localit\u00e0 Bosco Nero di Granezza, vennero uccise 37 persone: 23 partigiani della Divisione Alpina Monte Ortigara comandata da Giacomo Chilesotti (tra cui Rinaldo Arnaldi) e 14 soldati della Speer (uccisi per diserzione). Il fatto passer\u00e0 alla storia come l'Eccidio di Granezza a seguito di una rappresaglia nazifascista."}
{"id": "1160652", "revid": "119341207", "url": "https://it.wikipedia.org/wiki?curid=1160652", "title": "Back to the Known", "text": "Back to the Known \u00e8 il secondo EP del gruppo musicale statunitense Bad Religion, pubblicato nel 1985 dalla Epitaph Records.\nLo stile del disco si avvicina al punk pi\u00f9 diretto del primo album. Il brano \"Bad Religion\" \u00e8 una nuova registrazione dello stesso brano presente nell'omonimo EP del 1981."}
{"id": "1160655", "revid": "22356", "url": "https://it.wikipedia.org/wiki?curid=1160655", "title": "Mullerornis", "text": "Mullerornis \u00e8 un genere estinto di grossi ratiti estinti vissuti in Madagascar.\nNe sono state accertate quattro specie, di cui una sola \u00e8 conservata nel 2018, \"Mullerornis modestus\":\nLe loro abitudini di vita dovevano essere piuttosto simili a quelle degli \"Aepyornis\", gli uccelli elefante, coi quali erano strettamente imparentati e condivisero l'habitat."}
{"id": "1160659", "revid": "123818990", "url": "https://it.wikipedia.org/wiki?curid=1160659", "title": "Autoritratto (Van Gogh 1889)", "text": "Autoritratto \u00e8 un dipinto a olio su tela (65x54 cm) realizzato nel 1889 dal pittore olandese Vincent van Gogh. \u00c8 tutt'oggi conservato nel Museo d'Orsay di Parigi.\nVan Gogh dipinse un grande numero di autoritratti durante la sua carriera artistica, e questo \u00e8 considerato uno dei suoi pi\u00f9 belli, se non addirittura il migliore.\nFu realizzato nel settembre 1889 nel manicomio di Saint-R\u00e9my-de-Provence, quando il pittore si era appena ristabilito da una lunga crisi psichiatrica durata due mesi, e durante la quale tent\u00f2 di uccidersi ingerendo i colori. A proposito di questa tela, Van Gogh scrisse al fratello Theo: \"Noterai come l'espressione del mio viso sia pi\u00f9 calma, sebbene a me pare che lo sguardo sia pi\u00f9 instabile di prima\".\nEd \u00e8 appunto lo sguardo allucinato che colpisce subito chi osserva il dipinto, tanto da restare impresso in chi lo osserva. Ad esso va aggiunto il fondale formato da spirali grigio-verdi arrovellate, molto simili al fogliame dei cipressi dipinti in quel periodo, ma anche a fiamme di una fornace. \nDa notare la perfezione nei tocchi, dove ogni singolo tratto denota il genio creativo dopo una crisi, sia nella prospettiva che nelle sfumature dei colori utilizzati. Inoltre si pu\u00f2 notare che la pennellata \u00e8 frenetica e nervosa.\nAntonin Artaud, ammiratore dell'opera di Vincent, comment\u00f2 quest'opera affermando: \"Uno sguardo che colpisce per immediatezza\"."}
{"id": "1160662", "revid": "773636", "url": "https://it.wikipedia.org/wiki?curid=1160662", "title": "Esplorazione di Mercurio", "text": "L'esplorazione di Mercurio \u00e8 avvenuta per mezzo di sonde spaziali semiautomatiche. Ad oggi solo due sonde, entrambe della NASA, hanno compiuto osservazioni ravvicinate di Mercurio, la Mariner 10, nel 1974-1975, e MESSENGER, che \u00e8 entrata in orbita attorno al pianeta il 18 marzo 2011, dopo averlo sorvolato tre volte nel biennio 2008-2009.\nL'ESA e la JAXA avevano programmato di lanciare nell'agosto 2015 una missione congiunta, denominata BepiColombo, ma a seguito di vari spostamenti, il lancio \u00e8 avvenuto il 20 ottobre 2018.\nParagonato agli altri pianeti del Sistema solare interno, Mercurio \u00e8 difficile da esplorare:\nsia perch\u00e9 \u00e8 difficile da raggiungere, sia a causa delle difficolt\u00e0 tecniche che insorgono nel controllo termico della sonda alla distanza dal Sole alla quale orbita il pianeta.\nL'interesse in Mercurio.\nPrima che Mercurio fosse raggiunto dal Mariner 10 esistevano varie ipotesi sul suo aspetto e sulle sue caratteristiche, ma la pi\u00f9 accreditata era che si trattasse di un corpo celeste molto simile alla Luna. Nonostante le immagini riprese durante il primo avvicinamento sembrassero confermare tale ipotesi, la scoperta di un campo magnetico planetario e della sua magnetosfera nel momento del massimo avvicinamento, sorprese gli studiosi, rivelando un pianeta molto pi\u00f9 complesso di quanto precedentemente pensato.\nAlla conclusione della missione, lo Space Science Board della National Academy of Science si espresse a favore di nuove missioni esplorative, ma ponendole sempre in secondo piano rispetto all'esplorazione di Marte o Venere. Nonostante fossero state avanzate varie proposte di missione, trascorsero quasi trent'anni prima che le agenzie spaziali ne approvassero di nuove.\nIl ridotto interesse in Mercurio pu\u00f2 essere anche spiegato dal fatto che il pianeta appare inadatto all'esistenza di forme di vita autoctone, n\u00e9 appare semplice sfruttarne le risorse. Poich\u00e9 \u00e8 cos\u00ec vicino al Sole (in media la distanza tra Mercurio ed il Sole \u00e8 di 0,387 AU) e poich\u00e9 ruota intorno al proprio asse molto lentamente (58,6 giorni), la temperatura superficiale varia tra 100 K e 700 K.\nL'altra ragione importante che ha contribuito a ridurre il numero di missioni verso Mercurio \u00e8 l'alto costo intrinseco di ognuna di esse dettato dalla vicinanza del Sole, che determina:\nRaggiungere Mercurio.\nRaggiungere Mercurio con un trasferimento diretto dalla Terra richiederebbe un quantitativo di propellente proibitivo. Tuttavia, \u00e8 possibile ridurne la quantit\u00e0 necessaria utilizzando opportune traiettorie che prevedono sorvoli multipli del pianeta Venere, del quale sfruttano l'effetto fionda per decelerare la sonda.\nIl primo a calcolare una traiettoria simile fu uno studente universitario che lavorava in estate presso il Jet Propulsion Laboratory della NASA, Michael Minovitch, nel 1963. Minovitch calcol\u00f2 le condizioni del sorvolo di Venere che avrebbero reindirizzato la sonda verso Mercurio, permettendone un sorvolo ravvicinato. La sua traiettoria fu adottata per la missione del Mariner 10.\nUn importante miglioramento venne consigliato nel 1970, a tre anni dal lancio, da Giuseppe Colombo, professore ordinario di Meccanica applicata presso la facolt\u00e0 di Ingegneria di Padova in visita al JPL. Colombo constat\u00f2 che il periodo dell'orbita della sonda dopo il \"fly-by\" di Mercurio sarebbe coinciso con il doppio del periodo di rivoluzione del pianeta stesso e sugger\u00ec di sfruttare tale risonanza per programmarne molteplici sorvoli di Mercurio. La sua modifica fu prontamente implementata nel piano di missione e permise ben tre sorvoli di Mercurio, prima che la sonda esaurisse il propellente.\nNel 1985 un altro ricercatore del JPL, Chen-Wan Yen, calcol\u00f2 delle strategie di volo che, attraverso sorvoli multipli di Venere e Mercurio avrebbero permesso l'inserzione in orbita attorno al secondo a fronte di un basso valore del delta-v necessario. Yen propose, dopo il lancio dalla Terra (E), due sorvoli di Venere (V), due sorvoli di Mercurio (M) e quindi l'inserzione in orbita attorno al pianeta al terzo incontro, sequenza che viene schematizzata come E-VVMM-M. Present\u00f2 successivamente un'altra proposta, schematizzabile come E-VVMMM-M, con un periodo di volo chiaramente pi\u00f9 lungo ma che avrebbe permesso di trasportare sul pianeta un carico utile maggiore.\nLa prima sonda ad utilizzare una rielaborazione delle proposte di Yen \u00e8 stata MESSENGER che ha seguito un piano di volo E-EVVMMM-M, in cui \u00e8 stato previsto anche un \"fly-by\" della Terra per ridurre ulteriormente il propellente necessario per l'inserzione in orbita attorno a Mercurio (come nell'immagine). La missione, lanciata nel 2004 e arrivata su Mercurio nel 2011, ha impiegato quasi sette anni per completare il suo percorso.\nInfine un'opzione alternativa indicata anche dallo Space Science Board \u00e8 quella di utilizzare un propulsore a bassa spinta e nello specifico, un propulsore elettrico. Questa \u00e8 la soluzione che \u00e8 stata adottata dall'ESA per la missione BepiColombo.\nMariner 10.\nLa prima, e per ben trentatr\u00e9 anni unica, sonda spaziale ad aver visitato Mercurio \u00e8 stata la statunitense Mariner 10 negli anni 1974-1975.\nEssa venne lanciata il 3 novembre 1973, sorvol\u00f2 Venere il 5 febbraio 1974 e raggiunse Mercurio per la prima volta il 16 marzo 1974. In seguito sorvol\u00f2 nuovamente il pianeta il 21 settembre 1974 ed il 16 marzo 1975. Il terzo incontro fu il pi\u00f9 stretto e fu raggiunta la distanza minima dalla superficie di .\nLa sonda era dotata di strumenti per la raccolta immagini, di rilevatori nell'infrarosso e nell'ultravioletto, di un magnetometro e di strumenti per la rilevazione delle particelle cariche. Fu mappato il 45% della superficie con una risoluzione attorno ai 20\u00a0km. Le immagini rivelarono notevoli somiglianze con la Luna; entrambi i corpi infatti sono ricoperti da miriadi di crateri. Le osservazioni nell'ultravioletto indicarono che la superficie era ricoperta di polvere molto fine e non risultarono flussi recenti di lava basaltica. Fu scoperta l'esistenza di un campo magnetico planetario, la cui intensit\u00e0 risult\u00f2 1% di quella terrestre, e di una tenue atmosfera composta principalmente di elio. Vennero migliorate le stime della massa e delle dimensioni del pianeta, che confrontate con i dati della sua orbita permisero di effettuare verifiche della relativit\u00e0 generale di Einstein.\nMESSENGER.\nLa missione NASA MESSENGER \u00e8 stata lanciata il 3 agosto 2004 ed \u00e8 stata progettata per studiare le caratteristiche e l'ambiente del pianeta Mercurio. Gli obiettivi scientifici della missione consistono nello studiare la composizione chimica della superficie, la sua storia geologica, la natura del suo campo magnetico, la dimensione e le caratteristiche del nucleo, la natura della esosfera e della magnetosfera. La missione avr\u00e0 una durata di un anno terrestre circa ed effettuer\u00e0 per la prima volta una ripresa completa della superficie del pianeta con fotocamere con risoluzione di 18 metri, mentre Mariner 10 riusc\u00ec ad osservare solo un emisfero con una risoluzione di 1\u00a0km.\nNei sette anni di navigazione sono previsti un \"fly-by\" della Terra, 2 di Venere e 3 di Mercurio. L'esecuzione di manovre di fionda gravitazionale in tali occasioni, permetter\u00e0 di ridurre il consumo di carburante, rendendolo complessivamente inferiore a quello richiesto per una rotta diretta dalla Terra a Mercurio, pi\u00f9 rapida ma pi\u00f9 costosa. Il primo \"fly-by\" di Mercurio \u00e8 avvenuto il 14 gennaio 2008, il secondo il 6 ottobre 2008 ed il terzo il 29 settembre 2009; l'inserzione in orbita \u00e8 avvenuta il 18 marzo 2011.\nBepiColombo.\nIl 20 ottobre 2018 dopo numerosi rinvii \u00e8 avvenuto il lancio della missione BepiColombo, frutto della collaborazione tra l'Agenzia Spaziale Europea e la Agenzia spaziale giapponese. Il viaggio durer\u00e0 6 anni ed arriver\u00e0 a destinazione nel 2025.\nLa missione si compone di due sonde, uno di fabbricazione europea, e l'altra di fabbricazione giapponese. La navigazione sar\u00e0 affidata al modulo europeo che rilascer\u00e0 l\"'orbiter\" giapponese solo dopo l'inserzione in orbita attorno a Mercurio.\nLa missione sar\u00e0 dedicata all'esplorazione completa del pianeta e del relativo ambiente, sar\u00e0 volta a comprendere come si sviluppa un corpo celeste nella parte pi\u00f9 calda della nebulosa solare; si studier\u00e0 inoltre la magnetosfera e verranno fatte le relative comparazioni con quella terrestre.\nAltre missioni proposte.\nNel 1983 fu proposta all'ESA una missione per un sorvolo di Mercurio, indicata come \"Messenger\", che avrebbe ripreso inoltre l'esplorazione del sistema solare interno dopo il successo delle missioni congiunte NASA-Germania Ovest delle sonde Helios. Due anni dopo, una nuova proposta, questa volta per un \"orbiter\", non fu accolta perch\u00e9 prevedeva l'utilizzo di propulsori elettrici della quale, allora, l'Agenzia europea non era in possesso.\nPer caratterizzare la magnetosfera mercuriana sono necessarie almeno due sonde che eseguano rilevazioni contemporaneamente ed in punti distinti. Nel 1988-90 fu avanzata alla NASA una proposta in tal senso che non fu accolta. Allo stesso modo non furono accolte dall'ente spaziale statunitense altre due missioni: l\"'orbiter\" \"Hermes\", che sarebbe stato equipaggiato di soli tre strumenti e che avrebbe percorso una delle traiettorie calcolate da Yen, ideato nell'ambito del programma Discovery; e il \"Mercury Polar Fly-by\", che \u2013 come suggerisce il nome \u2013 avrebbe compiuto tre sorvoli del pianeta, il primo in corrispondenza del polo nord, il secondo dell'equatore ed il terzo in corrispondenza del polo sud, permettendo in questo modo di mappare i depositi di ghiaccio individuati nei crateri polari attraverso osservazioni radar nel 1992.\nSi giunse cos\u00ec al 1998 e 2000 quando furono selezionate dalla NASA e dall'ESA rispettivamente MESSENGER e BepiColombo."}
{"id": "1160663", "revid": "9082108", "url": "https://it.wikipedia.org/wiki?curid=1160663", "title": "Carta delle Nazioni Unite", "text": ""}
{"id": "1160664", "revid": "5245", "url": "https://it.wikipedia.org/wiki?curid=1160664", "title": "Denethor II", "text": ""}
{"id": "1160667", "revid": "287204", "url": "https://it.wikipedia.org/wiki?curid=1160667", "title": "Baronchelli", "text": ""}
{"id": "1160670", "revid": "125347739", "url": "https://it.wikipedia.org/wiki?curid=1160670", "title": "Aeroporto di Madrid-Barajas", "text": "L'Aeroporto Adolfo Su\u00e1rez Madrid-Barajas (IATA: MAD, ICAO: LEMD) \u00e8 situato a nord-est di Madrid, a 12\u00a0km dal centro. Inizi\u00f2 il suo servizio nel 1928, anche se venne inaugurato ufficialmente solo nel 1931 e attualmente \u00e8 gestito da Aeropuertos Espa\u00f1oles y Navegaci\u00f3n A\u00e9rea (Aena). \u00c8 il principale aeroporto della Spagna e quello europeo con il maggior numero di voli diretti per l'America Latina. La rotta aerea Madrid-Barcellona, conosciuta come \"ponte aereo\" (\"puente aereo\" in spagnolo), \u00e8 la tratta con il maggior numero di voli settimanali al mondo. Nel 2011 hanno viaggiato per l'aeroporto di Barajas 49,6 milioni di passeggeri, collocandolo cos\u00ec all'undicesimo posto a livello mondiale e al quinto in Europa per numero di passeggeri, dietro a Londra Heathrow, Parigi Charles de Gaulle, Francoforte e Amsterdam-Schiphol.\nL'aeroporto conta quattro terminal conosciuti come: T1, T2, T3 e T4, e un edificio satellite del terminal 4, che \u00e8 conosciuto come T4-S. Il T4 \u00e8 diventato operativo il 5 febbraio 2006, trasformando cos\u00ec l'aeroporto di Madrid Barajas nel pi\u00f9 grande aeroporto del mondo per superficie dei terminal, con un milione di metri quadri distribuiti tra T1, T2, T3, T4 e T4-S e centoquattro uscite d'imbarco diretto.\nIl T4 ospita tutti i voli, nazionali e internazionali di Iberia e di tutte le compagnie facenti parte dell'alleanza Oneworld, tra le altre British Airways, American Airlines, LAN Airlines. Nei terminal T1, T2 e T3 resta Air Europa, cos\u00ec come tutte le compagnie delle alleanze SkyTeam e Star Alliance, KLM, Air France, ITA Airways, Lufthansa, Aerol\u00edneas Argentinas, ecc.\nNel 2014, con la morte di Adolfo Su\u00e1rez (primo Presidente del Governo spagnolo dopo la dittatura), il nome \"Madrid Barajas\" \u00e8 stato modificato in Adolfo Su\u00e1rez, Madrid-Barajas.\nUbicazione e collegamenti.\nL'aeroporto si trova a nord-est di Madrid nel distretto di Barajas. Il Terminal 4, il pi\u00f9 recente, dista 2\u00a0km dai terminal 1, 2, 3 e la comunicazione tra il T-4 e gli altri tre terminal \u00e8 stata assicurata da un servizio di autobus gratuito creato esclusivamente per l'aeroporto dall'AENA.\nAllo stesso modo la linea 8 della metropolitana unisce la nuova area del T4 con il resto dell'aeroporto: questo rende Barajas l'unico aeroporto, assieme a quello di Heathrow e di Barcellona-El Prat, ad avere varie stazioni della metro all'interno dell'aerostazione.\nInoltre i due edifici che compongono il Terminal 4, il principale e il suo satellite, sono collegati da un treno elettrico sotterraneo senza conduttore.\nI collegamenti per strada sono coperti dai taxi, per i quali esistono tre stazioni nei vari terminal vecchi e una nuova nel terminal 4; allo stesso modo, gli autobus dell'impresa municipale hanno fermate in ogni terminal dell'aeroporto.\nInoltre il T2 \u00e8 collegato attraverso la metropolitana con il centro della citt\u00e0 (costo del biglietto 4.5\u20ac, 1.5\u20ac di biglietto normale e 3\u20ac di supplemento), la stazione \u00e8 facilmente raggiungibile dai Terminal 1 e 3. Con il progetto del Terminal 4 \u00e8 stata creata una nuova stazione della metropolitana, gi\u00e0 in servizio, mentre la nuova linea ferroviaria, progettata in origine per entrare in funzione assieme all'inaugurazione del T4, \u00e8 stata inaugurata nel 2010.\nUltimamente \u00e8 stata testata la stazione dei treni del Cercan\u00edas, che dovrebbero cos\u00ec connettere direttamente l'aeroporto alla stazione di Sol, nel centro della citt\u00e0.\nStoria.\nInizi.\nL'aeroporto venne progettato per sostituire l'aeroporto di Alcal\u00e0, Aeroporto di Madrid-Cuatro Vientos e Base Aerea di Getafe, venne scelto un terreno a nord-est della capitale nell'allora municipio di Barajas (che successivamente venne assorbito da Madrid), con una buona comunicazione con la capitale attraverso la strada di Francia (attuale A-2) in una zona disabitata e libera da ostacoli. Per il progetto vennero incaricati l'architetto Luis Guti\u00e9rrez Soto e l'ingegnere Marqu\u00e9s de los \u00c1lamos.\nL'aeroporto si inizi\u00f2 a costruire nel 1927, e venne aperto al traffico nazionale e internazionale il 22 aprile 1931, anche se le operazioni commerciali regolari iniziarono solo due anni dopo. A lato del campo di volo venne costruito un piccolo terminal, con una capacit\u00e0 di 30.000 passeggeri annui, inoltre vennero costruiti vari hangar e l'edificio del Avion Club.\nLa prima linea regolare venne stabilita dalla compagnia L\u00edneas A\u00e9reas Postales Espa\u00f1olas (LAPE) con un collegamento su Barcellona. Negli anni trenta vennero creati i primi voli internazionali.\nOriginariamente il campo di volo era un grosso circuito il cui perimetro bianco riportava la scritta \"Madrid\", solo negli anni quaranta venne pavimentata la prima pista e si progetta costruire nuove piste che entrreranno in funzionamento solo alla fine del decennio. Nessuna delle tre piste di allora \u00e8 ancora oggi esistente.\nL'era dell'aviazione commerciale.\nL'apertura del regime autarchico permise un grosso aumento del numero di passeggeri e anche un grande incremento delle infrastrutture aeroportuali. Negli anni cinquanta l'aeroporto superava il mezzo milione di passeggeri annui e sempre in quel decennio aument\u00f2 da 3 a 5 il numero delle piste. In quel decennio iniziarono anche i primi voli diretti a New York, e nel 1957 l'aeroporto di Barajas era classificato come aeroporto internazionale di prima categoria.\nLe grandi compagnie iniziano ad atterrare a Madrid-Barajas negli anni sessanta e l'aumento del traffico aeroportuale, come conseguenza del turismo (principalmente) supera ogni previsione. All'inizio del decennio si tocca la punta del milione e duecentomila passeggeri, il doppio di quello che era stato previsto nel 1957. Questo aumento inaspettato obbliga una profonda riforma dell'aerostazione. Il terminal nazionale, (attuale T2), iniziato nel 1954, viene inaugurato in questo periodo, unitamente alla modifica delle piste: la pi\u00f9 lunga (di 4,1\u00a0km) entra in servizio nel 1965. Contemporaneamente si installano i primi dispositivi radioelettrici.\nNel 1969 si introduce un pionieristico sistema di controllo della aviofauna mediante falchi addestrati, che evitano che i volatili che entrano nella zona dell'aeroporto entrino nei motori degli aerei, causando seri problemi nei decolli e negli atterraggi. La prima squadra di falchi \u00e8 stata preparata dal famoso zoologo e giornalista F\u00e9lix Rodr\u00edguez de la Fuente.\nNegli anni settanta, con il boom del turismo e l'entrata in servizio del Boeing 747, l'aeroporto raggiunge i 4 milioni di passeggeri, e inizia la costruzione del terminal internazionale (l'attuale T1). Nel 1974, Iberia L.A.E. introduce il ponte aereo fra Madrid e Barcellona, un servizio molto frequente, senza obbligo di prenotazione del posto.\nI preparativi per il campionato mondiale di calcio del 1982 comprendono anche importanti riforme per l'aeroporto, con l'ampliamento dei due terminali esistenti.\nNegli anni novanta l'aeroporto conosce ulteriori ampliamenti: nel 1994 si costruisce il terminal delle merci, l'edificio di interconnessione tra il Terminal Internazionale ed il Terminal Nazionale, e viene ristrutturata la torre di controllo. Nel 1997 si inaugura el \"Dique Norte\", usato esclusivamente dalla compagnia Iberia per i voli Schengen. Nel 1998 si inaugura la nuova torre di controllo, di 71 metri di altezza, e nel 1999 il nuovo \"Dique Sur\", che suppone un ampliamento del terminal internazionale. In questo periodo si cambia la denominazione dei terminal: il \"dique sur\" e la maggior parte del \"Terminal Internazionale\" cambiano nome in \"T1\"; il resto del \"Terminal Internazionale\" ed il \"Terminal Nazionale\" viene rinominato \"T2\" ed il \"dique norte\" diventa il \"T3\".\nNel novembre del 1998 entra in funzione la nuova pista 18R-36L, di 4.400 metri di lunghezza - una delle maggiori in Europa - che sostituisce la vecchia 18-36, che non sar\u00e0 pi\u00f9 utilizzata. Nell'anno 2000 si inizia la costruzione del nuovo Terminal T4 e del suo \"Satellite\", il T4S, progettati dagli architetti Antonio Lamela e Richard Rogers, cos\u00ec come due piste parallele a quelle esistenti. Nel 2002 si inaugurano i servizi di fatturazione nella stazione della metropolitana dei Nuevos Ministerios, nel cuore del centro finanziario della citt\u00e0 e a poca distanza dal centro storico; questo servizio \u00e8 stato chiuso nel 2005. Si trattava infatti di un complemento alla linea 8, che oggi unisce l'aeroporto al centro di Barajas.\nIl nuovo terminal e le nuove piste sono state completate nel 2004, ma ritardi amministrativi e logistici hanno causato l'entrata in servizio solo il 5 febbraio del 2006.\nCon queste ultime modifiche, Barajas diventa il pi\u00f9 grande aeroporto del mondo per superficie dei terminal.\nAttentato terroristico del 2006.\nIl 30 dicembre del 2006 alle 8:59 (UTC+1) un furgone bomba esplode nel modulo D del parcheggio del T4, causando il crollo del modulo, due morti, cinquantadue feriti e innumerevoli danni materiali. L'attentato \u00e8 stato rivendicato dal gruppo terrorista ETA.\nL'incidente aereo del 2008.\nIl 20 agosto del 2008 l'aeroporto \u00e8 stato teatro di un disastroso incidente: un aereo MD-82 della compagnia Spanair (Gruppo SAS - Scandinavian Airlines System) diretto a Gran Canaria \u00e8 precipitato durante il decollo a causa di uno stallo e si \u00e8 incendiato portando alla morte di 154 persone fra passeggeri ed equipaggio.Lo stallo ebbe origine dalla combinazione di due tragici eventi:1\u00b0 i manutentori disattivarono un circuito al quale faceva capo una sonda termica ritenuta non indispensabile in quel momento per la sicurezza del volo. 2\u00b0 i piloti durante la Chek list di decollo,pressati dal forte ritardo, e dal caldo torrido al quale fu sottoposta la cabina, dimenticarono di estendere i flap, e purtroppo il circuito sopra citato faceva capo anche all'allarme di errata configurazione di decollo, per cui i piloti non furono avvertiti della grave dimenticanza."}
{"id": "1160673", "revid": "1711941", "url": "https://it.wikipedia.org/wiki?curid=1160673", "title": "Raminghi dell'Ithilien", "text": ""}
{"id": "1160674", "revid": "125039679", "url": "https://it.wikipedia.org/wiki?curid=1160674", "title": "Autoritratto con l'orecchio bendato", "text": "L'Autoritratto con l'orecchio bendato \u00e8 un dipinto del pittore olandese Vincent van Gogh, realizzato nel 1889 e conservato alla Courtauld Gallery di Londra.\nDescrizione.\nAlla fine del 1888 la convivenza di Van Gogh e Gauguin fin\u00ec in tragedia. Dopo un progressivo e inesorabile deterioramento dei rapporti con l'amico il 23 dicembre 1888 Vincent si amput\u00f2 l'orecchio sinistro con un rasoio consegnandolo poi a una prostituta alla quale si era affezionato. Dopo due settimane di degenza in ospedale, van Gogh si ritrasse numerose volte con l'orecchio fasciato. Questo \"Autoritratto con l'orecchio bendato\", inizialmente posseduto da van Gogh, pervenne in circostanze non chiare a Julien \"p\u00e8re\" Tanguy, titolare di un negozietto di colori a Parigi che accettava in forma di pagamento i quadri offertigli dal pittore, quando ancora nessun mercante d'arte gli dava credito. Dopo esser stato esposto in due mostre d'arte tenutesi a Parigi nel 1901 e nel 1905 l'autoritratto fu acquistato nel 1928.\nNell\"'Autoritratto con l'orecchio bendato\" predominano i colori freddi, che danno una nota ancor pi\u00f9 malinconica al dipinto, accentuata dall'utilizzo di pennellate accidentate, che indugiano su ogni osso. Il volto dell'artista \u00e8 invero smunto e ossuto, con la carnagione definita da un giallo cereo, ed il suo sguardo abbattuto e perso nel vuoto sembra quasi affondare in mondi immaginari dove egli pu\u00f2 eludere dall'etichetta di \u00abfolle\u00bb che la societ\u00e0 gli ha imposto. Il cappotto abbottonato e il cappello, indossati anche in casa, sembrano alludere all'assenza di un impianto di riscaldamento, che forse, per le condizioni economiche sempre precarie, l'artista non poteva permettersi: ma non va tuttavia dimenticato anche il significato pi\u00f9 profondo di riparo da un mondo ormai ritenuto nemico dall'artista.\nSulla parete verde alle sue spalle si notano un cavalletto recante una tela appena abbozzata ed una stampa giapponese (Vincent era un appassionato amatore di tale genere, che gli forniva motivi di ispirazione per i suoi dipinti): questa stampa, nonostante i suoi gioiosi colori e l'equilibrio cromatico con la vistosa fascia bianca applicata sulla ferita di Vincent (che appare a destra invece che a sinistra, a riprova che l'autoritratto fu eseguito davanti allo specchio), non riesce tuttavia a trasmettere la stessa gioia e l'armonia che straripavano nell'analogo \"Ritratto di p\u00e8re Tanguy\", di un anno e mezzo prima e simile nella composizione. Questo ritratto conferma che l'esperienza con Gauguin era stata veramente estrema per Van Gogh, che trascorrer\u00e0 il suo ultimo anno e mezzo di vita in una solitudine in parte volontaria, in parte forzata."}
{"id": "1160675", "revid": "1632387", "url": "https://it.wikipedia.org/wiki?curid=1160675", "title": "Notte stellata", "text": "La Notte stellata (\"De sterrennacht\") \u00e8 un dipinto del pittore olandese Vincent van Gogh, realizzato nel 1889 e conservato al Museum of Modern Art di New York. Vera e propria icona della pittura occidentale, il dipinto raffigura un paesaggio notturno di Saint-R\u00e9my-de-Provence, poco prima del sorgere del sole.\nStoria.\nDopo l'episodio di auto mutilazione dell'orecchio, van Gogh attravers\u00f2 vari episodi e alla fine accett\u00f2 di farsi ricoverare nella clinica per alienati mentali di Saint-R\u00e9my de Provence. Durante l'internamento, preso da un vero e proprio furore creativo, van Gogh esegu\u00ec una notevole mole di dipinti, nei quali si emancip\u00f2 dalle imposizioni impressioniste e approd\u00f2 a uno stile simbolico che, partendo dalla sua alienazione, rielaborava la realt\u00e0 in quadri che concedevano ampio spazio alla sua immaginazione.\nPer quanto concerne la data esatta dell'esecuzione della \"Notte stellata\" la maggior parte degli esperti sono concordi nel sostenere che sia stata dipinta poco prima dell'alba del 19 giugno 1889, durante l'anno di permanenza nella clinica psichiatrica di Saint-R\u00e9my-de-Provence: questa datazione sarebbe avallata da una lettera di pugno dello stesso Vincent, desideroso di comunicare al fratello di aver realizzato \u00abun paesaggio con gli ulivi e anche uno studio di un cielo stellato\u00bb. Anche su tale cronologia, tuttavia, non mancano le controversie. L'artista, infatti, fa esplicito riferimento all'opera in una lettera risalente al 31 maggio (lettera n. 593) e l'esistenza di due lettere successive (lettere n. 594 e n. 595 rispettivamente del 9 giugno e del 19 giugno 1889) ci porta a quasi un mese prima del 19 giugno 1889:\nAlla datazione dell'opera contribuiscono anche ragionamenti di natura astronomica e cosmografica. Venere alla fine di maggio e ai primi di giugno 1889 era effettivamente al massimo di luminosit\u00e0 (lo stesso van Gogh, nella precedente lettera, aveva osservato come \u00abla stella del mattino [...] sembrava molto grande\u00bb), oltrech\u00e9 osservabile prima dell'alba. Per determinare la data di esecuzione dell'opera c'\u00e8 anche da considerare che il 19 giugno 1889 la Luna era ai tre quartl primo quarto, come invece appare nel dipinto. Per individuare una data plausibile occorre quindi risalire al 23 maggio 1889, quando la Luna era al primo quarto e le stelle corrispondevano maggiormente a quelle dipinte. Quindi le probabili date oscillerebbero tra il 19 giugno o il 23 maggio, unici giorni in cui l'allineamento era perfetto.\nDopo averlo mantenuto inizialmente con s\u00e9, van Gogh mand\u00f2 la \"Notte stellata\" al fratello Th\u00e9o, residente in quei tempi a Parigi, in data 28 settembre 1889, insieme ad altri nove dipinti. Vincent si uccise un anno dopo, sparandosi con una rivoltellata in un campo di grano maturo, e Th\u00e9o lo avrebbe seguito nella tomba nel gennaio 1891: la \"Notte stellata\" pass\u00f2 sotto la custodia della vedova di Th\u00e9o, Jo. Nel 1900 l'opera entr\u00f2 nelle collezioni del poeta Julien Leclercq per poi divenire nel 1907 propriet\u00e0 di \u00c9mile Schuffenecker, un vecchio amico di Gauguin. Jo ricompr\u00f2 il dipinto da Schuffenecker per poi venderlo alla galleria Oldenzeel nel 1906. Nello stesso anno l'opera fu acquistata da una donna di Rotterdam, per poi arrivare nel 1938 alle collezioni del gallerista francese Paul Rosenberg. Nel 1941 la \"Notte stellata\" trov\u00f2 la sua collocazione definitiva con l'acquisto da parte del Museum of Modern Art, a New York, dove si trova tuttora.\nDescrizione.\nNel 1888, prima dell'internamento a Saint-R\u00e9my, van Gogh scrisse:\nLa \"Notte stellata\", certamente una delle opere vangoghiane pi\u00f9 celebri, risponde perfettamente a quest'esigenza. In questo dipinto, infatti, il pittore ha certamente cercato il contatto diretto con la realt\u00e0, dipingendo quello che si poteva vedere dalla finestra della sua stanza nel manicomio di Saint-R\u00e9my. Van Gogh, tuttavia, non ha ripreso fedelmente questa veduta notturna, bens\u00ec l'ha manipolata con mezzi plastici, interiorizzandola fino allo spasimo e trasformandola in una potente visione onirica in cui poter fare affiorare le sue emozioni, le sue paure, i suoi viaggi dell'anima. La \"Notte stellata\", pertanto, non offre all'osservatore un'immagine fedele della realt\u00e0, quanto una forma di \u00abespressione\u00bb di quest'ultima.\nL'immagine possiede una forza straordinaria. A sinistra la scena \u00e8 chiusa da un cipresso alto e severo che, stagliandosi contro il cielo notturno, agisce come un intermediario vegetale tra la terra e il cielo, tra la vita e la morte: pi\u00f9 che un albero sembrerebbe quasi una fiamma scura che divampa all'improvviso alla ricerca dell'infinito. A fianco del solitario cipresso troviamo un piccolo paesino - forse \u00e8 Saint-R\u00e9my, forse Nuenen, forse una reminiscenza del villaggio natio - che, disperdendosi su una vallata, sembra perduto nell'immensit\u00e0 del movimento cosmico che fluisce sopra di esso: i caseggiati sono generalmente bassi, fatta eccezione per l'acuminata cuspide di un campanile, che riprende la statuaria verticalit\u00e0 del cipresso e \u00absfida le forze della natura: \u00e8 un'antenna e un parafulmine insieme, una sorta di Tour Eiffel, la cui fascinazione \u00e8 sempre presente nelle vedute notturne dell'artista [...] sembra crepitare, carica di elettricit\u00e0\u00bb. A destra vigoreggia la ricca vegetazione degli ulivi, mentre sullo sfondo si estende il profilo diagonale e ondulato delle Alpilles, importante catena montuosa del Meridione francese.\nIl villaggio \u00e8 avvolto dal buio e dal sonno e rimanda nel suo complesso a un ideale di placida quiete. Il paesaggio, al contrario, rinvia esplicitamente alla grandiosa natura decantata a inizio secolo dal romantico Caspar David Friedrich, soprattutto con i monti retrostanti, come osservato dai critici d'arte Giorgio Cricco e Francesco di Teodoro:\nL'inquietudine dell'artista, poi, esplode nella porzione superiore della tela, quella relativa al cielo. Questi spazi cosmici sono rischiarati dalla luce aranciata della falce lunare, visibile in alto a destra, e dal quieto pulsare del pianeta Venere, anche conosciuto come \u00abstella del mattino\u00bb. Ma a catturare l'attenzione dell'osservatore sono soprattutto le stelle, che sembrano ruotare pericolosamente su s\u00e9 stesse in gorghi titanici e vorticosi, come se fossero meteore impazzite: ci\u00f2 \u00e8 particolarmente evidente nel vortice centrale, dove l'intervento di pennellate che cambiano ripetutamente direzione ne trasforma il romantico pulsare in uno spasmodico turbinio. Il movimento arcano degli astri, nonostante la sua tumultuosit\u00e0, \u00e8 infatti guidato da pennellate che, raggrumandosi e ispessendosi, distribuiscono la materia pittorica secondo irradiazioni circolari. La visione, poi, viene resa armoniosa dal mirabile contrasto presente tra l'ultramarino, i blu cobalto (tonalit\u00e0 costitutive del cielo) e i gialli indiano e di zinco (i quali, invece, vanno a tingere le stelle). \u00abIl colore, di consistenza molto fluida\u00bb osservano ancora Cricco e di Teodoro \u00ab\u00e8 steso con uno spessore minimo, a piccoli tocchi ravvicinati, lasciando qua e l\u00e0 spazi vuoti, dai quali si intravede anche la trama della tela sottostante che, in corrispondenza delle stelle, ne simula il tremolio. In questo modo il dipinto assume un tono brillante ma freddo allo stesso tempo, che restituisce l\u2019atmosfera rarefatta e quasi lattiginosa della notte stellata\u00bb.\nQuesto itinerario pittorico dagli accenti siderali ripropone l'inquietante consapevolezza di una solitudine desolata e di un animo smarrito e allucinato. La contemplazione di questo cielo stellato affascinante e terribile \u00e8 tutt'altro che idillica, ma vuole affrontare il mistero dell'universo e della drammatica vitalit\u00e0 del pittore, che non a caso ricorre a un segno pittorico materico, agitato, quasi aggressivo, che si smorza solo quando tratteggia le morbide ondulazioni delle Alpilles, le quali sono tra l'altro rimarcate da una spessa linea di contorno nera, che probabilmente intende sottolineare la loro appartenenza alla dimensione terrena. La potente raffigurazione del cielo, insieme al contrasto stridente tra i bagliori vibranti e infuocati degli astri e alla flebile luce emessa dalle luci del villaggio sottostante, sembra quasi voler delineare un confine individuabile tra van Gogh e il mondo, tra il \u00absentimento di fragilit\u00e0 e inconsistenza dell\u2019individuo [e] la sublime e soverchiante immensit\u00e0 del cosmo\u00bb (Carlo Bertelli). Cos\u00ec, in questo capolavoro dell'arte ottocentesca, i vertiginosi e drammatici tormenti di van Gogh trovano una delle loro pi\u00f9 belle e potenti raffigurazioni.\nAltri progetti.\n contenuto"}
{"id": "1160676", "revid": "486946", "url": "https://it.wikipedia.org/wiki?curid=1160676", "title": "Anborn", "text": ""}
{"id": "1160677", "revid": "486946", "url": "https://it.wikipedia.org/wiki?curid=1160677", "title": "Raminghi del sud", "text": ""}
{"id": "1160678", "revid": "486946", "url": "https://it.wikipedia.org/wiki?curid=1160678", "title": "Raminghi di Gondor", "text": ""}
{"id": "1160679", "revid": "486946", "url": "https://it.wikipedia.org/wiki?curid=1160679", "title": "Raminghi del Sud", "text": ""}
{"id": "1160681", "revid": "339392", "url": "https://it.wikipedia.org/wiki?curid=1160681", "title": "Campionato di calcio sudcoreano", "text": ""}
{"id": "1160682", "revid": "123889217", "url": "https://it.wikipedia.org/wiki?curid=1160682", "title": "John Doe", "text": "John Doe \u00e8 un nome usato solitamente nel gergo giuridico statunitense per indicare un uomo la cui reale identit\u00e0 \u00e8 sconosciuta o va mantenuta tale. Il suo equivalente femminile \u00e8 Jane Doe, mentre nel caso di bambini \u00e8 frequente l'uso di Baby Doe, anche se sono utilizzati i nomi Johnny Doe per i maschi e Janie Doe per le femmine.\nStoria.\nIl termine inglese \"Doe\" non sembra avere alcun significato peculiare (come nome comune, \"doe\" \u00e8 la femmina del cervo). Questo appellativo sarebbe stato usato per la prima volta al tempo di Edoardo III di Inghilterra durante una diatriba legale chiamata \"Acts of Ejectment\", nella quale, per comodit\u00e0, ci si riferiva ad un ipotetico proprietario terriero, col nome inventato di John Doe. Col tempo l'espressione cominci\u00f2 a essere usata per indicare una persona la cui identit\u00e0 \u00e8 sconosciuta, come ad esempio nel caso del ritrovamento di un cadavere non identificato fino al momento del suo riconoscimento.\nTermini analoghi.\nIn Italia \u00e8 l'equivalente di Ignoto o NN (dal latino \"nomen nescio\").\nNel Diritto romano, i nomi fittizi pi\u00f9 usati per esemplificare le applicazioni delle norme sono Aulo Agerio e Numerio Negidio."}
{"id": "1160684", "revid": "2014155", "url": "https://it.wikipedia.org/wiki?curid=1160684", "title": "Filippo Prospero di Spagna", "text": "Biografia.\nLa sua nascita fu accolta con grande gioia poich\u00e9, dalla morte del suo fratellastro, il principe Baltasar Carlos nel 1646, la casa reale spagnola mancava di eredi maschi: Felipe fu immediatamente designato Principe delle Asturie (il titolo riservato agli eredi al trono).\nIl bambino venne ritratto nel 1659 dal pittore di corte Diego Vel\u00e1zquez: il quadro riflette bene l'affetto e la tenerezza dei genitori, ma anche l'ansia cagionata dalla sua salute sempre precaria: sulla veste del bambino vi sono infatti applicati numerosi amuleti contro le malattie.\nLe speranze riposte nel principe Felipe vennero troncate nel 1661, quando egli mor\u00ec prematuramente all'et\u00e0 di 4 anni, solo pochi giorni prima della nascita del suo fratello minore Carlos, il futuro Carlo II di Spagna."}
{"id": "1160688", "revid": "1305772", "url": "https://it.wikipedia.org/wiki?curid=1160688", "title": "Vladimir Valerianovi\u010d Pribylovskij", "text": "Biografia.\nS\u00ec \u00e8 laureato presso il Dipartimento di storia medievale dell'Universit\u00e0 Statale di Mosca nel 1981 con specializzazione in studi bizantini. Negli anni 80 del novecento \u00e8 stato indagato dalle autorit\u00e0 sovietiche per diffusione di letteratura proibita. Nel 1993 \u00e8 divenuto presidente del think-tank di esperti denominato \"Centro di ricerca e informazione Panorama\"(). Dal novembre 2005 ha gestito il sito \"Anticompromat.ru\", che \u00e8 essenzialmente una raccolta di biografie di politici russi, scritte in buona parte da lui stesso (da non confondersi con \"Compromat.ru\" di Sergey Gorshkov). Il 28 marzo 2007, \"Anticompromat.ru\" \u00e8 stato chiuso. Tuttavia, il 31 marzo 2007 il sito \u00e8 stato trasferito presso un host in California ed \u00e8 ridiventato disponibile all'indirizzo \"Anticompromat.org\". Il 1\u00ba aprile delolo stesso anno, il suo mirror \u00e8 stato riaperto e anche l'URL originale \u00e8 di nuovo accessibile.\nIl 2 giugno 2007, agenti della polizia russa hanno perquisito l'abitazione di Vladimir Pribylovskij e hanno sequestrato due personal computer nei quali, tra l'altro, sarebbero state memorizzate le bozze dei due libri che Pribylovskij stava scrivendo su Vladimir Putin.\nVladimir Pribylovskij ha scritto, insieme con Jurij Georgievi\u010d Fel'\u0161tinskij, alcuni capitoli di \"Operazione Successore\", un libro sull'ascesa al potere di Vladimir Putin.\nIl suo corpo senza vita \u00e8 stato scoperto nel suo appartamento di Mosca nel gennaio 2016. Aveva 59 anni."}
{"id": "1160689", "revid": "22475", "url": "https://it.wikipedia.org/wiki?curid=1160689", "title": "Papagomys armandvillei", "text": "Il ratto gigante di Flores (Papagomys armandvillei ) \u00e8 un roditore della famiglia dei Muridi endemico dell'isola di Flores.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 400 e 435\u00a0mm, la lunghezza della coda tra 330 e 360\u00a0mm, la lunghezza del piede tra 81 e 88\u00a0mm e la lunghezza delle orecchie tra 26 e 31\u00a0mm.\nAspetto.\nIl corpo \u00e8 robusto ed \u00e8 rivestito di una pelliccia densa e ruvida, cosparsa densamente di peli spinosi lunghi 30\u201335\u00a0mm. Le parti superiori, incluso il dorso delle zampe, variano dal marrone scuro al bruno-rossiccio, pi\u00f9 scuro lungo la parte mediana della testa e della schiena, mentre le parti inferiori sono grigio pallido, con dei leggeri riflessi bruno-rossicci. La linea di demarcazione tra le due parti \u00e8 pi\u00f9 netta sul mento, la gola e sul dorso delle zampe. Le vibrisse sono lunghe e nere. Le orecchie sono piccole e rotonde, marroni scure e ricoperte finemente di piccoli peli brunastri. Le zampe anteriori sono corte e larghe. I piedi sono lunghi e larghi. Tutte le dita sono munite di artigli robusti. La coda \u00e8 pi\u00f9 corta della testa e del corpo, \u00e8 uniformemente bruno-nerastra con il terzo terminale generalmente bianco ed \u00e8 ricoperta da 6-7 anelli di grosse scaglie per centimetro.\nBiologia.\nComportamento.\n\u00c8 una specie terricola.\nAlimentazione.\nLa sua dentizione fa supporre una dieta a base di foglie, germogli, frutta e alcuni tipi di insetti.\nDistribuzione e habitat.\nQuesta specie \u00e8 diffusa sull'isola di Flores.\nVive probabilmente in diversi tipi di habitat, incluse aree alterate e le foreste rigenerate.\nStato di conservazione.\nLa IUCN Red List, considerato l'areale ristretto e la caccia a cui \u00e8 soggetta come fonte alimentare, classifica \"P.armandvillei\" come specie prossima alla minaccia (NT)."}
{"id": "1160693", "revid": "86341", "url": "https://it.wikipedia.org/wiki?curid=1160693", "title": "Trentino (quotidiano)", "text": "Il Trentino \u00e8 un giornale on-line della Provincia autonoma di Trento di propriet\u00e0 di GEDI Gruppo Editoriale e dal 2016 del Gruppo Editoriale Athesia. \nDescrizione.\nCondivide alcune pagine con l\"'Alto Adige\", della Provincia autonoma di Bolzano, con cui fino al 2000 formava la testata che si chiamava Alto Adige.\nLa sede principale \u00e8 a Trento in via Sanseverino, ma ha avuto redazioni anche a Rovereto e a Riva del Garda.\nCessazione pubblicazioni cartacee.\nIl 15 gennaio 2021 la Societ\u00e0 Editrice Tipografica Atesina ha annunciato, tramite il suo amministratore delegato Michl Ebner, che a partire dal 17 gennaio 2021 il \"Trentino\" cesser\u00e0 le pubblicazioni cartacee e proseguir\u00e0 solo online. La decisione ha riscosso ampie critiche nel mondo politico ed editoriale trentino, venendo meno con la scomparsa della storica testata un'importante voce della vita democratica locale."}
{"id": "1160694", "revid": "2196166", "url": "https://it.wikipedia.org/wiki?curid=1160694", "title": "Arco trionfale del Castel Nuovo", "text": "Larco trionfale marmoreo, che si trova all'ingresso del Castel Nuovo di Napoli (denominato localmente \"Maschio Angioino\"), fu eretto per volere di Alfonso d'Aragona che vi volle celebrare la conquista del Regno di Napoli nel 1443. La costruzione dell'arco di trionfo si inseriva nel rinnovamento architettonico dell'antica fortezza angioina, divenuta nuova sede della corte aragonese. Essa si realizz\u00f2 in due fasi, dal\n1452 al 1458 e dal 1465 al 1471.\nL'opera rappresenta il contributo di Napoli al Rinascimento italiano, soprattutto nel campo della scultura.\nPosto a enfatico ornamento trionfale, l'arco costituisce il monumentale ingresso alla nuova sede del sovrano, il Castel Nuovo, con l'intento di celebrare il trionfo del re Alfonso, emulando la gloria degli imperatori romani e ispirandosi dunque alle antiche tipologie della porta urbana e dell'arco trionfale dell'architettura romana.\nL'inserimento dell'arco nel Castel Nuovo.\nIl \"Chastiau neuf\" dei documenti angioini - nuovo rispetto all'antico castello normanno di Capuana, all'estremit\u00e0 opposta della citt\u00e0 - era stato la cittadella degli Angioini e, come tale, costituiva in Napoli il vero centro del potere regale, concentrato in un polo urbanistico alternativo formato dal porto e dai tre principali castelli ad esso adiacenti, Castel Capuano, Castel dell'Ovo, e lo stesso Castelnuovo. La ristrutturazione della reggia-fortezza angioina fu affidata all'architetto aragonese Guillem Sagrera, catalano originario di Maiorca e si svolse tra il 1453 e il 1479: quattro possenti torri furono realizzate inglobando le torri a pianta quadrata dell'edificio precedente e vi fu aggiunta una quinta torre costruita ex novo per meglio inquadrare l'accesso.\nUna serie di migliorie furono inoltre approntate alle difese del castello: il fossato precedente fu notevolmente ampliato, tanto da renderne impossibile l'attraversamento con un ponte levatoio; fu costruito quindi un pontone intermedio circolare con un potente rivellino che difendeva il castello, dal quale restava poi da attraversare uno spazio pi\u00f9 esiguo, senza bisogno di ricorrere ad un ponte levatoio.\nL'intento iniziale del re era stato di edificare un arco trionfale isolato, alla maniera degli imperatori romani, ma da questo primo proposito il re fu distolto per il timore che eventuali rivolte o attacchi esterni avrebbero potuto danneggiare il suo emblema, cos\u00ec che egli si risolse di spostarlo all'ingresso maggiormente protetto della nuova reggia.\nIl re chiam\u00f2 a corte sia artisti aragonesi (Bartolomeo Prats, Antonio Frabuch, Antonio Gomar), ma anche artisti e letterati protagonisti dell'Umanesimo quattrocentesco, come Gioviano Pontano, Lorenzo Valla, Parnormita, suo panegirista, e per la scultura Francesco Laurana e Domenico Gagini. Nella realizzazione del progetto dell'arco trionfale furono ugualmente coinvolti artisti di varia tendenza, come Pere Johan, Guillem Sagrera, Francesco Laurana, Domenico Gagini, Pietro di Martino da Milano, dalla cui collaborazione nacque una sintesi di influssi e modi.\nL'arco trionfale.\nIl tema dell'arco era quello della celebrazione della conquista del regno da parte del re Alfonso e del successo della dinastia. Il fregio collocato a coronamento dell'arco di passaggio inferiore raffigurava l'entrata del re in citt\u00e0 alla maniera degli antichi imperatori romani, sopra il suo carro, traendo ispirazione dalle analoghe opere della scultura romana e dalla porta di Federico II a Capua (1240), anch'esso ispirato dalla riproposizione dell'idea di sovranit\u00e0 imperiale romana.\nUna prima proposta progettuale fu disegnata, forse dal Pisanello, esponente del Gotico internazionale, presente a Napoli tra il 1447 e il 1454: il suo progetto proponeva gi\u00e0 la sovrapposizione di due arcate, incorniciate tuttavia da elementi gotici quali colonnine tortili, loggetta terminale ad archi a sesto acuto e coronamento con trina di piccole bifore, risultando aderente a schemi tardogotici pi\u00f9 che umanistico rinascimentali. La sovrapposizione degli elementi che ricordavano l'arco trionfale era peraltro propria delle epoche romanica e gotica, a partire dai protiri campionesi della met\u00e0 del XII secolo. In questo caso abbiamo pertanto tale ripetizione che rimanda all'idea di romanit\u00e0 rivisitata nel Medioevo, e una pi\u00f9 precisa serie di riferimenti archeologici relativi alla riscoperta dell'antichit\u00e0 in ambito umanistico. L'aggiornamento del progetto alle novit\u00e0 dell'architettura rinascimentale e il riferimento ai modelli imperiali romani furono introdotti forse da Francesco Laurana, sotto l'influenza determinante della nuova concezione albertiana; l'arco fu completato pi\u00f9 tardi da Pietro da Milano.\nL'arco fu edificato a breve distanza davanti alla nuova porta, gi\u00e0 realizzata nell'ambito del rifacimento aragonese della fortezza angioina, e l'insieme fu decorato da un omogeneo insieme di rilievi. Si \u00e8 anche ipotizzato che in origine lo spazio intermedio tra l'arco e la porta non dovesse essere coperto, permettendo l'ingresso della luce dall'alto ed evidenziando la separazione dell'arco dal resto del castello.\nLe sculture.\nIl ruolo principale nella decorazione fu svolto da Francesco Laurana, dalmata di nascita e di cultura veneziana, che si incaric\u00f2 di organizzare il lavoro di un insieme di scultori di diversa provenienza. Il Laurana fu direttamente autore della \"Madonna con Bambino\", poi trasferita nella cappella di Santa Barbara all'interno del castello. L'intervento del Laurana lo si individua ancora in molte parti del trionfo regale, nella figura della \"Giustizia\" tra le statue delle nicchie sopra l'arcata superiore, nei rilievi con l'ambasceria tunisina e con i trombettieri a cavallo.\nCon lui lavorarono artisti di formazione donatelliana (come Antonio di Chellino e Isaia da Pisa), lombardi (Paolo Taccone e Pietro da Milano), ticinesi (Domenico Gagini), o di quel filone cui si rifacevano soprattutto i ticinesi operanti in Genova, di tipo fiammingo borgognone che si era imposto dalla Spagna alla Provenza (Pere Joan). In questo contesto si rielaborarono le varie tendenze, da quelle del Rinascimento toscano, a quelle Oltralpine ed adriatico-veneziane, tutte volte alla riscoperta della classicit\u00e0.\nGi\u00e0 nel 1453 Pietro da Milano lavorava alla realizzazione dell'arco con Francesco Laurana e Paolo Romano; due anni dopo vi collaboravano anche Isaia da Pisa e Andrea dell'Aquila e, dal 1457, Antonio di Chellino e Domenico Gagini; nel 1458 l'opera era pressoch\u00e9 terminata.\nI rilievi dell'arco di trionfo rappresentano un evento storico, enfatizzato dal riferimento al trionfo imperiale romano: l'ingresso a Napoli del re Alfonso, celebrato il 26 febbraio del 1443 come vincitore di Renato d'Angi\u00f2, accuratamente preparato con un preciso cerimoniale elaborato dalla corte reale. Il corteo reale si era svolto tra la porta del Mercato, dove era stato realizzato un effimero arco di trionfo, e Castel Nuovo. Il re procedeva su un carro dorato condotto da quattro cavalli bianchi, preceduto dai musici a cavallo, da sette \"Virt\u00f9\" rappresentate da altrettanti cavalieri e da carri allegorici. Seguivano a piedi il principe ereditario e i nobili aragonesi e napoletani. Le sculture raffiguravano l'avvenimento storico arricchendolo di significati universali.\nIl rilievo del fregio centrale dell'arco inferiore raffigura il corteo trionfale di Alfonso, raffigurato come un imperatore, seduto sul carro condotto dalla Fortuna e circondato dai dignitari della sua corte. La gerarchia \u00e8 ribadita dalla collocazione delle figure del seguito su un registro inferiore a quello del sovrano. L'arco superiore avrebbe dovuto inquadrare la statua equestre del re aragonese, che Alfonso avrebbe voluto far eseguire dallo stesso Donatello, ma che non fu mai realizzata. Questa statua ricollegava la composizione alla tipologia del cenotafio, ribadita anche da altri richiami funerari: sottolineando il passaggio del sovrano ad un ambito di eternit\u00e0.\nL'arco superiore fu coronato da una serie di nicchie con statue sormontate da un timpano ad arco, che riprende i modi di Donatello (tempietto per l'altare di Sant'Antonio a Padova).\nL'influenza nella scultura.\nDalla loro opera nell'arco, Francesco Laurana, Paolo Romano e Pietro di Martino, diffusero l'impostazione rinascimentale nella scultura napoletana, nella quale si svilupp\u00f2 il gusto colto ed ornato del monumento. Si \u00e8 anche detto \u201cclima dell'arco\u201d il periodo di maggiore influenza esercitato dalle sculture realizzate per il Castel Nuovo. La scultura del Laurana venne da qui a proporsi come modello anche per la pittura, nell'affermazione di un Rinascimento italiano tale da superare l'arte fiamminga.\nTra gli artisti che trovano in questa opera la loro formazione definitiva deve citarsi Domenico Gagini, gi\u00e0 attivo a Genova e che in seguito diffuse le innovazioni della scultura rinascimentale in Sicilia."}
{"id": "1160696", "revid": "1149807", "url": "https://it.wikipedia.org/wiki?curid=1160696", "title": "Sampei", "text": " \u00e8 un manga di 65 \"tank\u014dbon\" realizzato da Takao Yaguchi a partire dal 1973, da cui \u00e8 stata tratta una serie anime nel 1980. L'anime \u00e8 giunto negli anni ottanta su canali regionali italiani, con il titolo Sampei o Sampei, il ragazzo pescatore.\nTrama.\nSanpei Mihira \u00e8 un ragazzo di circa tredici anni che ha una grande passione per la pesca. Attraversa il Giappone in lungo e in largo sempre alla ricerca di nuove sfide. In ogni episodio cerca di apprendere il maggior numero di tecniche e segreti per diventare un perfetto pescatore, grazie all'aiuto del nonno paterno Ippei Mihira, con il quale abita, e del suo misterioso maestro Gyoshin Ayukawa: quello che interessa maggiormente a Sanpei non \u00e8 tanto il successo nella pesca, ma la disciplina interiore per potersi migliorare. Ogni volta Sanpei vuole insegnare il saper perdere ed il saper accettare la superiorit\u00e0 degli avversari. Inoltre, la serie trasmette alcuni valori come il rispetto dell'ambiente soprattutto contro le distruzioni selvagge degli industriali e dei costruttori, l'amore per la natura, la possibilit\u00e0 di riscatto per chi ha sbagliato e l'origine sociale o familiare della malvagit\u00e0 di alcune persone.\nMedia.\nManga.\nIl manga \u00e8 stato scritto e disegnato da Takao Yaguchi e serializzato dal 1973 al 1983 sulla rivista \"Weekly Sh\u014dnen Magazine\". In seguito i vari capitoli sono stati raccolti in sessantacinque volumi \"tank\u014dbon\" pubblicati tra il 18 febbraio 1974 e il 16 maggio 1983.\nIn Italia il manga originale \u00e8 tuttora inedito.\n\"Sanpei ragazzo pescatore\".\nUna seconda serie intitolata sempre ad opera di Takao Yaguchi, \u00e8 stata serializzata dal 2002 al 2010 sulla rivista \"June\". In questa serie vengono raccontante delle nuove storie ambientate negli anni 2000, con i personaggi rimasti per\u00f2 giovani. I capitoli sono stati poi raccolti in dodici volumi \"tank\u014dbon\" pubblicati tra il 15 aprile 2002 ed il 17 maggio 2010.\nIn Italia la serie \u00e8 stata pubblicata da Edizioni Star Comics dal 22 giugno al 16 settembre 2004, interrompendosi al quarto volume della versione heisei. Una nuova edizione \u00e8 stata annunciata dallo stesso editore ad inizio luglio 2021 ed \u00e8 prevista per il 26 gennaio 2022.\nAnime.\nLa serie televisiva \u00e8 stata realizzata dalla Nippon Animation nel 1980 per un totale di 109 episodi. In Italia \u00e8 stato trasmesso per la prima volta nel 1982 su Retequattro e su varie emittenti locali. Negli anni novanta \u00e8 stato replicato sulle reti Videomusic e TMC, quest'ultima all'interno del programma \"Zap Zap\" con una nuova sigla ed intitolato Sampei, il nostro amico pescatore. Dal 1998 al 2005, \"Sampei\" \u00e8 stato il programma pi\u00f9 importante di Europa 7, con repliche frequenti in diverse fasce orarie. Dal 2005 per\u00f2 non \u00e8 pi\u00f9 stato trasmesso da nessun canale italiano.\nPer quanto riguarda la pubblicazione in home video, esistono tre versioni differenti: la prima prodotta dalla Mondo Home Entertainment durante gli anni 2000 (VHS e DVD in 18 volumi, ormai fuori catalogo), la seconda dalla Hobby &amp; Work dal 2008 (in 36 DVD); e la terza prodotta dalla Yamato Video a partire dal 2014 in varie edizioni, distribuita anche nelle edicole in allegato al quotidiano \"La Gazzetta dello Sport\".\nDoppiaggio.\nAltri doppiatori dell'edizione in italiano: Mario Milita, Fabrizio Manfredi, Carlo Croccolo, Giuliano Santi, Carlo Allegrini, Laura Boccanera, Giorgio Borghetti, Giorgio Locuratolo, Gastone Pescucci, Fabrizio Mazzotta, Riccardo Garrone, Sergio Matteucci, Francesca Palopoli\nFilm.\nNel 2009 usc\u00ec un lungometraggio live action diretto da Y\u014djir\u014d Takita ed intitolato , il quale funge da remake dell'anime."}
{"id": "1160697", "revid": "709565", "url": "https://it.wikipedia.org/wiki?curid=1160697", "title": "John Doe (fumetto)", "text": "John Doe \u00e8 un mensile a fumetti italiano edito dall'Eura Editoriale tra il 2002 e il 2012.\nGli ideatori della serie sono Roberto Recchioni e Lorenzo Bartoli, con il contributo di Massimo Carnevale per la caratterizzazione grafica dei personaggi e copertinista della serie, mentre tra i disegnatori vi sono Alessio Fortunato, Marco Farinelli e Walter Venturi, nonch\u00e9 Riccardo Burchielli (ora in prestito alla DC-Vertigo).\nIl personaggio.\nJohn Doe lavora per la \"Trapassati Inc.\", che si occupa della gestione della morte, e nella quale riveste un ruolo importante. Lavora alle dirette dipendenze della Morte, una donna bellissima dal sarcasmo pungente e i modi pratici, per la quale si occupa di risolvere i casi pi\u00f9 difficili.\nHa amato molte donne ma ora vive una relazione stabile con la sua compagna Tempo, che in effetti \u00e8 l'essenza del tempo, e grazie alla sua capacit\u00e0 di controllarlo ha aiutato il protagonista in molte occasioni.\nNelle sue avventure John Doe \u00e8 aiutato da molti personaggi, alcuni impiegati nella Trapassati, altri provenienti dal \"Regno\", un luogo al di fuori del tempo e dello spazio in cui vivono esseri immortali ed essenze come ad esempio Tempo, Guerra, Fame, Pestilenza, Ingenuit\u00e0 e un corpo di polizia formato da severi energumeni con poco cervello e modi violenti.\nNegli USA il nome \"John Doe\" \u00e8 usato per una vittima o un imputato sconosciuto o che si intende mantenere anonimo in un caso legale. \u00c8 inoltre il nome che viene attribuito d'ufficio ai cadaveri di sconosciuti.\nTrama.\nIspirati dalle serie televisive americane, gli autori hanno diviso la serie di \"John Doe\" in \"stagioni\".\nPrima stagione (numeri 1-24).\nJohn Doe \u00e8 l'ex direttore della \"Trapassati Inc.\" e braccio destro di \"Morte\". La Trapassati Inc. \u00e8 un'azienda che si occupa di gestire il decesso dei mortali secondo il destino imposto dalle \"Alte Sfere\" ed \u00e8 stata fondata da Morte e dagli altri tre cavalieri dell'Apocalisse (Guerra, Pestilenza e Fame). Il protagonista, accortosi di un falso in bilancio della societ\u00e0, che nasconde un ammanco di \"trapassati\", decide di far luce sulla vicenda, scoprendo che i quattro cavalieri, per organizzare il giorno del giudizio, lasciano in vita tutti i peggiori criminali della terra. John Doe decide allora di ostacolare il piano dei suoi superiori rubando la \"falce dell'olocausto\" (senza la quale non pu\u00f2 avvenire l'Armageddon) e inizia a fuggire per gli Stati Uniti d'America.\nSeconda stagione (numeri 25-48).\nJohn Doe, dopo varie vicissitudini, passa da inseguito ad inseguitore. Gli viene affidato il compito di essere la Morte e, da semplice essere umano, diviene una figura universale ed immortale. Morte diviene invece umana (col nome di M.) e partorisce Mordred, il figlio di John Doe. Mordred e sua madre, aiutati da Fame e Tempo, cercano di vendicarsi portando il caos. Per questa ragione Fato (il cui avatar ha le sembianze di un bambino) viene messo fuori gioco da un killer assoldato da Mordred, Pete il Nero.\nOra che Fato non pu\u00f2 pi\u00f9 controllare le sorti dell'uomo, ognuno \u00e8 diventato libero di decidere il proprio destino, raggiungendo l'autentico libero arbitrio.\nLe Alte Sfere, che governano l'universo in assenza del Grande Capo (ovvero Dio, ormai in vacanza da tempo), spingono perch\u00e9 John Doe riporti ordine ed elimini la minaccia costituita da Mordred e M.\nJohn pu\u00f2 contare sul valido aiuto del notaio Palomar, inviato delle Alte Sfere per controllare il lavoro del protagonista; Guerra, redivivo dopo essere stato annientato da John al termine della prima stagione; Leonida, killer esperto di armi e combattimento corpo a corpo; Autumn, che prese il suo posto alla \"Trapassati Inc.\" in sua assenza e che ora divide con lui lavoro e vita privata.\nA fine stagione John Doe viene allo scontro finale. Sta preparando il proprio matrimonio con Autumn e in un'atmosfera degna di Kill Bill, si giunge alla catarsi finale.\nAlla fine resteranno a terra ben quattro dei protagonisti: M., Autumn, il notaio Palomar e lo stesso John. Mordred diventa il padrone del destino.\nTerza stagione (numeri 50-77).\nDopo un numero di interludio (n. 49) si riprendono le file dell'universo di John Doe. Grazie a Pestilenza e Leonida, John ha la possibilit\u00e0 di rigenerarsi e tornare in vita. Ha perso la memoria e non sa cosa sia accaduto. Si sveglia trenta anni dopo la sua morte, in un mondo devastato da Mordred in cui nessun essere umano pu\u00f2 pi\u00f9 morire ma nemmeno dare alla luce nuove vite. E cos\u00ec torna sulla strada alla ricerca di se stesso. Al suo risveglio senza memoria si ritrova in un mondo post apocaliptico dove i vecchi restano vecchi, i giovani restano giovani e nessuno pu\u00f2 fare figli. La Trapassati Inc. \u00e8 ormai una piccola setta composta da Guerra, Pestilenza, Leonida e Rory (apparsa nel numero 32) che grazie alla sua pistola datagli da Hank The Junk riesce a dare la \"vera morte\" e si fa chiamare Jane Doe. dopo alcuni numeri con poca continuit\u00e0 dove John viaggia e trova un qualcosa di strano (come delle droghe, dei pazzi artisti e dottori che cercano di ridare la morte) viene alla luce un nuovo John Doe diviso in due, la parte umana senza memoria e quella \"demoniaca\" ovvero la morte presente nel numero 48 che vuole sopraffare il potere della sua parte umana. Le vicende si movimentano dal numero 58 (\"Vento divino\") dove John Doe incontra Guerra senza per\u00f2 ricordarlo: da questo punto in poi John viene a sapere dove si trova la Trapassati Inc. e dopo aver scoperto di chiamarsi John Doe decide di andarci per conoscere \"colei che pu\u00f2 dare la morte\" che tutti chiamano Jane Doe.\nQuarta stagione (numeri 78-100).\nLa pubblicazione riprende dopo un anno di interruzione dovuto al fallimento dell'editore.\nTrapassati Inc..\nLe storie del periodo in cui John rivestiva il ruolo di direttore alla Trapassati Inc. sono pubblicate sul settimanale Skorpio, edito sempre dall'Eura (e in monografico su \"I giganti dell'avventura\") e vedono il giovane protagonista, con la sua immancabile agenda alla mano (un manufatto mistico che riporta la causa e la data del decesso di tutti gli esseri umani), svolgere impeccabilmente il suo lavoro; la serie regolare, invece, inizia a partire dal momento in cui decide di abbandonare il suo incarico.\nGli albi.\nSerie regolare.\nLa seguente \u00e8 la lista degli albi della serie regolare di John Doe, narrativamente divisa in \"stagioni\" per volere degli autori, che hanno ripreso il termine dal linguaggio dei telefilm.\nFuori serie.\nIl personaggio appare nell'undicesimo albo di \"Detective Dante\", dal titolo \"Arriva John Doe\".\nNel settembre 2010 l'Editoriale Aurea riprende la pubblicazione del fumetto con un numero preparatorio intitolato \"Aspettando John Doe\", al cui interno \u00e8 presente una raccolta delle 77 precedenti copertine di Massimo Carnevale e brevi riassunti delle storie scritti da Roberto Recchioni e Lorenzo Bartoli.\nIl ritorno.\nNel settembre 2015 Roberto Recchioni annuncia il ritorno di John Doe; il mese successivo viene annunciata la ristampa integrale della prima stagione da parte di BAO Publishing.\nAltri media.\nNel 2005 John Doe \u00e8 diventato anche un gioco di ruolo edito dalla Raven Distribution di Bologna e scritto da Cristiano Brignola, Giovanni Di Pietro e Francesca Guidi. Il manuale permette di giocare avventure ambientate nell'universo narrativo del fumetto di Eura Editoriale.\nNel novembre 2014 arriva a teatro la pi\u00e8ce \"Ti presento John Doe\", prodotta da Isola Trovata, su un soggetto di Roberto Recchioni, la sceneggiatura \u00e8 affidata a Mauro Graiani e Francesco Bellomo, che si occupa anche della regia. John Doe viene interpretato da Alessandro Mario."}
{"id": "1160698", "revid": "106456", "url": "https://it.wikipedia.org/wiki?curid=1160698", "title": "Hoyerswerda", "text": "Hoyerswerda, in lusaziano superiore Wojerecy, in lusaziano inferiore \"W\u00f3rjejce\", \u00e8 una citt\u00e0 di abitanti della Sassonia, in Germania. Appartenente al circondario (\"Landkreis\") di Bautzen, Hoyerswerda si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nIl territorio comunale \u00e8 attraversato dal fiume Elster Nera.\nGeografia fisica.\n\u00c8 situata nella Lusazia, una regione dove, oltre al tedesco, \u00e8 diffusa la lingua sorba.\nHoyerswerda \u00e8 molto vicina al circondario dello Spree-Nei\u00dfe nel Brandeburgo, a meno di 20\u00a0km dalla citt\u00e0 di Spremberg.\nStoria.\nLa citt\u00e0, fino alla riforma circondariale della Sassonia, era extracircondariale, e targata HY. Dal 1\u00ba agosto 2008 \u00e8 entrata a far parte del circondario di Bautzen.\nAmministrazione.\nGemellaggi.\nHoyerswerda intrattiene \"relazioni intercittadine\" (\"St\u00e4dtebeziehung\") con:"}
{"id": "1160699", "revid": "122980632", "url": "https://it.wikipedia.org/wiki?curid=1160699", "title": "Artisti del clima dell'Arco", "text": "La realizzazione dell'apparato scultoreo dell'arco trionfale di ingresso al Castel Nuovo costituisce il laboratorio di formazione di vari artisti rinascimentali, che, dopo questa opera, lavorando in tutto il Regno di Napoli, riproporranno nell'Italia meridionale le innovazioni rinascimentali. Da qui si viene a parlare di un \"clima dell'arco\" per questa prima diffusione dei nuovi modi artistici.\nIl principale artista artefice dell'arco fu Francesco Laurana (1430 c. - 1502 c). Questo Laurana era originario della Dalmazia e la sua opera si ricollega alla corte di Urbino. La Dalmazia era stata in questo tardo Medioevo centro di diffusione di forme artistiche, nella scultura determinata dalla esportazione della pietra locale, attivit\u00e0 al seguito della quale si erano formati vari artisti operanti in Venezia ed in altri centri italiani. Come ad esempio l'omonimo Luciano Laurana operante ad Urbino assieme a Francesco.\nL'invenzione formale di Francesco Laurana.\nLa storiografia dell'arte classica, da Longhi ad Argan, evidenzia il contatto di Francesco Laurana con Urbino, dal quale l'artista dalmata avrebbe introdotto nella materia plastica del marmo le invenzioni formali di Piero della Francesca. Da qui Laurana riconduce nella scultura la resa del volume regolare, divenuto volume di luce rapportabile ad un'impostazione geometrica esplicitata. Dal ritratto pierfranceschiano nasce l'invenzione del busto-ritratto tradotto nei termini scultorei nelle opere commissionate dagli Aragonesi, ad esempio nel famoso ritratto di Eleonora d'Aragona. In questo caso di Piero della Francesca \u00e8 l'invenzione della composizione geometricamente impostata, dai volumi regolari, con l'esplicito intento di tenere la continuit\u00e0 dei piani, quasi annullando il chiaroscuro per la resa di una superficie-luce.\nTuttavia la questione della trasmissione di questi modi da Piero della Francesca a Francesco Laurana resta controversa. La storiografia sino ad Argan voleva Laurana impegnato nel cantiere di Urbino assieme a Luciano Laurana, ma la cosa non \u00e8 certa, e l'arrivo di Francesco Laurana a queste forme \u00e8 successivo all'intervento nell'arco di Castel Nuovo. In Castel Nuovo abbiamo un tipo di immagine che, pur rinascimentale, risente in parte del clima gotico. Francesco Laurana dopo questo lavoro si trasferisce per un certo periodo alla corte del concorrente di Alfonso d'Aragona, Renato d'Angi\u00f2, in Provenza, in un ambiente dove vige il Gotico Internazionale con i suoi modi che mirano, per vie differenti, alla resa nei ritratti di una superficie aristocraticamente e geometricamente luminosa. Infine Francesco Laurana si trasferisce di nuovo nel Regno Aragonese dell'Italia Meridionale dove la sua fama \u00e8 dovuta all'opera resa nell'arco di Castel Nuovo. Risiede in Sicilia, a Partanna e a Sciacca; in quest'ultima cittadina realizza con il lombardo Pietro de Bontate il portale della chiesa di Santa Margherita, portato a termine dai suoi collaboratori e da artisti locali. Ancora realizza la cappella Mastrantonio in San Francesco di Palermo. Di queste opere il portale di Santa Margherita mostra un Rinascimento che ritorna al tardo Gotico, mentre le sculture per la Cappella Mastrantonio restano vicine ai modi dell'Arco di Castel Nuovo. Manca per\u00f2 la definizione ultima della superficie luminosa, che sar\u00e0 raggiunta poco dopo. Nel caso taluni studiosi avanzano l'ipotesi che ci\u00f2 avvenga da Antonello da Messina a Francesco Laurana anzich\u00e9 viceversa, come aveva pensato il Longhi. Antonello da Messina era stato a Venezia, ad Urbino dove aveva conosciuto l'opera di Piero della Francesca, gli era nota l'arte fiamminga con le sue possibilit\u00e0 nella resa della luce. Antonello era poi a Noto contemporaneamente a Francesco Laurana. Da cui le ipotesi che riconducono lo stile ultimo di Laurana all'esempio di Antonello, e a favora di queste ipotesi l'invenzione delle superfici aristocratiche e perfette esemplificate dal ritratto di Eleonora d'Aragona sono di poco successive.\nFrancesco Laurana e gli artisti formatisi presso di lui in Meridione.\nIn Sicilia Laurana si trova a lavorare per Carlo Luna, a Sciacca. Carlo Luna, dei Conti Luna, era nipote di Artale Luna, personaggio legato alla corte Aragonese. Lavora poi anche a Partanna dove, nel 1468 l'artista opera per la famiglia dei principi Grifeo: realizza lo stemma gentilizio posto nella corte del Castello Grifeo, sopra il portale della Sala delle feste o Sala del trono; in Sicilia. Questa serie di sculture, escluso lo stemma Grifeo, \u00e8 scomparsa ormai da tempo.\nTra i suoi committenti \u00e8 poi Pietro Speciale, per il quale Laurana esegue un busto ritratto , in San Francesco a Palermo. In seguito lo scultore si sposta a Napoli dove esegue, tra le sue molte statue, la grandiosa Madonna col Bambino per Sant\u2019Agostino alla Zecca ed una Madonna in Santa Maria Materdomini.\nL'influsso del Laurana ag\u00ec soprattutto su Domenico Gagini, scultore ticinese, ma operante soprattutto in Genova come altri membri della sua famiglia, e poi attivo dal 1463 in Sicilia, dove rimane tutta la vita. La sua numerosa casata di artisti ebbe allora il compito di divulgare le invenzioni del suo maggior esponente nella scultura. Da qui le invenzioni del Castel Nuovo si diramarono in Sicilia, rinnovando la cultura artistica dell'isola, emancipandola dal fiamminghismo napoletano e spagnolo, ad esempio nelle sculture che Domenico Gagini lascia in San Domenico a Palermo. A Napoli l'artista ticinese lascia il raffinato portale della Cappella di Santa Barbara in Castel Nuovo, e una Madonna nella cripta della Santissima Annunziata.\nTommaso Malvito, collaboratore del Laurana a Marsiglia, tramand\u00f2 i nuovi modi al figlio Gian Tommaso, che nella Cappella del Succorpo del Duomo di Napoli scolp\u00ec la statua del cardinale Oliviero Carafa orante.\nIl clima dell'arco oltre a dare un indirizzo stilistico faceva accorrere a Napoli artisti rinascimentali dalle altre parti d'Italia per tutto il XIV secolo. Nel 1471 vi si trovava Jacopo della Pila, forse milanese, ma formato sull'esempio romano di Mino da Fiesole; nel 1485 Giuliano da Maiano che edific\u00f2 e decor\u00f2 la Porta Capuana, una delle pi\u00f9 bella porte urbiche ad arco trionfale del Quattrocento. Nella Chiesa di Monteoliveto operano vari artisti: nel 1475 Bernardo Rossellino vi esegue l'altare Piccolomini e il monumento a Maria d'Aragona, compiuto poi da Benedetto da Maiano; Benedetto da Maiano nel 1489 l'altare della cappella Mastrogiudice, sintesi delle tendenze pittoricistiche nella plastica toscana; il modenese Guido Mazzoni il busto di Ferrante d'Aragona (Museo Nazionale di Capodimonte) e il grande complesso di figure di terracotta raffiguranti il \"Compianto sul Cristo morto\".\nLe innovazioni del Laurana vengono ad accordare anche quelle di artefici legati alla tradizione internazionale tardo gotica: Pietro e Giovanni Alamanno autori di sculture lignee e complessi presepiali, che sanno inserire elementi mediamente lauraneschi sugli schemi formali transalpini.\nNon compaiono nomi di artisti locali napoletani di rilievo in questo clima dell'arco, restando improbabile fosse partenopeo Mino del Reame, peraltro forse identificabile con Jacopo della Pila. La scultura napoletana del Quattrocento vive pertanto esclusivamente dell'apporto di artefici esterni, provenienti da altri centri della penisola. Solo nel secolo successivo da questo clima di reazioni rinascimentali sarebbe venuta l'attivit\u00e0 di Giovanni Merliano da Nola e Girolamo Santacroce, la cui arte va per\u00f2 ancora raccordata ai suggerimenti degli scultori spagnoli Bartolom\u00e9 Ord\u00f3\u00f1ez e Diego de Silo\u00e9."}
{"id": "1160701", "revid": "59975", "url": "https://it.wikipedia.org/wiki?curid=1160701", "title": "GNR Lies", "text": ""}
{"id": "1160702", "revid": "599013", "url": "https://it.wikipedia.org/wiki?curid=1160702", "title": "Bianca Compagnia", "text": "La Bianca Compagnia \u00e8 un'organizzazione di Arda, l'universo immaginario fantasy creato dallo scrittore inglese J.R.R. Tolkien.\nStoria.\nFu istituita dopo la sua incoronazione da Re Elessar, affinch\u00e9 costituisse la guardia personale di Faramir, Primo Principe dell'Ithilien.\nEra, probabilmente, formata essenzialmente da Raminghi dell'Ithilien, che vollero restare accanto al loro capitano anche dopo che il Re ebbe disgregato il gruppo dei Dunedain. \nA capo della Compagnia fu posto Beregond."}
{"id": "1160703", "revid": "6923", "url": "https://it.wikipedia.org/wiki?curid=1160703", "title": "Polska Agencja Prasowa", "text": "La Polska Agencja Prasowa, generalmente indicata con l'acronimo Pap, \u00e8 l'agenzia di stampa nazionale polacca.\nFu fondata nel 1944 dai comunisti polacchi come alternativa alla gi\u00e0 esistente Polsk\u0105 Agencj\u0119 Telegraficzn\u0105 (Pat), l'agenzia rimasta sotto il controllo del governo polacco in esilio. Istituzione governativa in epoca comunista, dopo la caduta del regime \u00e8 stata riformata, anche includendo in essa la Pat. Tra i suoi collaboratori pi\u00f9 noti, il giornalista Ryszard Kapu\u015bci\u0144ski."}
{"id": "1160705", "revid": "977683", "url": "https://it.wikipedia.org/wiki?curid=1160705", "title": "Zoo di Napoli", "text": "Lo zoo di Napoli \u00e8 un giardino zoologico italiano.\nStoria.\nStoria.\nLo zoo nasce nel 1940, ma a causa della seconda guerra mondiale viene aperto permanentemente al pubblico solo nel 1949, grazie a Franco Cuneo ed Angelo Lombardi, nell'area della Mostra d'Oltremare. Verr\u00e0 considerato per oltre un quarto di secolo un luogo ideale in cui condurre ricerche scientifiche, assumendo fama in tutta Europa, dato che ospitava numerosi animali rari e vantava, in aggiunta, una pregevole collezione botanica ed un patrimonio artistico di grande interesse e valore (merito dell'intervento di Luigi Piccinato). Tra i maggiori risultati del parco faunistico figurano le prime nascite di saltarupe e di avvoltoio reale al mondo, di gerenuk in Europa e di rinoceronte nero in Italia. Nonostante i trascorsi senz'altro importanti, negli anni ottanta inizia per lo zoo una fase difficile della sua storia. L'area verr\u00e0 colpita da abbandono e degrado a causa dei debiti accumulati dalla societ\u00e0 che lo gestiva, e lo Zoo di Napoli chiuder\u00e0 nel settembre 2003. Subito dopo la chiusura si registra nello zoo una moria di animali a causa della mancanza di cibo, spazio ed acqua. Pi\u00f9 avanti lo zoo va in gestione alla societ\u00e0 Park and Leusure proprietaria del parco Edenlandia, dopo un lungo periodo di crisi e abbandono.\nStoria recente.\nNel corso del 2009, sia in maggio che in settembre, sono nati diversi cuccioli di leone; in seguito a queste nascite, lo zoo ha iniziato a dare il suo contributo al progetto di recupero del leone asiatico, oltre a quello del salvataggio della capra napoletana a cui aveva gi\u00e0 aderito. Nello zoo dal 2008 non vi sono pi\u00f9 giraffe, mentre l'ultima otaria presente \u00e8 deceduta nel 2010. Nel 2011 fallisce il progetto che mirava alla creazione di un grande \"family park\", integrando lo zoo con Edenlandia. Inizia cos\u00ec un nuovo lungo periodo di abbandono e degrado, mancano cibo per gli animali e soldi per mandare avanti la struttura.\nIl 2 ottobre 2013 l'imprenditore napoletano Francesco Floro Flores ha rilevato il giardino zoologico dopo il lungo periodo di abbandono e degrado, promettendo di trasformarlo in un bioparco. A inizio 2016 arrivano allo zoo esemplari che mancavano da anni come giraffe, elefanti, ippopotami e il coccodrillo del Nilo.\nRestauri.\nA seguito della nuova gestione, lo zoo di Napoli ha apportato numerosi cambiamenti alle strutture e alle aree del parco, per adeguarsi alle nuove normative per gli zoo e i giardini zoologici. Il rinnovo e l'apertura della nuova fattoria, ha permesso di recuperare aree in stato di degrado e abbandono. La nuova area copre una superficie di circa 7000 metri quadri, all'interno della quale sono presenti circa 13 recinti destinati a specie diverse di animali d'allevamento. L'area restaurata presenta anche alcuni laghetti in cui sono presenti alcune specie di tartarughe.\nNell'autunno 2015, la \"casa degli elefanti\" venne riqualificata per dare pi\u00f9 spazio agli animali. Nel dicembre 2015, il parco inaugura la nuova area \"Regno delle Tigri\", un'area recintata di 3500 metri quadri per le tigri storiche dello zoo, originariamente tenute in gabbie non adeguate alle loro esigenze, e per i nuovi esemplari di tigre di Sumatra. Nell'ottobre 2021, lo zoo ha accolto una coppia di giaguari, di cui un esemplare melanico, divenendo attualmente l'unico zoo italiano ad ospitare una coppia riproduttrice di questi animali. \nIl prossim\u00f2 progetto dello zoo \u00e8 quello di riqualificare la vecchia e fatiscente area degli scimpanz\u00e9 e riportare la specie allo zoo dopo che gli ultimi esemplari erano stati portati via prima che la nuova propriet\u00e0 ne prendesse la gestione. A tale progetto, lo zoo ha indetto un crowfunding per la riqualificazione e la costruzione di un nuovo reparto a norma per la specie.\nLo zoo.\nLo zoo, dopo aver attraversato un lungo processo di restauro, ha acquisito nuove aree dedicate agli animali e rispondenti agli standard qualitativi europei che sono state edificate o riadattate nel triennio 2014-2016. Sono state riprese negli ultimi anni 2010 molte attivit\u00e0 didattiche rivolte in particolare ai bambini. Numerose sono state le nascite tra gli animali, come pure i numerosi arrivi da altre strutture zoologiche. Sono visibili numerose aree, in parte riqualificate dalle precedenti strutture:"}
{"id": "1160706", "revid": "767487", "url": "https://it.wikipedia.org/wiki?curid=1160706", "title": "Desert Blue", "text": "Desert Blue \u00e8 un film indipendente del 1998 scritto e diretto da Morgan J. Freeman."}
{"id": "1160708", "revid": "122959212", "url": "https://it.wikipedia.org/wiki?curid=1160708", "title": "Ligat ha'Al", "text": "La Ligat ha'Al (, \"Super Lega\"), ufficialmente \"Ligat Japanika\" () per ragioni di sponsorizzazione, \u00e8 il massimo livello professionistico del campionato israeliano di calcio, controllato dalla Federazione calcistica d'Israele.\nIl torneo fu istituito alla vigilia della stagione 1999-2000, allorch\u00e9 la Liga Leumit (fino a quel momento la prima divisione) fu trasformata in seconda serie.\nLa massima divisione, considerate anche le stagioni disputate anteriormente all'istituzione della Ligat ha'Al, ha visto la vittoria di 14 squadre diverse. Il club pi\u00f9 titolato \u00e8 il , vincitore di 22 edizioni.\nConsiderando, invece, le sole stagioni di Ligat ha'Al, sono 6 le squadre fregiatesi del titolo nazionale; di queste, il club con il maggior numero di successi \u00e8 il , con 8 affermazioni (su 13 totali).\nFormula.\nA partire dalla stagione 2012-2013, le 14 squadre della Liga ha'Al si affrontano in una stagione regolare, consistente in un girone all'italiana con partite di andata e ritorno. Al termine della stagione regolare, le squadre sono suddivise in due gironi all'italiana, con partite di sola andata:\nSia nei play-off che nei play-out, le squadre ripartono con gli stessi punti ottenuti nella stagione regolare.\nLa squadra che vince i play-off \u00e8 campione nazionale e si qualifica alla Champions League della stagione seguente. Quelle che, invece, giungono al secondo e al terzo posto dei play-off si qualificano alla successiva Europa League, unitamente alla squadra vincitrice della Coppa di Stato; qualora quest'ultima sia anche una delle squadre classificatesi a uno dei primi tre posti dei play-off, si qualifica all'Europa League anche la quarta classicata. Il numero delle squadre che si qualificano alle coppe calcistiche europee e il loro accesso ai turni preliminari o, eventualmente, alla prima fase dipendono in ogni caso dal posizionamento del campionato israeliano nell'apposito ranking UEFA.\nNei play-out, infine, le squadre che si classificano agli ultimi due posti sono retrocesse in Liga Leumit.\nSquadre.\nStagione 2021-2022.\nPartecipazioni per squadra.\nSono 29 le squadre ad aver preso parte alle 22 stagioni di Ligat ha'Al dal 1999-2000 al 2021-2022 (in grassetto, le squadre attualmente militanti in Ligat ha'Al):"}
{"id": "1160710", "revid": "599013", "url": "https://it.wikipedia.org/wiki?curid=1160710", "title": "R\u00f3gvi Jacobsen", "text": "Carriera.\nClub.\nDopo gli inizi nella squadra del K\u00cd Klaksv\u00edk, nel 2000 venne acquistato dall'HB T\u00f3rshavn. Nel 2004 pass\u00f2 al KR Reykjav\u00edk, squadra islandese, dove rimase per due stagioni. Dopo una stagione in Danimarca col S\u00f8nderjyskE, nel 2006 torn\u00f2 nell'HB. Acquistato dai norvegesi dell'H\u00f8dd (squadra militante nella seconda divisione) a inizio 2008, segn\u00f2 il suo primo gol all'esordio. In estate fece ritorno in patria, prima nel K\u00cd Klaksv\u00edk e poi nel \u00cdF Fuglafj\u00f8r\u00f0ur. Si ritir\u00f2 nel 2011, a causa di un grave infortunio.\nNazionale.\nFece il suo esordio in Nazionale il 18 agosto 1999 nella partita F\u00e6r \u00d8er-Islanda (0-1). Nel 2007 and\u00f2 in gol dell'1-2 nella partita F\u00e6r \u00d8er-Italia, segnando a Gianluigi Buffon. Questo gol gli permise di ricevere varie offerte da squadre svedesi e norvegesi, che per\u00f2 declin\u00f2, non volendosi allontanare eccessivamente da casa. Successivamente si ripet\u00e9 segnando di testa il gol del 3-1 nella partita di ritorno giocata a Modena. Oltre a quei gol, and\u00f2 a segno anche contro la Georgia e contro la Lituania, mettendo a segno la totalit\u00e0 dei gol della selezione faroese nella fase di qualificazione agli Europei 2008."}
{"id": "1160711", "revid": "767487", "url": "https://it.wikipedia.org/wiki?curid=1160711", "title": "John Frederick Lewis", "text": "Biografia.\nVissuto in Spagna tra il 1832 e il 1834, si trasfer\u00ec al Cairo nel 1841 rimanendoci fino al 1850 e producendovi alcuni tra i suoi dipinti pi\u00f9 noti, tra cui \"The Harem of a Mameluke Bey, Cairo: The Introduction of an Abyssinian Slave\", meglio noto come \"The Hhareem\". Tornato in Inghilterra nel 1851, continu\u00f2 a lungo a lavorare sugli schizzi presi durante la sua permanenza egiziana.\nLewis fu membro della Royal Academy, dal 1859."}
{"id": "1160714", "revid": "767487", "url": "https://it.wikipedia.org/wiki?curid=1160714", "title": "Gianna e le altre...", "text": "Gianna e le altre... \u00e8 un album di Rino Gaetano pubblicato nel 1990. Contiene, oltre ai suoi singoli e altri brani della sua discografia, la versione integrale di \"Ma il cielo \u00e8 sempre pi\u00f9 blu\" (inizialmente racchiusa nelle due facciate del singolo del 1975) e due inediti che avrebbero fatto parte del settimo album di Rino: \"Solo con io\" e \"Le beatitudini\" sono indicate, tra le note del disco, come esecuzioni \"live\", anche se l'ascolto non sembra confermarlo (non ci sono effetti dal vivo)."}
{"id": "1160715", "revid": "38120", "url": "https://it.wikipedia.org/wiki?curid=1160715", "title": "Gianna e le altre", "text": ""}
{"id": "1160716", "revid": "63727", "url": "https://it.wikipedia.org/wiki?curid=1160716", "title": "Peugeot Lion 6HP Type BP1 e B3P1 &quot;Beb\u00e8&quot;", "text": ""}
{"id": "1160718", "revid": "107986799", "url": "https://it.wikipedia.org/wiki?curid=1160718", "title": "Chanchim", "text": "Chanchim, o Canchim, \u00e8 una razza bovina brasiliana.\nHa avuto origine nel Brasile centrale attraverso l'incrocio fra lo zeb\u00f9 (\"Bos taurus indicus\"), introdotto nel paese agli inizi del XX secolo, e la vacca (\"Bos taurus taurus\") di razza Charolaise, introdotta in Brasile nel XVIII secolo: in particolare, possiede i 5/8 di geni di Charolais, ed i 3/8 di geni di zeb\u00f9.\nNonostante sia meno produttiva delle razze vaccine comuni, il chanchim \u00e8 molto pi\u00f9 resistente al caldo, all'umidit\u00e0 ed alle malattie tropicali: questo ne fa un animale d'allevamento molto adatto ai climi del Brasile centrale."}
{"id": "1160719", "revid": "1876278", "url": "https://it.wikipedia.org/wiki?curid=1160719", "title": "Marina di Carrara", "text": "Marina di Carrara \u00e8 una localit\u00e0 balneare della costa apuana, frazione del comune di Carrara, nota come localit\u00e0 di villeggiatura. La frazione fa parte di un agglomerato urbano intervallato da pinete e parchi, che si estende senza soluzione di continuit\u00e0 tra il mare e il centro di Avenza, dove si trova la stazione ferroviaria di Carrara-Avenza, mentre a ovest si salda alla localit\u00e0 ligure di Marinella di Sarzana.\nStoria.\nMarina di Carrara, in passato conosciuta come Marina di Avenza, nacque per volont\u00e0 del Duca di Modena Francesco III. I primi tentativi di costruire un sicuro scalo alla Marina di Avenza risalgono al XVIII secolo e furono compiuti dagli Estensi, che incaricarono delle rilevazioni e del progetto l'inglese ing. Aschenden, inviato direttamente dal Governo Britannico al quale Francesco III aveva chiesto finanziamenti. \nGli avversi eventi storici non permisero la realizzazione dell'opera, ma i Duchi di Modena non desisterono dal tentativo di vitalizzare il litorale carrarese nel quale essi avevano il solo sbocco al mare; nel 1833 il governo fece predisporre una sommaria lottizzazione della zona litoranea ed assegn\u00f2, gratuitamente, i terreni fabbricabili. \nMalgrado queste \u00abincentivazioni\u00bb, per\u00f2, lo sviluppo demografico ristagnava ed altrettanto avveniva per le strutture necessarie all'imbarco dei marmi: la piccola flotta estense continuava ad essere senza un porto e senza un attracco sufficientemente sicuro.\nFu un inglese, l'industriale Guglielmo Walton, attivo per moltissimi anni a Carrara, che nel 1851 fece progettare e costruire la prima grande struttura pre-portuale: un lungo pontile caricatore che permetteva, finalmente, l'attracco abbastanza agevole delle navi. L'intensificazione dei traffici favor\u00ec, naturalmente, anche lo sviluppo demografico: un segno delle nuove esigenze legate a questo aspetto della realt\u00e0 fu la costruzione di una grande chiesa parrocchiale, iniziata nel 1857 ed ultimata molti anni dopo. \nSociet\u00e0.\nEvoluzione demografica.\nMarina di Carrara include un'area di 4,97\u00a0km\u00b2 sui quali vive una popolazione di circa unit\u00e0: questo dato, in continuo aumento, riflette da s\u00e9 l'espansione del nucleo a mare.\nSe si considera che nel 1881, quando venne censita per la prima volta come entit\u00e0 demografica a s\u00e9 stante, Marina di Carrara contava appena 1.590 abitanti, si pu\u00f2 misurare con maggior efficacia la rapidit\u00e0 del suo sviluppo.\n\u00c8 soltanto dal dopoguerra, per\u00f2, che si \u00e8 assistito ad un vero boom demografico, favorito anche dalla migrazione della popolazione residente nei paesi a monte.\nIl paese.\nDa ponente a levante, tra la zona portuale e il confine con la Liguria, il paese dispone di un'ampia spiaggia sabbiosa attrezzata con ombrelloni e cabine, che per la maggior parte dell'estensione \u00e8 gestita da stabilimenti balneari privati.\nIl tessuto urbano \u00e8 intervallato da ampie pinete, tipiche delle citt\u00e0 costiere della Versilia, ed il Comune di Carrara ha un progetto molto ambizioso per rendere parco la zona di Villa Ceci, un'antica residenza di fine ottocento, immersa in un'estesa area verde.\nDal punto di vista industriale da segnalare sono i Nuovi Cantieri Apuania, che da svariati anni si sono specializzati nella costruzione di cruise ferry, raggiungendo livelli di eccellenza.\nDi notevole interesse dal punto di vista turistico \u00e8 il Club Nautico, che nel tempo ha sfornato delle importanti personalit\u00e0 della vela: . \u00c8 un punto di approdo facilmente raggiungibile ed attrezzato. Rilevanti anche alcune costruzioni del XX secolo, come Villa Giampaoli, Condominio di via Venezia e il Condominio Squassoni a ridosso tra Via Nuova del Mercato, oggi Via Fiorillo, e Via Nazario Sauro, l'antica Via delle Capanne. Vi \u00e8 poi, all'ingresso del porto, il monumento dedicato al \"buscaiol\" (lavorante alla giornata, normalmente addetto a lavori pesanti nel porto o nelle cave di marmo).\nA Marina di Carrara si trova un imponente complesso fieristico in grado di ospitare mostre e rassegne di ogni genere, compresa la September Fest alla quale partecipa una delegazione di Ingolstadt, cittadina bavarese gemellata con Carrara.\nNel 1977 vi si svolse una puntata di Giochi senza frontiere.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, la famiglia Sgatti nascose e protesse dalla deportazione nella propria casa a Marina di Carrara un ragazzo tredicenne ebreo, figlio degli amici milanesi Vitta, facendolo passare per un profugo fuggito dalle zone di guerra del Sud Italia. Per questo impegno di solidariet\u00e0, il 14 dicembre 1981, l'Istituto Yad Vashem di Gerusalemme ha conferito l'alta onorificenza dei giusti tra le nazioni ai coniugi Alessandro e Irina Sgatti e alla loro figlia Luce Sgatti Vannucci.\nInfrastrutture e trasporti.\nStrade.\nUn reticolo stradale regolare serve l'abitato di Marina, che vede quale lungomare l'asse formato dai viali Cristoforo Colombo e Giovanni da Verrazzano.\nMarina di Carrara \u00e8 posta nelle immediate vicinanze del casello di Carrara, lungo l'autostrada A12.\nMobilit\u00e0 urbana.\nLa rete di trasporto pubblico della zona \u00e8 gestita dalla societ\u00e0 CTT Nord.\nIn passato, fra il 1915 ed il 1955, \u00e8 esistita una linea tranviaria di collegamento con Avenza e Carrara, realizzata contestualmente al viale XX Settembre, sostituita poi da una linea filoviaria prolungata verso Marinella di Sarzana, che fu a sua volta soppressa nel 1985. La linea ferrotramviaria \"Filobus\" era mossa dall'elettricit\u00e0 fornita da un motore di un sommergibile ancora presente ,ma non pi\u00f9 operativo all'interno della struttura ex CAT di Avenza."}
{"id": "1160720", "revid": "131358", "url": "https://it.wikipedia.org/wiki?curid=1160720", "title": "Berliner FC Dynamo", "text": ""}
{"id": "1160721", "revid": "1921867", "url": "https://it.wikipedia.org/wiki?curid=1160721", "title": "Crawling", "text": "Crawling \u00e8 un singolo del gruppo musicale statunitense Linkin Park, pubblicato il 1\u00ba maggio 2001 come secondo estratto dal primo album in studio \"Hybrid Theory\".\nNel 2002 il singolo ha vinto il Grammy Award alla miglior interpretazione hard rock.\nDescrizione.\nIl brano nacque dalla rielaborazione della parte finale di \"Blue\", brano rap rock realizzato nel 1998 durante le registrazioni di \"Hybrid Theory\" ma in seguito scartato, come spiegato dal rapper Mike Shinoda all'interno dell'EP \"Underground Eleven\", nel quale il demo \u00e8 presente: \nIl testo del brano accenna al passato difficile del cantante Chester Bennington, in particolare al suo mancato controllo in termini di droghe e alcol, ed \u00e8 cantato quasi interamente da quest'ultimo, con Mike Shinoda che ripete soltanto alcune frasi poco prima del ritornello.\nAltre versioni e cover.\n\"Crawling\" \u00e8 stata remixata da Shinoda con il titolo \"Krwlng\" per l'album di remix \"Reanimation\", pubblicato nel 2002. Questa versione \u00e8 caratterizzata da una lunga introduzione composta da un violino e da un violoncello, curata dal bassista Phoenix. A questa versione ha partecipato anche Aaron Lewis degli Staind.\nLa versione originale inoltre \u00e8 stata reinterpretata dal gruppo musicale tedesco Angelzoom nel 2004. In seguito alla morte di Bennington, avvenuta il 20 luglio 2017, il brano \u00e8 stato reinterpretato dal vivo dai Coldplay in sua memoria. Durante il concerto tributo a Bennington tenuto a Los Angeles i Linkin Park hanno eseguito il brano insieme a Zedd alla batteria e Oliver Sykes dei Bring Me the Horizon alla voce.\nVideo musicale.\nIl video, diretto dai fratelli Strause, mostra la storia di una ragazza vittima di violenze (interpretata dalla modella Katelyn Rosaasen). Nel video appare per la prima volta il bassista Phoenix, tornato nei Linkin Park a novembre 2000. Inoltre \u00e8 possibile vedere Shinoda suonare la chitarra elettrica, sebbene nella versione in studio tutte le parti di chitarra siano state eseguite dal solo Brad Delson.\nIl 4 dicembre 2017 i Linkin Park hanno pubblicato il video della versione dal vivo tratta dal loro terzo album dal vivo \"One More Light Live\", diretto da Mark Fiore e girato in bianco e nero; tale versione differisce dalla versione originale in quanto viene eseguita dai soli Bennington alla voce e Shinoda al pianoforte.\nTracce.\nTesti e musiche dei Linkin Park."}
{"id": "1160722", "revid": "161374", "url": "https://it.wikipedia.org/wiki?curid=1160722", "title": "Bos taurus taurus", "text": ""}
{"id": "1160723", "revid": "131358", "url": "https://it.wikipedia.org/wiki?curid=1160723", "title": "BFC Dynamo Berlino", "text": ""}
{"id": "1160724", "revid": "599013", "url": "https://it.wikipedia.org/wiki?curid=1160724", "title": "Enea Dal Fiume", "text": "Professionista dal 1923 al 1930, partecip\u00f2 a due edizioni del Giro d'Italia e vinse la Coppa Placci.\nCarriera.\nDal Fiume corse per la Jenis e come isolato. Vinse la prima edizione della Coppa Placci, nel 1923 a Imola, e fu secondo nel 1924 e nel 1926. Nel 1924 concluse il Giro d'Italia al quinto posto"}
{"id": "1160725", "revid": "131358", "url": "https://it.wikipedia.org/wiki?curid=1160725", "title": "BFC Dynamo", "text": ""}
{"id": "1160726", "revid": "1305772", "url": "https://it.wikipedia.org/wiki?curid=1160726", "title": "La storia", "text": ""}
{"id": "1160729", "revid": "287204", "url": "https://it.wikipedia.org/wiki?curid=1160729", "title": "La storia (Rino Gaetano)", "text": "La storia \u00e8 un album di Rino Gaetano pubblicato nel 1998. La raccolta include per la prima volta i due brani del suo 45 giri d'esordio pubblicati nel 1973, \"I love you Maryanna\" e \"Jaqueline\", ristampati soltanto su cd singolo in un cofanetto omaggio che racchiudeva tutti i singoli di Rino."}
{"id": "1160731", "revid": "339392", "url": "https://it.wikipedia.org/wiki?curid=1160731", "title": "SS-N-12", "text": ""}
{"id": "1160736", "revid": "484362", "url": "https://it.wikipedia.org/wiki?curid=1160736", "title": "Heptaxodontidae", "text": "Gli hutia giganti sono un gruppo estinto di grandi roditori vissuti nelle Antille.\nUna specie, \"Amblyrhiza inundata\", pesava fra i 50 ed i 200 kg; questo vuol dire che vi erano esemplari grandi quanto un attuale baribal, ma erano a loro volta pi\u00f9 piccoli di \"Phoberomys pattersoni\" e \"Josephoartigasia monesi\", i pi\u00f9 grandi roditori finora conosciuti.\nQuesti animali, probabilmente, sono sopravvissuti fino a tempi abbastanza recenti, fungendo da cibo per gli uomini che colonizzarono i Caraibi.\nTassonomia.\nLa famiglia degli hutia giganti si divide in due sottofamiglie, quattro generi e cinque specie, tutti estinti.\nA questa famiglia appartiene forse anche l'enigmatico \"Tainotherium\"."}
{"id": "1160738", "revid": "29727", "url": "https://it.wikipedia.org/wiki?curid=1160738", "title": "Heptaxodontinae", "text": ""}
{"id": "1160739", "revid": "767487", "url": "https://it.wikipedia.org/wiki?curid=1160739", "title": "Fillmore East - June 1971", "text": "Fillmore East - June 1971 \u00e8 un album live dei The Mothers of Invention, gruppo guidato da Frank Zappa (e il suo undicesimo in ordine cronologico) pubblicato nel 1971.\nJohn &amp; Yoko e The Mothers.\nDurante un bis di una delle due serate al Fillmore East, ci fu un'apparizione a sorpresa di John Lennon e Y\u014dko Ono che si unirono alla band per l'ultima mezz'ora del concerto. Questa parte dell'esibizione venne pubblicata da Lennon a suo nome nell'album \"Live Jam\", incluso come bonus disc nel suo LP \"Some Time in New York City\". In un differente mixaggio, l'esibizione \u00e8 contenuta anche nel disco di Zappa \"Playground Psychotics\" pubblicato nel 1992. Lennon utilizz\u00f2 una copia della copertina dell'album \"Fillmore East - June 1971\" di Zappa (aggiungendo di suo pugno i crediti sottolineati in rosso) come note interne per \"Live Jam\"."}
{"id": "1160745", "revid": "1573940", "url": "https://it.wikipedia.org/wiki?curid=1160745", "title": "Oratorio di San Raffaello", "text": "L'oratorio di San Raffaello \u00e8 un luogo di culto cattolico che si trova a Firenze in via Luigi Casamorata.\nFu fatto costruire nel 1824, quando la villa a cui \u00e8 annesso, Villa Le Macine, divenne propriet\u00e0 del Casamorata. L'oratorio fu dedicato alla Santissima Croce e in esso il Casamorata fece scavare il sepolcreto, arricchendolo di arredi e paramenti sacri, di un organo e di una sagrestia. Il proprietario volle che fossero i Padri Cappuccini a celebrarvi la Messa festiva; fino a otto Messe nella ricorrenza di San Raffaele Arcangelo e ai primi di novembre, nei giorni dedicati ai defunti.\nQuesto oratorio fu ripristinato dopo il 1928 dal nuovo proprietario, Candido Vanni di Poggibonsi, che lo aveva acquistato insieme alla villa dalla figlia del precedente proprietario, l'attore livornese Ernesto Rossi."}
{"id": "1160753", "revid": "1442080", "url": "https://it.wikipedia.org/wiki?curid=1160753", "title": "Figlio unico (Rino Gaetano)", "text": "Figlio unico \u00e8 un DVD+CD di Rino Gaetano pubblicato nel 2007.\nIl DVD contiene registrazioni di vecchi filmati Rai."}
{"id": "1160755", "revid": "339392", "url": "https://it.wikipedia.org/wiki?curid=1160755", "title": "Classe Echo", "text": ""}
{"id": "1160760", "revid": "1989570", "url": "https://it.wikipedia.org/wiki?curid=1160760", "title": "Eleonora (miniserie televisiva)", "text": "Eleonora \u00e8 uno sceneggiato televisivo della Rai, scritto nel 1972 da Tullio Pinelli. Il personaggio principale, Eleonora, \u00e8 interpretato da Giulietta Masina. La trama e le musiche di Bruno Nicolai rievocano le atmosfere del periodo risorgimentale italiano.\nFu realizzato a colori, nonostante all'epoca la Rai trasmettesse ancora in bianco e nero. La seconda puntata (andata in onda il 2 dicembre 1973) fu il primo programma ad essere trasmesso dalla Rai alle 20.30 (e non pi\u00f9 alle 21, orario di prima serata che durava fin dal 1957) per effetto della politica di austerity sancita dal Governo Italiano, entrata in vigore quel giorno, e che obbligava la Rai a chiudere le trasmissioni in anticipo provocando un anticipo dell'orario del Telegiornale alle ore 20 (orario in vigore tutt'oggi) e della prima serata.\nTrama.\nAmbientato intorno alla met\u00e0 del XIX secolo in una Milano che conosce una separazione netta, impermeabile tra i vari ceti sociali. Eleonora appartiene all'alta borghesia, ad una famiglia che la educa al culto della rispettabilit\u00e0 sociale e all'importanza del benessere economico. \u00c8 la figlia scialba, timida, garbata, di un uomo severo, rigidissimo, e sorella di una bella e giovanissima fanciulla, molto pi\u00f9 estroversa di lei. Eleonora trascorre le sue giornate in casa e proprio dalla finestra, una delle finestre di casa, osserva un pittore (l'attore Giulio Brogi) innamorandosene da lontano, in silenzio, ma in maniera definitiva. Dunque si innamora di questo giovane artista, nullatenente e anticonvenzionale, che far\u00e0 parte del movimento della \"scapigliatura\" che la trasciner\u00e0 in un vortice di sentimenti e d'amore forti. \u00c8 lei a chiedergli di poterlo seguire. Lui accetta incuriosito e lusingato da tanto amore. Il loro diventer\u00e0 un legame, lei partorir\u00e0 parecchi suoi figli, ma lui, l'artista, seguir\u00e0 il mondo della sua arte, fra alcol, altre donne e viaggi di cui nemmeno parler\u00e0. Eppure torner\u00e0 sempre da lei, fino a confessarle, quando sta per morire ancora giovane, di essere sempre stato innamorato di lei, nonostante tutto. Con la nascita dei bambini Eleonora ricostruisce il rapporto con suo padre, che dopo la fuga di lei l'aveva cancellata dalla sua vita. Ma Eleonora, indomita eroina indipendente e caparbia (molto moderno il suo ritratto di donna), continuer\u00e0 la sua vita insieme ai suoi bambini e conoscer\u00e0 un giovane, figlio che il suo defunto amore ebbe da chiss\u00e0 chi prima di conoscere lei, accogliendolo nella sua famiglia come se fosse anche suo figlio.\nLa colonna sonora dello sceneggiato sembra anch'essa riflettere la struggente atmosfera dei luoghi e delle esperienze vissute dalla protagonista."}
{"id": "1160764", "revid": "547034", "url": "https://it.wikipedia.org/wiki?curid=1160764", "title": "Phyllocarida", "text": "I Fillocaridi (Phyllocarida Packard, 1879) sono una sottoclasse di crostacei, appartenenti alla classe dei Malacostraca, di cui rappresentano il gruppo pi\u00f9 primitivo. \nOggi, di questa sottoclasse, permane solo l'ordine Leptostraca a cui fanno capo tre famiglie con non pi\u00f9 di 40 specie descritte.\nI resti fossili indicano una presenza di esemplari di questo gruppo gi\u00e0 fin dal Cambriano inferiore.\nDue gli ordini estinti:\nCaratteristiche.\nI Fillocaridi hanno un largo carapace bivalve con o senza cardine dorsale e valve connesse tra loro da muscoli adduttori. \nIl carapace forma anteriormente una piastra rostrale lanceolata.\nIl torace \u00e8 formato da otto somiti corti e liberi; l'addome \u00e8 formato da sette somiti oltre il telson; il settimo somite \u00e8 senza appendici; il telson porta all'estremit\u00e0 un'appendice (furca) divisa in due rami."}
{"id": "1160765", "revid": "110157", "url": "https://it.wikipedia.org/wiki?curid=1160765", "title": "Funzione non espansiva", "text": "In matematica, una funzione non espansiva \u00e8 una funzione continua tra spazi metrici che, come dice il termine, \"non allontana\" i punti.\nPi\u00f9 precisamente, se formula_1 e formula_2 sono spazi metrici e formula_3 allora essa si dice non espansiva se\nUna funzione non espansiva \u00e8 lipschitziana con costante di Lipschitz 1. Se in particolare vale l'uguaglianza e la funzione \u00e8 inoltre una biiezione con inversa non espansiva allora formula_7 \u00e8 un'isometria.\nTeorema.\nSe formula_1 \u00e8 uno spazio normato, formula_9 un suo sottoinsieme compatto e convesso e formula_10 \u00e8 non espansiva, allora formula_11 ammette punto fisso, cio\u00e8 esiste un formula_12 in formula_9 tale che formula_14.\nDimostrazione.\nPer ogni formula_15 numero naturale e per un fissato formula_16 in formula_9 definiamo formula_18, dove formula_19 \u00e8 una successione di numeri reali convergente a 1. \u00c8\ndunque per ogni formula_15 naturale formula_22 \u00e8 una contrazione; allora, per il teorema del punto fisso di Banach-Caccioppoli ammette un unico punto fisso formula_23.\nSia formula_24 la successione dei punti fissi. Essa \u00e8 contenuta in formula_9, dunque essendo formula_9 compatto per successioni esiste una sottosuccessione formula_27 convergente in formula_9 ad un punto formula_29. Allora \u00e8\nIl primo e l'ultimo addendo sono infinitesimi per l'ipotesi su formula_31 e per la continuit\u00e0 di formula_11. Il secondo addendo \u00e8\ndunque quando formula_34 il primo addendo dentro la norma va a 0 e il secondo e il terzo vanno a formula_35, cio\u00e8 formula_36.\nQuindi, passando al limite, per il teorema del confronto \u00e8"}
{"id": "1160769", "revid": "729019", "url": "https://it.wikipedia.org/wiki?curid=1160769", "title": "Strada statale 198 di Seui e Lanusei", "text": "La strada statale 198 di Seui e Lanusei (SS 198) \u00e8 una strada statale italiana che collega il sud del Sarcidano alla costa orientale dell'isola, passando per il cuore della Barbagia.\nPercorso.\nInizia nel comune di Serri (in provincia del Sud Sardegna), dalla strada statale 128 Centrale Sarda, e si snoda verso est su un percorso spesso curvilineo e a tratti disagevole. Tocca i territori comunali di Nurri, Villanova Tulo, Esterzili e Sadali, non attraversando i centri principali, toccando paesaggi molto suggestivi e prosegue quindi toccando Seui e, entrando nella provincia di Nuoro, Ussassai e Gairo.\nPrima di entrare a Lanusei, incrocia la strada statale 389 di Buddus\u00f2 e del Correboi; superata la stessa Lanusei prosegue in direzione della costa toccando il centro di Ilbono. Giunge infine in pochi chilometri a Tortol\u00ec, dove prima incrocia il nuovo tracciato della strada statale 125 Orientale Sarda, per innestarsi infine sul vecchio tracciato all'interno del centro abitato.\n\u00c8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa."}
{"id": "1160773", "revid": "93635204", "url": "https://it.wikipedia.org/wiki?curid=1160773", "title": "Aida '93", "text": "Aida '93 \u00e8 un album di Rino Gaetano pubblicato nel 1993. In una veste pi\u00f9 estesa rispetto alla precedente raccolta \"Gianna e le altre\", include per la prima volta su cd la facciata B di \"Gianna\", \"Visto che mi vuoi lasciare\", mai pubblicata su album. La versione di \"Aida 93\" \u00e8 cantata dai cantautori partecipanti all'iniziativa \"Tour in Citt\u00e0\", che rendono omaggio a Rino durante una serie di concerti che li vedevano protagonisti. Essi sono: Mario Amici, Angela Baraldi, Leandro Barsotti, Samuele Bersani, Bungaro, Enzo Carella, Bracco di Graci, Angelo Messini, Tosca. Il brano viene suddiviso in piccole parti tra i vari interpreti e, alla fine, viene ricampionata la stessa voce di Rino che intona l'ultima parte dell'ultima strofa e il successivo ritornello."}
{"id": "1160775", "revid": "1543377", "url": "https://it.wikipedia.org/wiki?curid=1160775", "title": "Nicol\u00f2 Grimaldi", "text": "Biografia.\nNicolino fece il suo debutto a Napoli nel 1685 con \"La Stellidaura vendicata\" di Francesco Provenzale, suo maestro. Dal 1690, sempre a Napoli, cant\u00f2 come soprano anche nella cattedrale e nella cappella reale (i libretti degli anni Novanta del XVII secolo lo qualificano come \"virtuoso\").\nTra il 1697 e il 1731 cant\u00f2 in molte citt\u00e0 italiane le opere di Carlo Francesco Pollarolo, Giovanni Bononcini (\"Muzio Scevola\") e Antonio Maria Bononcini, Mancia, Mancini (in \"Gl\u2019amanti generosi\", 1705), Lotti, Leo, Porpora, Vinci, Ariosti, Riccardo Broschi e altri, nonch\u00e9 l'adattamento di Leo del \"Rinaldo\" di Handel (1718). Cant\u00f2 ancora in Italia altre opere di Antonio Pollarolo, Gasparini (1706), Caldara, Albinoni, Leo (ruolo del titolo in \"Catone in Utica\", 1729), Orlandini, Vinci, Porpora, Hasse etc. Su pi\u00f9 di un centinaio di rappresentazioni cui prese parte, 36 andarono in scena a Napoli, 34 a Venezia e 15 a Londra.\nNicolino si rec\u00f2 per la prima volta a Londra nel 1708, dove la sua voce e la sua perfetta recitazione furono determinanti per il successo dell'opera italiana, e in particolare dell'opera seria, e per l'affermazione del compositore sassone Georg Friedrich H\u00e4ndel, nelle prime opere del quale Nicolino cant\u00f2 da protagonista. Nel 1711 interpret\u00f2 il ruolo principale nel \"Rinaldo\" di H\u00e4ndel: il successo di quest'opera fu fondamentale per il proseguimento della lunga e fortunata carriera di H\u00e4ndel in Inghilterra. Nicolino fu anche Amadigi nell'opera omonima di H\u00e4ndel nel 1715 e si esib\u00ec inoltre in vari pasticci, fino al 1717.\nCharles Burney descrisse Nicolino come \u00abun grande cantante, e un ancor pi\u00f9 grande attore\u00bb, e Joseph Addison disse: \u00abil pi\u00f9 grande interprete vivente di musica per le scene, o forse che sia mai apparso sul palcoscenico. I due ruoli che H\u00e4ndel scrisse per lui richiedono un'eccezionale agilit\u00e0 vocale e controllo del fiato\u00bb.\nNella stagione del Carnevale del 1725 cant\u00f2 a Venezia al Teatro San Cassiano nel dramma per musica \"Didone Abbandonata\", libretto di Pietro Metastasio e musica di Tomaso Albinoni. Al suo fianco cantarono Marianna Benti Bulgarelli, chiamata \"La Romanina\" e Domenico Gizzi, Virtuoso della Real Cappella di Napoli. \nTra il 1727 e il 1730 cant\u00f2 in Italia con Farinelli.\nNon si ritir\u00f2 mai dalle scene, ma nel 1731 fu scritturato a Napoli per la rappresentazione della prima opera di Giovanni Battista Pergolesi, \"Salustia\", quando improvvisamente si ammal\u00f2, e mor\u00ec nel corso delle prove."}
{"id": "1160776", "revid": "767487", "url": "https://it.wikipedia.org/wiki?curid=1160776", "title": "Waka/Jawaka", "text": "Waka/Jawaka \u00e8 il quarto album da solista di Frank Zappa, pubblicato nel 1972.\nIl disco.\nL'album contiene brani fortemente influenzati dal jazz, \u00e8 il precursore di \"The Grand Wazoo\", e, come indicato anche in copertina, il seguito del celebre \"Hot Rats\" del 1969. L'influenza dell'epocale \"Bitches Brew\" di Miles Davis, che contribu\u00ec a creare il genere jazz-rock, \u00e8 evidente in tutte le tracce del disco.\nL'album \u00e8 stato ristampato in versione CD rimasterizzata dalla Rykodisc in una prima edizione nel 1989 e una seconda volta nel 1995. Nel 2012, la Universal Music ne ha pubblicato un'altra versione CD rimasterizzata con il missaggio del vinile originale.\nDescrizione dei brani.\n\"Big Swifty\" \u00e8 un brano jazz-fusion, simile a molti altri pezzi del periodo jazz di Zappa all'epoca. La traccia vede la presenza di molti strumenti a fiato e figura numerosi cambi di tempo. Iniziando in tempo veloce 7/8, il brano continua poi ad alternarsi da 7/8 a 6/8 (o 3/4) svariate volte, terminando in tempo swing 4/4.\nIl secondo brano, \"Your Mouth\", \u00e8 un blues canonico con un testo irriverente che narra la storia di un uomo che vorrebbe sparare alla sua donna che parla (e mente) troppo.\nLa traccia \"It Just Might Be a One-Shot Deal\" \u00e8 uno strano racconto allucinato in salsa country cantato da Sal Marquez e Janet Ferguson (una delle groupie in \"200 Motels\"). La chitarra hawaiana di Jeff Simmons crea un'atmosfera onirica debitrice nei confronti degli Steely Dan, ma con testi molto pi\u00f9 provocatori.\nLa title track, \"Waka/Jawaka\", \u00e8 un lungo pezzo strumentale fusion che possiede un'atmosfera da film poliziesco anni settanta."}
{"id": "1160777", "revid": "697352", "url": "https://it.wikipedia.org/wiki?curid=1160777", "title": "Barone (disambigua)", "text": ""}
{"id": "1160781", "revid": "486946", "url": "https://it.wikipedia.org/wiki?curid=1160781", "title": "Qaraghandy", "text": ""}
{"id": "1160784", "revid": "287204", "url": "https://it.wikipedia.org/wiki?curid=1160784", "title": "Vampyr", "text": ""}
{"id": "1160785", "revid": "373025", "url": "https://it.wikipedia.org/wiki?curid=1160785", "title": "Dan Donegan", "text": "Biografia.\n\u00c8 sposato con Nicole da cui ha avuto due figli, Maya Jean nata il 5 dicembre 2003 e Justin nato il 7 giugno 2007.\nDal 2010 \u00e8 un artista signature Schecter; tale signature altro non \u00e8 che una Schecter Ultra Classic con finiture see thru red, see thru black e see thru blue burst (differenti quindi dall'originale ultra classic), con pickups Seymour Duncan El Diablo/59'\nEffetti.\n\"Nota: tutto controllato da un Voodoo Lab Ground Control, tranne il Whammy ed il Wah\""}
{"id": "1160786", "revid": "767487", "url": "https://it.wikipedia.org/wiki?curid=1160786", "title": "The Grand Wazoo", "text": "The Grand Wazoo \u00e8 il quinto album del musicista e compositore statunitense Frank Zappa, pubblicato nel 1972 dalla Reprise Records.\nRappresenta l'ipotetico terzo capitolo della trilogia jazz-fusion che Zappa aveva iniziato con \"Hot Rats\" (1969) e proseguito poi con \"Waka/Jawaka\" (luglio 1972).\nIl disco.\nL'impianto strumentale di \"The Grand Wazoo\" \u00e8 costituito in gran parte da una big band orchestrale. Si tratta del terzo disco pubblicato in un periodo nel quale Zappa era confinato su una sedia a rotelle a seguito dell'aggressione subita sul palco da un fan che lo aveva scaraventato nella buca dell'orchestra durante un concerto a Londra. Nonostante il suo infortunio, Zappa intraprese un nuovo progetto stilistico con \"The Grand Wazoo\", e un secondo tour di otto date, con concerti da tenersi principalmente in Europa. Il gruppo venne denominato \"The Grand Wazoo\" traendo il nome dall'omonimo album pubblicato nello stesso anno, nel quale Zappa utilizz\u00f2 una grande orchestra con molti musicisti, la maggior parte dei quali provenienti dalla scena jazz, come il sassofonista Ernie Watts, Anthony Ortega, e il trombonista Billy Byers. \"\u00abZappa scelse questo assetto di formazione da big band per le ampie possibilit\u00e0 di sfumature musicali che gli avrebbe permesso, infinitamente pi\u00f9 sottili e sofisticate rispetto al gruppo limitato con cui di solito si esibiva\u00bb\", afferma il suo biografo Alain Dister. Zappa stesso \u00e8 il leader della band in un disco che, nonostante contenga pezzi quasi del tutto strumentali, narra attraverso le note interne la leggenda fittizia e bizzarra di Cletus Awreetus-Awrightus, Imperatore \"funky\" di qualche regime antico e decadente simile all'antica Roma, posto alla guida di un esercito musicale di 5000 strumenti d'ottone (l'aviazione), 5000 diversi percussionisti (l'artiglieria) , e 5000 musicisti che suonano svariati strumenti elettronici (armi psico-batteriologiche) impegnato in un'eterna lotta contro le forze della mediocrit\u00e0 rappresentate dall'esercito (sempre musicale) di Mediocrates De Pedestrium, in una rappresentazione surreale della realt\u00e0 del mondo dello show business musicale, infarcito di muzak da istupidimento delle masse secondo Frank Zappa. Tutto questo mentre nelle catacombe sotto il palazzo imperiale si raduna un gruppo di fanatici asceti masochisti chiamati \"Questions\" (\"Domande\"). Il \"grande Wazoo\" del titolo \u00e8 il rudimentale megafono con il quale l'Imperatore impartisce gli ordini al suo esercito. Con questo lavoro concettuale Zappa un\u00ec insieme sue produzioni precedenti come \"Uncle Meat\" (1968) e \"200 Motels\" (1971) che gi\u00e0 risentivano di forti influenze jazzistiche. Questo esperimento, per\u00f2, fu di breve durata, i musicisti che parteciparono alla registrazione di questo album, erano diversi da quelli del 1972 che andarono in tour, e Zappa avrebbe poi proseguito su altre strade stilistiche.\nTotalmente avulso dal concept del resto del disco \u00e8 l'unico brano a contenere una traccia vocale sull'album, \"For Calvin (and His Next Two Hitch-Hikers)\", che tratta dei dubbi di \"Calvin\" Schenkel circa due autostoppisti da lui caricati in auto. La musica accompagna questo stato d'animo che lentamente sconfina nella paranoia facendosi sempre pi\u00f9 inquietante con il proseguire della traccia. Curiosamente nella versione originale in vinile dell'album pubblicata nel 1972, questa era la prima traccia del disco, poi spostata al secondo posto nelle successive ristampe CD invertendo la posizione con la title track, apparentemente senza spiegazione alcuna."}
{"id": "1160787", "revid": "767487", "url": "https://it.wikipedia.org/wiki?curid=1160787", "title": "Superbest (Rino Gaetano)", "text": "Superbest \u00e8 un album di Rino Gaetano pubblicato nel 1996."}
{"id": "1160788", "revid": "484362", "url": "https://it.wikipedia.org/wiki?curid=1160788", "title": "Choristodera", "text": "I coristoderi (Choristodera) sono un gruppo di rettili semiacquatici vissuti tra il Giurassico e il Miocene (tra 160 e 20 milioni di anni fa). I loro resti sono stati rinvenuti in Nordamerica, Asia ed Europa.\nDescrizione.\nLunghi in media fra il metro e i tre metri, questi animali erano piuttosto simili a piccoli coccodrilli, con un corpo lungo e appiattito, una lunga coda, arti piuttosto brevi e un cranio allungato. Le fauci erano munite di molti denti aguzzi, ed erano perfette per catturare i pesci dei quali i coristoderi si nutrivano. Il cranio presenta occhi posti molto in avanti, un'estremit\u00e0 posteriore molto allargata, ospitante grandi muscoli che azionavano le fauci, e un muso lunghissimo simile a quello dell'attuale gaviale del Gange (\"Gavialis gangeticus\"). A causa di queste somiglianze, i paleontologi ritengono che questi rettili conducessero uno stile di vita paragonabile a quello dei coccodrilli. I coristoderi pi\u00f9 primitivi, in ogni caso, possedevano crani pi\u00f9 corti e larghi. Probabilmente i coristoderi cacciavano piccoli animali nelle paludi e negli specchi d'acqua dolce, muovendo la lunga coda appiattita lateralmente per spostarsi, e direzionando il corpo grazie alle zampe appiattite e palmate.\nClassificazione.\nIl primo fossile di un coristodero fu rinvenuto nel 1876 in Montana, in strati del Cretaceo superiore, e venne descritto da Edward Drinker Cope come \"Champsosaurus\", ovvero \"lucertola coccodrillo\". Da allora sono stati rinvenuti molti altri fossili di questi animali (in particolare in strati che vanno dal tardo Cretaceo all'Eocene inferiore - da 75 a 50 milioni di anni fa), ma la loro classificazione \u00e8 tutt'altro che chiara. Alcuni studiosi li ritengono stretti parenti di lucertole e serpenti, altri pensano che i coristoderi fossero arcosauromorfi primitivi. In ogni caso, questi animali erano rettili diapsidi, ovvero muniti di due \"finestre\" per ogni lato del cranio, per ospitare i muscoli delle mascelle.\nEvoluzione.\nL'evoluzione dei coristoderi ebbe inizio da un antenato diapside sconosciuto, probabilmente gi\u00e0 nel Triassico superiore, circa 220 milioni di anni fa. Resti appartenenti a un animale denominato \"Pachystropheus rhaeticus\" e forse ascrivibile al gruppo, risalgono appunto a quel periodo. La mancanza di materiale cranico, per\u00f2, induce alla cautela i paleontologi. Nel Giurassico medio apparvero i primi veri coristoderi: \"Monjurosuchus\" della Cina e \"Cteniogenys\", vissuto in Nordamerica ed Europa (in passato considerato un parente delle \"lucertole volanti\" \"Kuehneosaurus\" e \"Icarosaurus\"), sono esempi di piccoli coristoderi primitivi. Altri due coristoderi del Cretaceo inferiore, \"Shokawa\" del Giappone e \"Hyphalosaurus\" della Cina, possiedono strani colli allungati; in questo assomigliavano ai plesiosauri e ai notosauri.\nAltri coristoderi pi\u00f9 evoluti, appartenenti alle famiglie Champsosauridae e Simoedosauridae, sono raggruppati nei Neochoristodera, che include forme quali \"Champsosaurus\", \"Simoedosaurus\", \"Tchoiria\" e \"Ikechosaurus\". Questo gruppo comprende i coristoderi pi\u00f9 grandi e maggiormente adattati al nuoto. Diversamente da molti altri gruppi di rettili, questi animali sopravvissero all'Estinzione di massa del Cretaceo-Paleocene: i loro fossili sono infatti comuni in sedimenti risalenti al Paleocene e all'Eocene (circa 50 milioni di anni fa). Alcuni campsosauridi siano stati rinvenuti in Alaska, in terreni del Cretaceo superiore: ci\u00f2 indica che, a quell'epoca, il clima di quei luoghi era molto pi\u00f9 mite. In media, i campsosauri del Cretaceo raggiungevano la lunghezza di un metro, ma una forma del Paleocene, \"Champsosaurus gigas\", era lunga fino a 3 metri.\nFino agli anni novanta si pensava che i coristoderi si fossero estinti nell'Eocene. La scoperta, avvenuta nel 1992, di un animale denominato \"Lazarussuchus inexpectatus\" (\"coccodrillo Lazzaro inaspettato\"), ha esteso di undici milioni di anni la distribuzione stratigrafica del gruppo (tardo Oligocene). Successive analisi cladistiche hanno poi portato a ipotizzare che \"Lazarussuchus\" fosse molto pi\u00f9 primitivo dei suoi parenti eocenici e addirittura pi\u00f9 primitivo del presunto coristodero triassico \"Pachystopheus\". Si ipotizza che \"Lazarussuchus\" potesse far parte di una linea fantasma originatasi almeno nel Cretaceo. Altri resti di questo animale sono poi stati scoperti in strati del Miocene inferiore (circa 20 milioni di anni fa). I fossili sono stati rinvenuti in Francia e in Repubblica Ceca.\nEstinzione.\nL'estinzione dei coristoderi potrebbe essere stata causata da una serie di fattori, tra i quali l'abbassamento della temperatura nel corso dell'Oligocene, l'aumento della competizione da parte dei coccodrilli, la perdita di habitat, o altre combinazioni di fattori.\nUn fossile a due teste.\nNel 2006, la Royal Society del Regno Unito annunci\u00f2 la scoperta di un coristodero fossile munito di due teste; questa fu la prima volta di un ritrovamento di questo tipo. Le possibilit\u00e0 di ritrovare un fossile simile sono molto basse, come dimostra la proporzione corrente di rettili nati con due teste."}
{"id": "1160789", "revid": "339392", "url": "https://it.wikipedia.org/wiki?curid=1160789", "title": "Jiu-jitsu", "text": ""}
{"id": "1160790", "revid": "767487", "url": "https://it.wikipedia.org/wiki?curid=1160790", "title": "Piccole apostole della scuola cristiana", "text": "Le piccole apostole della scuola cristiana sono una congregazione religiosa di diritto diocesano fondata a Bergamo da Maria Elisabetta Mazza, nel novembre 1924.\nRiusciva cos\u00ec a concretizzare l'intuizione che la muoveva gi\u00e0 dal 1917 di una comunit\u00e0 religiosa di maestre in abito laico; queste avrebbero dovuto operare in profondit\u00e0 nella societ\u00e0 a favore della giovent\u00f9, soprattutto nel campo della scuola pubblica.\nLe piccole apostole della scuola cristiana si diffusero rapidamente nella bergamasca: nel 1936 furono riconosciute come \"pia associazione\", costituitesi poi nel 1964 in congregazione religiosa di diritto diocesano.\nDall'aprile 1986 questa congregazione \u00e8 presente in Ecuador, dove opera nella scuola e a favore della parrocchia a Esmeraldas, Olmedo e a Quito, dove \u00e8 pure presente un noviziato."}
{"id": "1160791", "revid": "1073227", "url": "https://it.wikipedia.org/wiki?curid=1160791", "title": "New Perigeo", "text": ""}
{"id": "1160793", "revid": "287204", "url": "https://it.wikipedia.org/wiki?curid=1160793", "title": "Kenneth Kennedy", "text": "Kennedy fu campione australiano di pattinaggio velocit\u00e0 nel quarto di miglio e nel miglio dal 1931 al 1934. Nello stesso periodo giocava anche ad hockey su ghiaccio.\nDal 1934 al 1936 gioc\u00f2 in Gran Bretagna, coi Birmingham Maple Leaf. \nNel 1936, all'et\u00e0 di 22 anni, fu l'unico rappresentante del suo paese alle Olimpiadi di Garmisch-Partenkirchen, le prime olimpiadi invernali a cui l'Australia prese parte.\nCorse i 500, i 1000 e i 1500 metri (arrivando rispettivamente 29\u00ba e due volte 33\u00ba). In seguito alle Olimpiadi si trasfer\u00ec stabilmente in Inghilterra, dove ottenne un contratto da professionista per 75 pounds alla settimana.\nAllo scoppio della seconda guerra mondiale si arruol\u00f2 nella Royal Air Force. Fu solo dopo il termine del conflitto che si trasfer\u00ec di nuovo in Australia, dove pratic\u00f2 ancora per sei stagioni l'hockey su ghiaccio. Verr\u00e0 poi nominato presidente della \"Australian Ice Hockey Association\" e delegato dell'\"Australian Olympic Federation\", dove si distinse per aver insistito sulla necessit\u00e0 per gli atleti australiani di viaggiare per il mondo per poter raggiungere i massimi livelli. Negli anni ottanta apr\u00ec a Sydney un negozio di articoli per il pattinaggio."}
{"id": "1160794", "revid": "89988739", "url": "https://it.wikipedia.org/wiki?curid=1160794", "title": "Archaeoindris fontoynonti", "text": "L'Archaeoindris fontoynonti \u00e8 una specie estinta di lemure, ed \u00e8 stata la pi\u00f9 grande proscimmia mai esistita.\nL\"'Archaeoindris\" era una delle cinque specie ascritte alla sottofamiglia dei \"Palaeopropithecinae\" parte della famiglia \"Indriidae\".\nDescrizione.\nPesava fino a 180 kg quasi quanto un attuale Gorilla beringei maschio.\nAppartiene al gruppo dei cosiddetti \"lemuri bradipo\", ossia quei lemuri che hanno il corpo costruito in maniera simile a quella dei bradipi del Sud America: se a questa somiglianza si sommano le dimensioni che questa specie raggiungeva, sembra sensato pensare che gli \"Archaeoindris\" fossero totalmente o quasi esclusivamente terrestri.\nTuttavia, con la scoperta di ulteriori materiali fossili appartenenti a questo animale, si \u00e8 scoperto che le sue zampe anteriori e posteriori avevano una forma che avrebbe reso difficoltosa l'andatura terrestre, risultando adatte, invece, per una scalata lenta dei grossi rami.\nPossedeva zampe anteriori molto pi\u00f9 lunghe e forti rispetto a quelle posteriori: il muso era stretto ed allungato, con molari stretti ed incisivi ben sviluppati, a dimostrare un'alimentazione prevalentemente folivora.\nPoco si sa sull'esatta data dell'estinzione dell\"'Archaeoindrisi\": i resti pi\u00f9 recenti di questi animali risalgono a circa 6000 anni prima di Cristo, tuttavia "}
{"id": "1160796", "revid": "85709", "url": "https://it.wikipedia.org/wiki?curid=1160796", "title": "Quintaessenza", "text": ""}
{"id": "1160797", "revid": "16758", "url": "https://it.wikipedia.org/wiki?curid=1160797", "title": "Kenneth George Kennedy", "text": ""}
{"id": "1160804", "revid": "767487", "url": "https://it.wikipedia.org/wiki?curid=1160804", "title": "I Wanna Be Santa Claus", "text": "I Wanna Be Santa Claus \u00e8 il diciassettesimo album solista di Ringo Starr, uscito il 19 ottobre 1999 su etichetta Mercury.\nL'album natalizio di Ringo, registrato ancora una volta col team capitanato da Mark Hudson.\nDa notare la reinterpretazione di \"Christmas time (is here again)\", brano pubblicato dai Beatles nel 1967 come regalo natalizio ai fan."}
{"id": "1160808", "revid": "1718925", "url": "https://it.wikipedia.org/wiki?curid=1160808", "title": "Naven", "text": "Il rituale Naven, delle popolazioni Iatmul, \u00e8 l'oggetto di studio della monografia etnografica di Gregory Bateson, Naven, un rituale di travestimento in Nuova Guinea.\nLa monografia.\n\"Naven\" \u00e8 la prima opera dell'antropologo (e successivamente eclettico studioso di scienze sociali e cibernetica) Gregory Bateson. La prima edizione viene pubblicata nel 1936 in Inghilterra, ed \u00e8 accolta con diffidenza e critiche pi\u00f9 o meno esplicite dalla comunit\u00e0 antropologica, ed in primis dai due personaggi simbolo dell'antropologia inglese dell'epoca: Bronis\u0142aw Malinowski ed Alfred Reginald Radcliffe-Brown. Successivamente viene riconosciuta l'importanza di alcuni degli spunti presenti in questo lavoro; in particolare alcune riflessioni metodologiche dell'autore verranno interpretate come critiche all'allora dominante paradigma funzionalista. Bateson anticipa in quest'opera una delle tematiche che diverranno centrali nell'antropologia interpretativa e postmoderna: la riflessione teorica sulla relazione tra osservatore e osservato e la costruzione dell'oggetto di studio; gran parte del libro \u00e8 infatti imperniata su problematiche epistemologiche. La scelta di concentrarsi su un unico aspetto della societ\u00e0 \u00e8 un altro dei punti di divergenza dalla tradizione di studi alla quale apparteneva, che voleva che la \"struttura sociale\" complessiva spiegasse le singole parti. \nIl rito.\nIl \"naven\" \u00e8 un rito di travestimento collettivo con il quale gli Iatmul celebrano la prima azione di un certo rilievo compiuta da un giovane. Bateson per scelta metodologica analizza prevalentemente il rituale condotto per bambini o ragazzi maschi, sebbene vi siano \"naven\" anche per ragazze. La struttura della cerimonia non \u00e8 assolutamente rigida, e varia da semplici \"atteggiamenti\" \"naven\" da parte dello zio materno del ragazzo (\"wau\") a un complesso rito che coinvolge gran parte del villaggio, a seconda dell'importanza dell'azione celebrata (che pu\u00f2 andare dalla pesca di un pesce all'uccisione di un nemico) e della situazione del villaggio. Figura centrale \u00e8 comunque il \"wau\", che si traveste da donna vestita di stracci (nel mentre viene chiamato \"madre\") e mette in scena uno smisurato affetto caricaturato per il nipote (\"laua\"), al quale d\u00e0 cibo e dal quale riceve doni rituali. Inoltre strofina le natiche sulla gamba del \"laua\" simulando un rapporto sessuale. La sorella del padre del giovane e la moglie del fratello maggiore si travestono da uomini con le migliori vesti, e picchiano violentemente il ragazzo. Anche la sorella si traveste da maschio mentre la madre del ragazzo si denuda.\nLa spiegazione di Bateson.\nBateson individua inizialmente due ordini di spiegazione: strutturale e funzionale/pragmatico. \nA livello strutturale la spiegazione \u00e8 data da una serie di \"identificazioni\" nelle categorizzazioni Iatmul: fratello e sorella, figlio e padre, in misura minore moglie e marito. Cos\u00ec il \"wau\" mostra fierezza e umilt\u00e0 identificandosi con la propria sorella, madre del ragazzo; il giovane dona al \"wau\" identificandosi col padre, che paga il \"prezzo della sposa\"; \"wau\" e \"laua\" sono simbolicamente quindi come marito e moglie, da cui l'atteggiamento sessuale. \nL'interpretazione funzionale invece vede il naven come un meccanismo che contribuisce a mantenere la coesione della comunit\u00e0. Esso infatti unisce la discendenza patrilineare del ragazzo con quella dello zio materno.\nQueste due vie di spiegazione non sono per Bateson per\u00f2 sufficienti: il carattere drammatico ed emozionale, e la esagerazione caricaturale di ogni atteggiamento sono cruciali nel \"naven\". I comportamenti risultano falsi e generano ilarit\u00e0, si mettono in scena gli stereotipi delle figure sociali. L'autore introduce quindi il concetto di \"ethos\", preso dall'antropologa americana Ruth Benedict. Con esso cerca di definire il comportamento che la societ\u00e0 prescrive all'individuo durante la socializzazione del bambino; esso varia principalmente in base al genere. Nel naven quindi gli individui si immedesimano nell'ethos dell'altro sesso, con ironico disprezzo degli uomini e fiera vanit\u00e0 delle donne. \nIl punto cruciale della monografia \u00e8 il tentativo di dare unit\u00e0 a questi diversi approcci interpretativi, di trovare la ragione strutturale e funzionale dell'aspetto emotivo. \u00c8 nel processo di differenziazione che porta uomini e donne a definirsi per contrasto gli uni verso le altre nei rispettivi ethos che Bateson vede la possibile soluzione a questo problema, e cos\u00ec definisce questo processo \"schismogenesi\". Essa \"risulta da un insieme di interazioni cumulative tra individui\", e questi si formano in conseguenza \"delle reazioni di certi individui alle reazioni di altri individui\". Il concetto di schismogenesi diventer\u00e0 fondamentale per il successivo pensiero di Bateson, e gi\u00e0 prefigura l'interesse futuro per la cibernetica. \nIn \"Naven\" vengono individuate due modalit\u00e0 di schismogenesi: complementare e simmetrica. La prima vede due parti che modificano il proprio comportamento in direzioni diverse e complementari, ad esempio sottomissione e dominazione, e tende a spingere i due comportamenti verso gli estremi. Quella simmetrica invece porta le due parti a competere nella stessa direzione, ad esempio la violenza in una faida, e porta ad un progressivo rafforzamento reciproco del comportamento.\nL'epilogo del 1958.\nNella riedizione del 1958 Bateson inserisce un secondo epilogo dopo quello presente nell'edizione originale. In questo testo, a 20 anni di distanza, l'autore porta alcune critiche al suo lavoro e torna sul tema della schismogenesi. Definisce \"Naven\" \"uno studio sulla natura della spiegazione\" e lo bolla come \"goffo e ingombrante\". Viene rianalizzata l'impostazione della monografia alla luce della filosofia analitica (in particolare la teoria dei tipi logici contenuta nei Principia Mathematica di Bertrand Russell) e degli studi di cibernetica. Bateson affronta quindi il problema dell'esito dei processi di schismogenesi, che a rigore dovrebbero portare alla distruzione della societ\u00e0, mentre in realt\u00e0 il cambiamento progressivo viene controbilanciato e si hanno situazioni stabili. Quindi ipotizza che i comportamenti simmetrici di rivalit\u00e0 e complementari di sottomissione non siano casualmente di segno opposto nel mantenere l'equilibrio tra \"laua\" e \"wau\", ma siano una risposta adattiva alla necessit\u00e0 di stabilit\u00e0: il \"laua\" con l'impresa compie un atto simmetrico e il \"wua\" invece di rispondere simmetricamente fa un gesto di esagerata sottomissione, una caricatura di un atto complementare. Gli individui sono stati socialmente addestrati ad attivare processi che salvino l'integrazione quando rischia di essere compromessa. \nBibliografia.\nBateson, G. \"Naven, un rituale di travestimento in Nuova Guinea\". Einaudi, Torino, 1988"}
{"id": "1160810", "revid": "124096519", "url": "https://it.wikipedia.org/wiki?curid=1160810", "title": "Roxy &amp; Elsewhere", "text": "Roxy &amp; Elsewhere \u00e8 un album live di Frank Zappa (complessivamente il suo diciottesimo) e del suo gruppo, The Mothers of Invention, pubblicato nel 1974.\nIl disco.\nL'album fu ricavato dalle registrazioni di alcune esibizioni live effettuate da Zappa e la sua band tra la fine del 1973 e l'inizio del 1974, soprattutto dalle performance fatte al locale \"Roxy\" di Los Angeles (come chiarisce il titolo dell'opera) nei giorni 10, 11 e 12 dicembre 1973. Il materiale derivante dall'esibizione al Roxy venne in seguito fatto oggetto di sovraincisioni varie in studio, mentre le tracce registrate \"Elsewhere\" (\"altrove\"), \"Son of Orange County\" e \"More Trouble Every Day\", furono registrate l'8 maggio 1974 all'Edinboro State College di Edinboro, Pennsylvania (e parti di \"Son of Orange County\" l'11 maggio 1974 all'Auditorium Theatre di Chicago, Illinois) e non contengono manipolazioni postume di sorta.\nNella sua versione originale l'album era un doppio vinile poi condensato in un unico disco al momento della sua pubblicazione in versione CD.\nDescrizione dei brani.\nL'album viene considerato una delle registrazioni dal vivo che meglio rappresentano l'incarnazione pi\u00f9 celebre delle Mothers. Contiene svariati brani strumentali come \"Echidna's Arf (Of You)\", \"Don't You Ever Wash That Thing?\", e il tema \"Be-Bop Tango (of the Old Jazzmen's Church)\". Inoltre il disco vede la presenza di \"Cheepnis\", l'omaggio di Zappa ai \"monster movie\" a basso budget, e rifacimenti di vecchie canzoni come \"More Trouble Every Day\" e \"Son of Orange County\". \"Village of the Sun\" parla del Sun Village, in California, una zona periferica situata vicino a Palmdale, e inoltre fa riferimento a Lancaster, citt\u00e0 gemella di Palmdale e dove Zappa abit\u00f2 in giovent\u00f9 con la famiglia.\nLa traccia iniziale, \"Penguin in Bondage\" mette in ridicolo varie pratiche di sesso bizzarro ed \u00e8 il risultato dell'unione di due esecuzioni avvenute durante le date al Roxy e a Chicago. L'assolo di chitarra presente in \"Son of Orange County\" \u00e8 uno dei pochi di Zappa creato in postproduzione giuntando insieme spezzoni tratti da pi\u00f9 di un concerto.\nAlcuni dei brani non utilizzati provenienti dai concerti al Roxy sono circolati in registrazioni bootleg di vario genere, come anche lo show di Edinboro nella sua interezza. Altre tracce furono pubblicate nei volumi 1 &amp; 3 della serie \"You Can't Do That On Stage Anymore\". Nei nastri \u00e8 possibile udire Zappa mentre accenna all'idea di realizzare un film dalle esibizioni da trasmettersi \"potenzialmente\" in televisione, invitando anche il pubblico a non sentirsi intimidito dalle telecamere. Il concerto venne infatti filmato quasi per intero, ma non usc\u00ec mai in tv n\u00e9 altrove.\nDVD inedito.\nAlla fine degli anni novanta, circol\u00f2 un trailer ufficiale della durata di tre minuti che preannunciava l'uscita nel nuovo millennio del DVD relativo ai concerti al Roxy, con materiale tratto da tutti e tre i concerti. Il trailer venne successivamente incluso come bonus extra nella versione DVD del film \"Baby Snakes\".\nJoe Travers ha dichiarato che il materiale video \"giace negli archivi, in attesa di un budget adeguato per la pubblicazione\". Aggiungendo: \u00abI negativi del film furono trasferiti dallo stesso Frank Zappa negli anni ottanta utilizzando la tecnologia all'epoca disponibile. Quello che vogliamo fare adesso \u00e8 tornare indietro ai negativi originali e ritrasferirli in alta definizione per poi creare un missaggio audio 5.1 dai nastri master. Una volta fatto ci\u00f2, bisogner\u00e0 poi passare al montaggio. Mettere insieme il programma, le varie inquadrature, cosa mostrare e da quale angolazione, e se includere materiale video da uno solo o da tutti e tre gli show. Non ho idea di cosa Dweezil e Gail vogliano fare. Si tratta di roba grandiosa, ma il processo di produzione coster\u00e0 un sacco di soldi e prender\u00e0 parecchio tempo\u00bb. Esecuzioni di due canzoni tratte dal filmato inedito (\"Montana\" e \"Dupree's Paradise\") sono state messe in onda sul canale tematico Zappa Plays Zappa nel 2006.\nIl video di \"Montana\" \u00e8 stato incluso come extra nel DVD \"Classic Albums: Apostrophe(')/Over-Nite Sensation\", pubblicato il 1\u00ba maggio 2007."}
{"id": "1160811", "revid": "7", "url": "https://it.wikipedia.org/wiki?curid=1160811", "title": "Virginia Maria de Leyva", "text": ""}
{"id": "1160812", "revid": "64833", "url": "https://it.wikipedia.org/wiki?curid=1160812", "title": "Apostrophe", "text": ""}
{"id": "1160813", "revid": "110157", "url": "https://it.wikipedia.org/wiki?curid=1160813", "title": "Ringo Starr and Friends", "text": "Ringo Starr \u00e8 il ventiquattresimo album solista di Ringo Starr (l'ottavo dal vivo, escludendo la raccolta The Anthology...So Far), uscito il 15 agosto 2006 su etichetta Disky.\nEnnesimo album dal vivo della All-Starr Band.\nSebbene pubblicato nel 2006, contiene registrazioni risalenti al tour del 2001.\nI componenti della band sono Ian Hunter, Howard Jones, Roger Hodgson, Sheila E, Greg Lake e Mark Rivera.\nIn Concert.\nL'album \u00e8 uscito anche con il titolo In Concert, con copertina differente ma identico contenuto."}
{"id": "1160814", "revid": "6923", "url": "https://it.wikipedia.org/wiki?curid=1160814", "title": "Controllo della congestione in TCP", "text": "In telecomunicazioni e informatica il controllo della congestione in TCP \u00e8 una funzionalit\u00e0 di controllo di trasmissione da parte di TCP che permette di limitare la quantit\u00e0 di dati trasmessi sotto forma di pacchetti e non ancora riscontrati dal mittente, adattando il flusso dati inviato all'eventuale stato di congestione della rete. Tale stato \u00e8 desunto indirettamente a partire da informazioni ricavabili dallo stato della trasmissione dei pacchetti da parte di un terminale, evitando cos\u00ec congestione nella rete stessa.\nDescrizione.\nIl protocollo di trasporto Transmission Control Protocol o TCP attua il controllo della congestione congiuntamente al controllo di flusso. \nDi contro, il protocollo di trasporto User Datagram Protocol o UDP non implementa alcuna forma di controllo di flusso o della congestione; se necessarie, queste funzionalit\u00e0 possono essere realizzate al livello applicazioni.\nIl modello fondamentale di controllo della congestione implementato in TCP prevede che la rilevazione della congestione sia effettuata agli estremi della comunicazione/connessione, e non richiede nessun supporto da parte dei router intermedi per realizzare questa funzione. Questo \u00e8 coerente con il modello progettuale di IP, che prevede di aggiungere \"intelligenza\", ovvero funzioni di elaborazione ai nodi terminali lasciando ai router mansioni meno complesse e proprie del livello di rete.\nAlcune versioni avanzate del protocollo TCP, per\u00f2, prevedono anche una collaborazione da parte dei router al meccanismo di controllo della congestione del TCP. Ad esempio:\nFinestra di congestione.\nIl controllo di congestione del TCP si basa sul fatto che le due entit\u00e0 messe in comunicazione dal TCP si scambiano pacchetti contenenti dati e pacchetti di riscontro (ACK), che viaggiano nel verso opposto rispetto ai dati.\nIn assenza di perdite di pacchetti, il tempo che intercorre tra l'invio di un segmento (dall'host A all'host B) e la ricezione del relativo riscontro (inviato dall'host B all'host A) definisce il cosiddetto Round Trip Time (o RTT).\nIn presenza di congestione nella rete, le code nei router diventano pi\u00f9 lunghe, e questo fa aumentare il ritardo subito dai pacchetti e dai relativi riscontri, e quindi l'RTT. \nIl meccanismo di controllo della congestione implementato in TCP rileva l'approssimarsi della situazione di congestione nelle entit\u00e0 terminali delle connessioni TCP ed impone a ciascun mittente un limite alla velocit\u00e0 di invio dei pacchetti in funzione della congestione di rete percepita.\nTale limite \u00e8 rappresentato da una variabile, detta \"cwnd\" (\"Congestion Window\", ovvero finestra di congestione), il cui valore impone un limite superiore alla quantit\u00e0 di dati trasmessi e non ancora riscontrati dal mittente, \novvero i dati che, essendo stati consegnati per la trasmissione al livello di rete, sono in viaggio sulla rete o in fase di elaborazione della entit\u00e0 TCP attiva sul nodo destinazione, o i cui ACK sono a loro volta in viaggio sulla rete stessa.\nIn TCP, il meccanismo di controllo di congestione funziona insieme al controllo di flusso, che, dal canto suo, impone un limite superiore alla quantit\u00e0 di dati trasmessi e non ancora riscontrati dal mittente attraverso un'altra variabile, detta \"rwnd\" (\"Receiver Window\" ovvero \"finestra del ricevitore\"), il cui valore \u00e8 comunicato al mittente direttamente dal ricevitore, in un apposito campo dell'intestazione TCP. Pertanto, la quantit\u00e0 di dati non riscontrati dal mittente non pu\u00f2 essere superiore al minimo tra i valori di \"cwnd\" e \"rwnd\", ovvero:\nI due meccanismi (controllo di flusso e controllo di congestione) impongono due distinti limiti superiori alla quantit\u00e0 \"LastByteSent\" - \"LastByteAcked\". \nIl pi\u00f9 piccolo tra i valori di \"cwnd\" e \"rwnd\" determina quale tra i due meccanismi sia l'effettivo \"fattore limitante\" del tasso di trasmissione.\nIn TCP il mittente regola costantemente \"cwnd\" a seconda del livello di congestione di rete rilevato, in tal modo modulando il tasso di trasmissione dei pacchetti inviati.\nSe il mittente rileva che sul percorso di invio dei pacchetti c'\u00e8 assenza di congestione, incrementa il valore di \"cwnd\", viceversa se rileva segnali di congestione, lo riduce.\nUn mittente TCP pu\u00f2 rilevare la presenza di congestione della rete quando si verificano eventi che sono sintomi della perdita di pacchetti, ad esempio:\nSupponendo che un host A invii pacchetti TCP (\"segmenti\") ad un host B all'inizio di ogni RTT (Round Trip Time), nell'ipotesi che sia \"cwnd\" &lt; \"rwnd\", il vincolo consente al mittente di trasmettere \"cwnd\" byte sulla propria connessione; al termine dell'RTT il mittente riceve il riscontro dei dati. Da ci\u00f2 si evince che la frequenza di invio del mittente \u00e8 \"cwnd/RTT\" byte/sec, quindi il mittente pu\u00f2 regolare la frequenza di invio di segmenti sulla propria connessione modificando il valore di \"cwnd\".\nAlgoritmo.\nL'algoritmo di controllo di congestione presenta due fasi:\nPer distinguere tra le due fasi viene usata una variabile chiamata \"ssthresh\" (slow start threshold).\nQuando il valore della \"cwnd\" \u00e8 minore del valore di \"ssthresh\" ci troviamo nella fase di slow start, altrimenti siamo nella fase AIMD.\nAll'avvio della trasmissione la variabile viene settata ad un valore molto alto, mentre la dimensione della \"cwnd\" \u00e8 pari alla dimensione di un segmento.\nLa versione Reno inoltre ha una terza fase detta ripresa veloce (\"Fast Recovery\").\nSlow start.\nDurante la fase di partenza lenta (in inglese, \"slow start\") la finestra di congestione \"cwnd\" viene impostato di default ad 1 (il che comporta una velocit\u00e0 di invio iniziale di circa MSS/RTT) e il mittente TCP inizia trasmettendo il primo segmento dati, attendendo un riscontro. La \"cwnd\" aumenta di una quantit\u00e0 pari al MSS per ciascun segmento che, dopo esser stato trasmesso, viene riscontrato (si riceve un ACK). Quindi ad ogni RTT la \"cwnd\" raddoppia di dimensioni (e conseguentemente ne raddoppia anche la velocit\u00e0 trasmissiva).\nLa fase di slow start viene mantenuta fintanto che non si incorre in un evento di congestione, come la perdita di un segmento dati, oppure quando la dimensione della finestra di congestione raggiunge o supera il valore della variabile \"ssthresh\", evento che conduce alla fase di \"aumento additivo - diminuzione moltiplicativa\" (\"AIMD\"), o infine nel caso in cui vengono identificati tre segmenti riscontrati duplicati. In tal caso il mittente TCP pone \"cwnd\" ad 1 ed inizia di nuovo il processo di Slow Start. Inoltre pone il valore di \"sstresh\" a \"cwnd/2.\"\nSuccessivamente si passa all'algoritmo di Congestion Avoidance (quando \"cwnd\" &gt;= \"ssthresh\") oppure Fast Recovery (quando vengono identificati tre segmenti riscontrati duplicati).\nAIMD.\nDurante la fase AIMD si ha un incremento additivo lineare del valore di \"cwnd\" di 1 MSS ogni RTT. Ci\u00f2 si pu\u00f2 ottenere attraverso l'incremento da parte del mittente della propria \"cwnd\" di una quantit\u00e0 di byte pari a:\nogni volta che giunge un nuovo riscontro. Tale comportamento viene detto \"Additive Increase\" o anche \"Congestion Avoidance\".\nIl termine \"Multiplicative Decrease\" si riferisce al comportamento messo in atto dal mittente alla ricezione di tre ACK duplicati consecutivi (con lo stesso numero di riscontro): la variante TCP Reno, in questa circostanza, imposta il valore di \"SSTRESH\" a \"cwnd/2\" e assegna a \"cwnd\" tale valore incrementato di 3 MSS.\nSe la congestione diventa eccessiva, uno o pi\u00f9 buffer dei router lungo il percorso vanno in overflow, causando l'eliminazione di un datagramma IP che contiene un segmento TCP. Rilevato questo evento allo scadere di un timeout di ritrasmissione, TCP reagisce dimezzando il valore di \"ssthresh\" e reimpostando \"cwnd\" alla dimensione di un segmento, tornando quindi nella fase di slow start.\nPolitiche per il controllo della congestione.\nGli eventi che indicano al mittente la perdita di dati trasmessi sono:\nVersioni differenti del protocollo TCP implementano gli algoritmi di controllo della congestione in maniera diversa. Nel seguito si descrivono due varianti principali: la versione TCP Tahoe, che non distingue tra gli eventi sopra elencati, e la versione TCP Reno, che reagisce ai due eventi in maniera differente.\nTCP Tahoe.\nTCP Tahoe prevede che ogni qual volta si verifichi un evento perdita (o evento di congestione) di qualsiasi tipo, la finestra di congestione venga dimezzata e questo nuovo valore viene memorizzato nella variabile soglia \"ssthresh\". Fatto questo la trasmissione dei dati ricomincia impostando il valore iniziale della finestra di congestione corrente pari ad 1 MSS (massima dimensione di un segmento TCP). Si ha quindi una \"ripartenza lenta\" o \"Slow Start\", ovvero la crescita della finestra di congestione avviene progressivamente (seguendo un trend esponenziale nel tempo) fino a raggiungere il valore di soglia prima determinato. Oltre questo valore la crescita avviene linearmente nel tempo secondo la modalit\u00e0 \"AIMD\" descritta sopra, fino a quando non si verifica nuovamente un evento perdita e si riparte dalla fase \"Slow Start\". \u00c8 importante sottolineare come la riduzione della finestra di congestione ad 1 MSS comporti una repentina riduzione della velocit\u00e0 di trasmissione dei dati nella connessione TCP.\nQuesto effetto, da un lato, de-congestiona la rete, ma, dall'altro, limita temporaneamente (ma fortemente) la velocit\u00e0 di trasmissione/ricezione dei dati. Pertanto, la crescita esponenziale fino al livello di soglia consente alla connessione TCP di recuperare prontamente (ma parzialmente) una parte della banda ormai persa in seguito all'evento di congestione. Una volta raggiunto il livello di soglia, la crescita avviene lentamente per sondare il livello di banda effettivamente disponibile in rete e cercare di raggiungere nuovamente il livello di congestione il pi\u00f9 lentamente possibile. \nSi riporta la descrizione di come l'algoritmo di controllo di congestione in TCP Tahoe modifica il valore corrente di \"cwnd\".\nTCP Reno.\nTCP Reno reagisce in maniera diversa ai due eventi che segnalano la possibile perdita di un pacchetto dati.\nL'evento \"timeout scaduto\" viene considerato un indicatore \"forte\" di congestione, e pertanto, TCP Reno, cos\u00ec come TCP Tahoe,\nfa ripartire la fase di \"Slow Start\" da un valore di \"cwnd\" pari ad 1 MSS:\nL'evento tre ACK duplicati, invece, viene considerato un indicatore \"debole\" di congestione, perch\u00e9 sintomatico del fatto che \ncomunque la rete ha consegnato ulteriori pacchetti, dopo un pacchetto probabilmente perso. Pertanto, in TCP Reno questa circostanza\nproduce:\nTCP New Reno.\nIl TCP Reno risolve in parte il problema di perdite non dovute a congestione solo quando le perdite non sono fortemente correlate tra loro, cio\u00e8 quando si perde al massimo un pacchetto all'interno di ogni finestra. \nQuesto comportamento \u00e8 problematico nelle situazioni in cui si perdono interi burst di pacchetti (situazione frequente ad esempio nei collegamenti wireless). Infatti, in questi casi TCP Reno potrebbe ridurre il valore della finestra di congestione pi\u00f9 volte consecutivamente (ovvero tante volte quanti sono i pacchetti persi) causando un drastico peggioramento della velocit\u00e0 di trasmissione della connessione TCP.\nTCP New Reno cerca di aggirare il problema basandosi sul sistema degli ACK parziali. \nVengono considerati ACK parziali gli ACK che riscontrano pacchetti intermedi, e non gli ultimi pacchetti che necessiterebbero riscontro, dopo che \u00e8 stata gi\u00e0 iniziata la fase di Fast Recovery in seguito all'arrivo di tre ack duplicati.\nQuando uno di questi ack si presenta durante una fase di Fast Recovery (cio\u00e8 in seguito alla ricezione di 3 ack duplicati), TCP New Reno si mantiene in tale fase continuando a reinviare i pacchetti via via richiesti finch\u00e9 non viene riscontrato l'ultimo pacchetto inviato nella fase precedente all'ingresso in Fast Recovery.\nTCP Bottleneck Bandwidth and Round trip-time (BBR).\nIl TCP BBR \u00e8 un algoritmo del controllo della congestione studiato da Google nel 2016. La particolarit\u00e0 di questo algoritmo \u00e8 il fatto di NON essere basato sulle perdite ma di essere rate-based. In particolare, BBR non stima il modello della rete grazie alle perdite ma grazie alla stima di due parametri: RTT di propagazione e Bottleneck Bandwidth.\nGestione del Retransmission Timeout.\nNelle precedenti sezioni si \u00e8 visto come il timeout per la gestione delle ritrasmissioni (\"Retransmission Timeout\" o \"RTO\") sia utilizzato negli algoritmi di controllo di congestione del TCP. Tuttavia \u00e8 anche importante spiegare a quale valore e secondo quali modalit\u00e0 l\"RTO\" venga impostato dal TCP. A tal riguardo, si noti che condizione necessaria a garantire il corretto funzionamento del meccanismo di timeout sia quella di utilizzare un valore di \"RTO\" maggiore di \"RTT\" (\"RTO &gt; RTT\"). La violazione di tale condizione infatti comporterebbe l'occorrenza di timeout spuri (ovvero di timeout espirati poich\u00e9 troppo brevi rispetto al tempo impiegato ai riscontri per raggiungere il mittente dei dati). Tuttavia, il valore di \"RTT\" di una connessione TCP varia continuamente durante la trasmissione dei dati a causa dei ritardi di accodamento variabili che si riscontrano in rete. Questo comporta la necessit\u00e0 di impiegare un meccanismo per l'adattamento dinamico dell\"RTO\" che possa quindi garantire il soddisfacimento della condizione \"RTO &gt; RTT\" anche quando l\"RTT\" varia nel tempo. Il TCP calcola il valore di RTO come segue:\ndove \"SRTT\" (smoothed round-trip time) rappresenta la media dei valori di \"RTT\" misurati e \"RTTVAR\" (round-trip time variation) una stima della deviazione standard della variabile \"RTT\".\nQualora si verifichino espirazioni del timer consecutive, il valore di \"RTO\" viene progressivamente raddoppiato.\nEquit\u00e0.\nL'equit\u00e0 in una rete a commutazione di pacchetto misura in che modo la banda di una rete viene ripartita tra i flussi dati attivi. Nel caso di una rete composta da un unico collegamento a collo di bottiglia avente banda pari a \"R\" bps, condiviso da \"K\" connessioni TCP, la perfetta equit\u00e0 corrisponde ad una ripartizione uniforme della banda \"R\" tra le \"K\" connessioni attive. In altre parole, la perfetta equit\u00e0 viene raggiunta se ciascuna delle \"K\" connessioni TCP ottiene a regime una velocit\u00e0 media di trasmissione dei dati pari a \"R/K\". Nel caso del TCP, questa condizione pu\u00f2 verificarsi solo quando le \"K\" connessioni presentano lo stesso RTT (Round Trip Time). Infatti, la velocit\u00e0 media di trasmissione dei dati di una connessione TCP \u00e8 inversamente proporzionale al suo RTT. Queste considerazioni sono valide in presenza di applicazioni persistenti, ovvero in grado di trasmettere senza interruzioni quantit\u00e0 di dati teoricamente infinita."}
{"id": "1160818", "revid": "196390", "url": "https://it.wikipedia.org/wiki?curid=1160818", "title": "Far Oer", "text": ""}
{"id": "1160819", "revid": "196390", "url": "https://it.wikipedia.org/wiki?curid=1160819", "title": "Foroyar", "text": ""}
{"id": "1160821", "revid": "1445493", "url": "https://it.wikipedia.org/wiki?curid=1160821", "title": "Damasco (tessuto)", "text": "Il damasco \u00e8 un tipo di tessuto operato con disegni stilizzati o floreali ad effetto di lucido-opaco. Si produce con un telaio al tiro con o senza sistema Jacquard.\nOttenuto con un solo ordito e una sola trama, il fondo \u00e8 dato da un'armatura a raso da otto e i motivi decorativi dal raso da otto rovescio. L'effetto \u00e8 provocato dal contrasto della lucentezza della parte a raso con l'opacit\u00e0 di quella dove il raso si presenta a rovescio e dall'utilizzo di filati di differente torsione e finezza. Effettivamente il damasco non ha un diritto e un rovescio, ma solitamente si considera diritto il lato dove il disegno viene formato dalla trama, per cui il fondo risulta lucido.\nDamascato \u00e8 detto un tessuto che assomiglia al damasco ma ne differisce per essere realizzato con filati di diversi colori, per cui l'effetto di lucido-opaco viene ampliato dall'effetto dei colori.\nIl materiale pi\u00f9 adatto al damasco \u00e8 la seta anche se si possono utilizzare filati in cotone, il cotone misto a seta e fibre artificiali.\nStoria.\nLa sua nascita avvenne in Cina, ma il suo nome deriva dalla citt\u00e0 di Damasco in Siria che ne fu grande produttrice ed esportatrice nel XII secolo.\nIn Italia le prime a produrlo furono Venezia e Genova che, come repubbliche marinare, avevano contatti con Damasco, In seguito divennero famosi quelli prodotti a: Caserta, Catanzaro, Lucca, Palermo, Bologna, Parma e Vicenza. Dato il materiale pregiato che lo compone e la lunga e difficile lavorazione, era un tessuto prezioso usato dalla chiesa per paramenti e abiti sacerdotali, nelle corti per abiti di gala e nell'arredamento di palazzi e regge.\nNel XVII secolo si cominci\u00f2 ad impreziosirlo con fili d'oro e d'argento e da effetti in rilievo, \u00e8 dall'ampliamento di queste elaborazioni che nasce il broccato.\nDal XIX secolo la sua produzione cominci\u00f2 ad essere fatta con telai Jacquard, cosa che abbass\u00f2 di molto i tempi di esecuzione e quindi i costi.\nOggi l'uso di questo tessuto \u00e8 particolarmente diffuso nel campo dell'arredamento per cuscini, poltrone, tendaggi; nell'arredo sacro e nella ricostruzione storica con capi d'abbigliamento per palii e sfilate."}
{"id": "1160822", "revid": "196390", "url": "https://it.wikipedia.org/wiki?curid=1160822", "title": "Isole Foroyar", "text": ""}
{"id": "1160823", "revid": "196390", "url": "https://it.wikipedia.org/wiki?curid=1160823", "title": "Faroe", "text": ""}
{"id": "1160824", "revid": "1711941", "url": "https://it.wikipedia.org/wiki?curid=1160824", "title": "Henneth Ann\u00fbn", "text": ""}
{"id": "1160825", "revid": "486946", "url": "https://it.wikipedia.org/wiki?curid=1160825", "title": "Henneth Annun", "text": ""}
{"id": "1160826", "revid": "712828", "url": "https://it.wikipedia.org/wiki?curid=1160826", "title": "Emyn Arnen", "text": ""}
{"id": "1160828", "revid": "618763", "url": "https://it.wikipedia.org/wiki?curid=1160828", "title": "Le astuzie femminili", "text": "Le astuzie femminili \u00e8 un melodramma giocoso composto da Domenico Cimarosa su libretto di Giuseppe Palomba. Fu messa in scena la prima volta al Teatro dei Fiorentini di Napoli il 26 agosto 1794; questo fu il suo secondo lavoro teatrale dal suo ritorno a Napoli avvenuto verso la met\u00e0 dell'anno precedente, dalla quale citt\u00e0 rimase lontano per circa 6 anni.\nQuesta opera \u00e8 generalmente considerata una delle migliori di Cimarosa.\nTrama.\nLa romana Bellina \u00e8 fidanzata con Filandro, che per\u00f2 non pu\u00f2 sposare, in quanto il padre appena deceduto ha dichiarato nel testamento che ella potr\u00e0 ricevere la legittima eredit\u00e0 solo se sposer\u00e0 il napoletano Giampaolo. A ingarbugliare ulteriormente la vicenda il dottor Romualdo, il tutore di Bellina, che \u00e8 anch'esso innamorato di lei. Per\u00f2 grazie all'aiuto della cameriera Ersilia e della governante Leonora e dopo aver impiegato ogni sorta di stratagemma, sotterfugio e travestimento, riesce alla fine a sposare il suo amato Filandro.\nConsiderazioni sull'opera.\nL'opera si apre con una brillante e giocosa sinfonia, nella quale compare una melodia russa che Cimarosa aveva avuto occasione di conoscere durante il suo soggiorno alla corte dell'imperatrice Caterina la Grande. Nonostante la vivacit\u00e0 di questo motivo russo, Il musicologo Andrea Della Corte vi intravede un carattere patetico, carico di malinconia e con una cadenza tenera e dolente.\nIl primo atto si apre con un quartetto di Romualdo, Bellina, Filandro ed Ersilia, il quale presenta un carattere grazioso e scorrevole. seguono un'aria divertente di Giampaolo, una gentile di Filandro, quella di Bellina, \"Sono allegra, son contenta\", piena di grazia e molto ricca di trilli e gorgheggi e l'aria di Ersilia \"D'amor la face turba la pace\", che presenta una fresca e gentile vena melodica. Dopo una aria di Giampaolo e un quartetto si giunge al brioso finale che conclude l'atto.\nUn festoso terzetto apre il secondo atto. Ne segue la comica aria di Romualdo \"Io son dottor in legge, e son dei scrupolosi\" e il commovente duetto di Filandro e Bellina, del quale il Della Corte scrisse: \"Questo duetto \u00e8 il punto culminante dell'opera, \u00e8 la pagina migliore, la pi\u00f9 commossa; una spontanea, calda effusione lirica cimarosiana, in cui modestia di personaggi, povert\u00e0 di rime, angustia di situazione scenica, sono assorbiti e rinascono trasformati dall'affettuosa espressione musicale di Cimarosa. Siamo giunti con Cimarosa ai margini fioriti del romanticismo, a quelli stessi ove, stroncata, s'era fermata la giovinezza di Mozart\". Dopo alcune arie e cavatine valide si giunge al finale che \u00e8 caratterizzato dalla ripresa del tema russo, gi\u00e0 presentato nella overtura dell'opera, il quale viene usato come tema principale del ballo, che anticipa la stretta del finale."}
{"id": "1160830", "revid": "6392", "url": "https://it.wikipedia.org/wiki?curid=1160830", "title": "Isolante acustico", "text": ""}
{"id": "1160832", "revid": "6392", "url": "https://it.wikipedia.org/wiki?curid=1160832", "title": "Isolante termico", "text": ""}
{"id": "1160835", "revid": "1543377", "url": "https://it.wikipedia.org/wiki?curid=1160835", "title": "Ili (fiume)", "text": "LIli (kazako: \u0406\u043b\u0435, \"\u0130le\"; cinese: \u4f0a\u7281\u6cb3; pinyin: \"Y\u012bl\u00ed H\u00e9\"; uiguro: \u0626\u0649\u0644\u0649 \u062f\u06d5\u0631\u064a\u0627\u0633\u0649, \"Ili D\u0259ryasi\"; russo: \u0418\u043b\u0438) \u00e8 un fiume lungo 1.001 km che scorre in Cina e Kazakistan (Asia centrale). Tenendo conto anche del suo ramo sorgentifero di sinistra, il Tekes (\"Tekes He\"), raggiunge una lunghezza di 1.439 km.\nCorso.\nL'Ili prende origine sul versante settentrionale del Tien Shan nella Regione autonoma uigura dello Xinjiang, nel nord-ovest della Repubblica Popolare Cinese, dalla confluenza dei suoi due rami sorgentiferi, il Tekes da sinistra e il Kunges da destra. La sorgente del Kunges si trova tra le catene montuose del Narat (\"Khaliq tau\") e dell'Irenchabirga (\"Ereen Chabarg\"), che si innalzano fino a 5500 m di altezza. Da l\u00ec, il Kunges, ricco di acque, scorre in direzione ovest attraverso una valle di alta montagna che diviene sempre pi\u00f9 ampia, costeggiando a sud la catena dell'Ili, un altro settore del Tien Shan. Quindi, dopo un percorso di 438 km, si congiunge con il Tekes, proveniente da sud, dando origine all'Ili.\nProseguendo il suo viaggio l'Ili raccoglie le acque del Kash, proveniente da nord. Poco pi\u00f9 avanti, raggiunge la citt\u00e0 cinese di Yining, capitale della prefettura autonoma kazaka di Ili (in Cina). Pi\u00f9 ad ovest, l'Ili attraversa il confine con il Kazakistan. Poco dopo la frontiera delimita alcuni tratti del confine meridionale del parco nazionale Altyn-Emel. A nord dell'ex capitale kazaka Almaty, che nel punto pi\u00f9 vicino dista dall'Ili circa 70 km, il fiume scorre attraverso il bacino di Kapchagay (1847 km\u00b2 di superficie, 28,10 km\u00b3 di volume), che lo priva di molte delle sue acque, che vengono utilizzate per l'irrigazione e la fornitura di acqua potabile.\nNonostante il prelievo, l'Ili, ancora relativamente ricco di acque, percorre la regione del Semire\u010d'e proseguendo in direzione nord-ovest, attraverso una steppa desertica, ma poi la sua portata si riduce ulteriormente a causa della forte evaporazione; infine, si getta attraverso un ampio delta, dimora di molte specie, nell'endoreico Lago Balqa\u0161. Le dimensioni di quest'ultimo sono fortemente diminuite rispetto al passato (e diminuiscono tuttora), a causa del crescente prelievo di acque da parte di Cina e Kazakistan.\nLunghezza del fiume.\nL'Ili, come gi\u00e0 accennato in precedenza, deriva dalla confluenza di due fiumi, il \"Kunges\" e il Tekes, lungo 438 km, e da qui fino alla sua foce nel lago Balkhash percorre un tragitto di 1001 km. Dalla sorgente del Tekes, il suo ramo sorgentifero di sinistra, alla foce, il fiume copre una distanza di 1439 km. In Kazakistan, a seconda delle fonti, l'Ili scorre per 815 o 768 km.\nIl delta dell'Ili.\nL'Ili si getta nella parte sud-occidentale del lago Balkhash formando un delta di circa 8000 km\u00b2. Il delta dell'Ili viene attualmente preso in esame come un possibile sito per il reinsediamento della tigre, presente nella regione almeno fino al 1948 con la sottospecie del Caspio. Poich\u00e9 questa sottospecie \u00e8 oggi completamente estinta, si pensa all'introduzione di esemplari di tigre siberiana, strettamente imparentata con quella del Caspio. Nella zona del delta dell'Ili \u00e8 presente un gran numero di cinghiali e gazzelle, cos\u00ec come diversi caprioli. Nell'area del deserto di Saryesik-Atyrau, ad est del delta, vive anche una popolazione pi\u00f9 piccola di antilope saiga. Altre possibili prede della tigre, come il cervo di Bukhara e l'asino selvatico asiatico, sono invece del tutto scomparse dalla regione. Tuttavia, i conservazionisti stanno prendendo in considerazione anche il loro reinsediamento. Il paesaggio del delta \u00e8 costituito da foreste rivierasche, che sono formate principalmente da eleagni, salici e pioppi, nonch\u00e9 da aree ricoperte da erbe alte e canneti, intervallate da dune, steppe e aree cespugliose. Le regioni intorno al delta sono semidesertiche. Il delta \u00e8 scarsamente popolato e i pochi abitanti si dedicano principalmente all'allevamento e alla pesca.\nUn'area di 9766 km\u00b2 nella zona del delta \u00e8 stata dichiarata zona Ramsar. Ospita 427 specie di piante e 345 di animali, tra cui importanti popolazioni di specie rare come il pellicano riccio, la gazzella gozzuta, la puzzola marmorizzata, il gobbo rugginoso, l'oca collorosso e lo storione tozzo. Il governo kazako progetta di istituire un parco nazionale aggregando le tre riserve gi\u00e0 esistenti nel delta, quelle di Balkash, Karoy e Kukan."}
{"id": "1160836", "revid": "729019", "url": "https://it.wikipedia.org/wiki?curid=1160836", "title": "Alberto Treves de Bonfili", "text": "Era titolare della importante casa bancaria veneziana \"Alberto Treves\", succeduta alla altrettanto importante casa bancaria intitolata a nome di \"Giacomo Treves\", le quali ebbero un importante ruolo nello sviluppo industriale italiano.\nBiografia.\nSecondo dei dieci figli (ma il primo, Baldo, mor\u00ec a soli tre mesi) del barone veneziano Giuseppe Treves de Bonfili e della torinese Adele Todros (figlia di Leone, creato barone dal Re di Sardegna), proveniva da una famiglia di religione ebraica. Come ricorda il Dizionario Enciclopedico Treccani, fu agronomo, banchiere e filantropo.\nCarriera politica.\nDeputato del Regno d'Italia per tre legislature (17\u00b0, 18\u00b0 e 19\u00b0); avendo come relatore Antonino Di Prampero, Treves fu nominato senatore del Regno da Vittorio Emanuele III il 4 marzo 1904; la nomina fu convalidata il 23 marzo e il giuramento avvenne il 10 maggio.\nIl Veneto, conservatore e cattolico, affid\u00f2 le proprie istanze di rinnovamento a due parlamentari di tradizione ebraica, Treves e Leone Wollemborg. Treves, anche per la sua attivit\u00e0 di beneficenza, fu peraltro legato da amicizia ai patriarchi di Venezia e uno di essi ebbe il viaggio verso il conclave pagato dal senatore: divenne papa Pio X.\nNel 1915 il senatore fu tra i 300 parlamentari che lasciarono alla porta di Giolitti loro biglietti in segno di solidariet\u00e0 con l'azione del politico di Dronero a favore di un'intesa diplomatica con l'Austria-Ungheria e in opposizione alla guerra per cui tramava Salandra.\nLa figura di Alberto Isacco Treves de Bonfili \u00e8 significativa della piena integrazione di esponenti di tradizione israelitica nel regno umbertino e nel periodo liberale di Vittorio Emanuele III. I maggiorenti delle Comunit\u00e0 ebraiche erano ormai integrati oltre che a vari livelli financo nell'alta borghesia finanziaria, commerciale e agraria e ebbero accesso anche alla nobilt\u00e0, da cui erano stati nei secoli precedenti esclusi per motivi religiosi.\nI Treves peraltro avevano gi\u00e0 raggiunto una posizione influente durante la Repubblica di Venezia; quest'ultima aveva concesso loro di abitare in un palazzo patrizio adatto alla loro attivit\u00e0 armatoriale, allargando appositamente il Ghetto col \"Ghetto novissimo\". I Treves, presenti nella Marca Trevigiana gi\u00e0 nel XIV secolo (sui loro monumenti funebri appare in quel secolo la colomba col ramo d'ulivo che da allora far\u00e0 sempre parte dei loro stemmi) e nella Dominante dal sedicesimo secolo, nel diciassettesimo erano divenuti i maggiori armatori battenti bandiera marciana, fino a possedere oltre trenta navi (furono sequestrate da Napoleone dopo la caduta della Repubblica e utilizzate nella campagna d'Egitto dove furono distrutte dagli inglesi).\nCome appartenenti alla \"Nazione\" ebraica non ne avrebbero teoricamente avuto il diritto, ma ci\u00f2 fu loro concesso permettendo la costituzione di varie societ\u00e0 (ad esempio la \"Compagnia veneta del Baltico\") di cui furono \"parcellonisti\" di maggioranza mentre loro capitani, quali gli Adorno, possedevano quote minoritarie. Si noti che uno dei motivi giuridici portati dagli Spagnuoli a pretesto delle ostilit\u00e0 dichiarate contro Venezia nel Seicento fu proprio il prestare agli Ebrei la protezione commerciale garantita dal veneto gonfalone.\nI Treves furono esentati per ragioni di censo dalle leggi limitanti le attivit\u00e0 degli Ebrei emanate su ispirazione di Andrea Tron detto \"el par\u00f2n\"; poco dopo finanziarono l'elezione a (penultimo) doge di Paolo Renier cui furono sempre legati. Il Renier spinse un Treves a sposare l'unica erede dell'altra potente famiglia israelita veneziana, i Bonfil; proprio la liquidit\u00e0 acquisita con tale matrimonio fu poi alla base delle fortune ottocentesche della famiglia dopo la catastrofe della perdita della flotta.\nLa famiglia Treves.\nLa famiglia vanta un titolo baronale concesso a Giuseppe Treves da Napoleone, in quanto re d'Italia, nel 1811 e confermato nel 1812, mentre il predicato \"de' Bonfili\" fu concesso dal governo austriaco a Giacomo insieme con il titolo di Nobile Cavaliere dell'impero. Giacomo, in seguito esponente del rinato governo veneto nel 1848-1849, amava ripetere, in dialetto veneto, \"mi so fiol de baron, pare de baron, ma no so baron\" in quanto i due Giuseppe (suo padre e suo figlio) avevano ottenuto tale titolo rispettivamente dal Regno Italico (non trasmesso ai discendenti) e da Casa Savoia; quest'ultima aveva riconosciuto a Giuseppe Treves de' Bonfili (nipote di Giuseppe Treves, figlio di Giacomo e padre di Alberto) il titolo baronale in concomitanza all'annessione di Venezia al Regno d'Italia nel 1866 e inoltre nel 1894 aveva concesso un ulteriore riconoscimento baronale ad Alberto che, come secondogenito,non ne avrebbe avuto diritto.\nSecondo lo Schaerf fu lo stesso senatore Alberto Treves de Bonfili a ironizzare su questi riconoscimenti perch\u00e9 in risposta a un ebreo polacco sul come mai pur essendo israelita, avesse potuto ottenere un titolo nobiliare, gli present\u00f2 il proprio socio Coen, affermando che era nobile da 4.000 anni, in quanto i Coen sono di casta sacerdotale.\nSecondo l\"'Encyclopaedia Judaica\" i Treves (in Francia Dreyfus) possono peraltro vantare una tradizione eccezionale: nella loro ascendenza annovererebbero una figlia di Rashi, il saggio viticoltore di Troyes i cui commenti alla Bibbia sono alla base non solamente dell'opera di Maimonide ma anche, in parte, di quella di San Tommaso d'Aquino.\nI colori di famiglia, rosso e blu, rimanderebbero secondo un'antica leggenda alla stirpe davidica. La stessa Chiesa cattolica che, anche durante il Medioevo fu estremamente attenta al simbolismo, richiedeva agli artisti di dipingere in rosso e blu le vesti di Ges\u00f9 e Maria, onde sottolinearne l'appartenenza alla casa reale d'Israele; nella scuola veneziana di San Giorgio dei Dalmati, istoriata dal Carpaccio, accanto al Cristo sul monte degli ulivi \u00e8 rappresentato uno stemma rosso e blu a sottolinearne, nel momento pi\u00f9 buio, la regalit\u00e0 messianica. Sembra che, come la famiglia Abravanel, i Treves facessero risalire la loro antica origine ad un ceppo principesco davidico.\nI nipoti militari.\nIl 22 dicembre 1914 nacque a Milano un nipote anch'egli chiamato Alberto. Il 26 luglio 1934, con un gruppo di cavalieri di Pinerolo, in tre giorni ottempera all'ordine di raggiungere a cavallo il Brennero per segnalare alla Germania di non annettere l'Austria in seguito all'assassinio di Dollfuss. Ufficiale di carriera (cos\u00ec come il fratello Adolfo, volontario sul fronte greco-albanese) Alberto Treves de Bonfili combatt\u00e9 in Africa Settentrionale tra il 1941 e il maggio 1943, dopo aver assunto il cognome della nonna Baldissera in base alla legge numero 1055 del 13-7-1939. Ebbe tra l'altro funzioni di collegamento tra il comando italiano e il feldmaresciallo Rommel a El Alamein nell'estate 1942, come risulta da documentazione fotografica presso il Museo della Cavalleria di Pinerolo. Insignito della Croce di Ferro germanica.\nAl comando di uno squadrone del quinto gruppo corazzato \"Nizza Cavalleria\", in Tunisia, a sud di El Hamma, il capitano Alberto Baldissera nel gennaio 1943 cattura il Tenente Colonnello David Sterling, comandante del leggendario Long Range Desert Group, in abito arabo, e ottiene da Roma l'autorizzazione a non fucilarlo.\nSolamente l'11 maggio i dragoni si arrendono dopo un'ultima resistenza a Ras et-Tib (Capo Bon), rendendo poi gli onori agli ufficiali Battistini e Baldissera con un \"attenti a destra\" non comandato da alcuno che suscita l'ammirazione dei militari britannici.).\nI palazzi Treves de Bonfili a Venezia.\nAi Treves, onde facilitarne i commerci, la Repubblica concesse un palazzo nobiliare sul canale del ghetto novissimo, un fondaco facilmente accessibile ove trasportar le merci scaricate dalle navi delle compagnie di cui erano i maggiori \"parcellonisti\".\nNel 1829 poi la famiglia Treves acquist\u00f2 sul Canal Grande palazzo Emo (del Monopola) a San Mois\u00e8. In una sala, il cui muro esterno fu abbattuto e ricostruito per farle entrare, sono conservate le statue colossali di Ettore e di Aiace, opere di Antonio Canova. Il palazzo \u00e8 ora del marchese Alberto Berlingieri, uno dei sei nipoti del barone Alberto Isacco Treves de' Bonfili.\nDa alcuni \u00e8 ancora chiamato Treves de Bonfili pure un antico fondaco (la cui facciata fu peraltro radicalmente restaurata nell'Ottocento) sul rio di San Lorenzo, tra le chiese di San Lorenzo e di San Giorgio dei Greci. Notevole \u00e8 l'adiacente giardino, forse parzialmente identificabile con quello delle monache citato da Giacomo Casanova.\nPalazzo e Parco Treves de' Bonfili a Padova.\nA Padova vi era un palazzo avito, notevole soprattutto per il giardino: quest'ultimo, su progetto dell'architetto veneziano Giuseppe Jappelli e realizzato intorno al 1820, si ispira al giardino romantico all'inglese, caratterizzato da un intreccio di vialetti e percorsi sinuosi. Attualmente \u00e8 di propriet\u00e0 del Comune di Padova e l'entrata, non pi\u00f9 a pagamento \u00e8 situata in via B. D'Alviano; occupa una superficie di 9600 m2."}
{"id": "1160838", "revid": "1318658", "url": "https://it.wikipedia.org/wiki?curid=1160838", "title": "LGV M\u00e9diterran\u00e9e", "text": "La LGV M\u00e9diterran\u00e9e \u00e8 una linea ferroviaria francese ad alta velocit\u00e0, di circa 250\u00a0km, costruita nel 1996 e messa in servizio nel giugno 2001 fra Saint-Marcel-l\u00e8s-Valence e Marsiglia. Collega le regioni Provence-Alpes-C\u00f4te d'Azur e Languedoc-Roussillon alla LGV Rh\u00f4ne-Alpes e, quindi, a Lione, a Parigi e a tutto il nord della Francia.\nIl costo dell'investimento \u00e8 stato di 3,8 miliardi di euro. Mettendo Marsiglia a 3 ore da Parigi (per una distanza di poco meno di 800\u00a0km), l'entrata in servizio di questa linea ad alta velocit\u00e0 ha invertito le fette di mercato rispettive dell'aereo e del treno. Quest'ultimo si aggiudica i due terzi degli spostamenti fra la capitale e Marsiglia."}
{"id": "1160843", "revid": "339392", "url": "https://it.wikipedia.org/wiki?curid=1160843", "title": "La Contea", "text": ""}
{"id": "1160845", "revid": "124963592", "url": "https://it.wikipedia.org/wiki?curid=1160845", "title": "Giovanni Bignami", "text": "Dal 16 marzo 2007 al 1\u00ba agosto 2008 \u00e8 stato Presidente dell'Agenzia Spaziale Italiana. Tra il 2010 e il 2014 \u00e8 stato il primo italiano a presiedere il COSPAR (Comitato per la Ricerca Spaziale). Dal 10 agosto 2011 al 16 ottobre 2015 \u00e8 stato Presidente dell'INAF (Istituto Nazionale di Astrofisica). \u00c8 stato presidente del consiglio di amministrazione del progetto SKA.\nBiografia.\nGiovanni Fabrizio Bignami si \u00e8 laureato in Fisica nel 1968 all'Universit\u00e0 di Milano, nel gruppo di Giuseppe Occhialini. Da allora si \u00e8 occupato di ricerca spaziale, partecipando alle principali attivit\u00e0 in tale campo in Italia, Europa e Stati Uniti dagli anni settanta in poi. Ha partecipato attivamente alla progettazione e costruzione di numerosi satelliti scientifici. \u00c8 stato nominato negli anni 1988-1997 \"Principal Investigator\" della missione XMM-Newton dell'ESA.\n\u00c8 stato professore ordinario di Astronomia e Astrofisica presso lo IUSS di Pavia.\n\u00c8 noto a livello internazionale per il lavoro ventennale che port\u00f2 all'identificazione ed alla comprensione di Geminga, la prima stella di neutroni senza emissione radio.\nDal 1970 al 1990 \u00e8 stato ricercatore presso il CNR. Nel 1990 \u00e8 stato nominato professore ordinario di Fisica generale all'Universit\u00e0 di Cassino. Nel 1997 \u00e8 stato nominato professore ordinario di Astronomia all'Universit\u00e0 di Pavia. Dal 1997 al 2002 \u00e8 stato anche Direttore scientifico dell'Agenzia Spaziale Italiana dove ha avviato, tra l'altro, il programma di piccole missioni dell'ASI. Dal 2003 al 2006 \u00e8 stato Direttore del \"Centre d'\u00c9tude Spatiale des Rayonnements\" a Tolosa, uno dei centri spaziali pi\u00f9 importanti di Francia. \u00c8 stato chiamato a far parte del \"Comitato di valutazione della Ricerca\" dell'Agenzia spaziale francese (CNES). Dal gennaio 2004 al gennaio 2007 \u00e8 stato Presidente dello \"Space Science Advisory Committee\" (SSAC) dell'Agenzia Spaziale Europea, che ha redatto il documento di programmazione scientifica dell'agenzia, \"Cosmic Vision 2015-2025\". Il 16 marzo 2007, il Consiglio dei ministri lo ha nominato Presidente dell'Agenzia Spaziale Italiana, carica mantenuta fino al 1\u00ba agosto 2008, data in cui \u00e8 stato reso effettivo il commissariamento straordinario dell'Agenzia, avviato dal Consiglio dei ministri n. 11 del 18 luglio 2008.\n\u00c8 stato candidato non eletto alle Elezioni europee del 2009 (6, 7 giugno 2009) con il Partito Democratico per la circoscrizione elettorale 1 (Lombardia, Piemonte, Valle d'Aosta, Liguria) con lo slogan \"Pi\u00f9 ricerca in Italia, pi\u00f9 futuro in Europa\".\nNel luglio 2010, dopo una selezione internazionale, \u00e8 stato eletto (primo italiano), Presidente del COSPAR (Comitato Mondiale per la Ricerca Spaziale); ha mantenuto la carica fino al 2014. Nell'agosto 2011 il MIUR lo ha nominato presidente dell'Inaf, l'Istituto nazionale di astrofisica; \u00e8 rimasto in carica fino all'ottobre 2015.\nHa collaborato con quotidiani e riviste dal 1978: \"Corriere della Sera\", \"Il Sole 24 ORE\", \"Il Messaggero\", \"La Stampa\", \"la Repubblica\", \"Le Scienze\" (curando una rubrica dal 2002 al 2007), \"Vanity Fair\" (rubrica dal 2005 al 2011), \"Wired\" (guest editor del numero di luglio 2009), \"Limes\" (2009); ha avuto collaborazioni con \"l'Espresso\" e \"Panorama\"; \u00e8 stato opinionista sullo \"International Herald Tribune\" (2007-2010), su \"Nature\" e \"Science\".\nHa collaborato con Piero Angela, curando la rubrica \"Polvere di Stelle\" all'interno di \"Superquark\".\n\u00c8 stato spesso ospite del programma di approfondimento scientifico \"C'\u00e8 Spazio\".\nHa collaborato a numerosi volumi multiautore e curatele per Marsilio, Treves, Ares, e con enciclopedie di editori come EST Mondadori, Treccani, UTET, Garzanti, McGraw-Hill. \nIl 24 maggio 2017 viene colto da un malore e muore improvvisamente a Madrid, dove si trovava per lavoro.\nGiovanni Bignami \u00e8 stato sposato con Patrizia Caraveo.\nOnorificenze.\nGiovanni Bignami \u00e8 stato membro dell'Accademia dei Lincei e da questa ricevette nel 2004 il premio quadriennale per l'Astronomia del Ministero dei Beni Culturali della Repubblica Italiana; nel 2000 \u00e8 stato nominato \"Officier de l'Ordre National du M\u00e9rite de la Republique Fran\u00e7aise\", mentre nell'aprile 2006 \u00e8 stato nominato \"Officier de la Legion d'Honneur\" per meriti scientifici. Nel 2016 \u00e8 stato insignito dell'onorificenza di Ufficiale dell\u2019Ordine al Merito della Repubblica Italiana.\nLa \"American Astronomical Society\" nel 1993 gli ha conferito il Premio Bruno Rossi per il contributo alla comprensione di Geminga.\nHa ricevuto nel 2002 la medaglia \"Massey Award\", assegnata congiuntamente dalla Royal Society (UK) e dal Comitato Mondiale per la Ricerca Spaziale (COSPAR) \"for leadership in space science\", nel 2010 la Blaise Pascal Medal della European Academy of Sciences (prima medaglia data per l'astrofisica) e lo stesso anno il von Karman Award della International Academy of Astronautics (secondo italiano, dopo Luigi Broglio)\nGli \u00e8 stato dedicato un asteroide, 6852 Nannibignami.\nPer la sua attivit\u00e0 divulgativa in astronomia ha ricevuto il Premio Lacchini (2006), il Premio Capo d'Orlando (2011 e 2012) per la promozione multimediale della cultura scientifica e il Premio \"le Stelle\" (2012) per la pluridecennale ricerca in astrofisica delle alte energie e la direzione scientifica di importanti organizzazioni spaziali italiane ed europee.\nNel 2017 il Comune di Milano ha deciso che il suo nome venga iscritto nel Famedio di Milano, all'interno del Cimitero Monumentale.\nOpere.\nTrasmissioni televisive.\n\"I marziani siamo noi\" e \"Cosa resta da scoprire\" sono stati il soggetto di due serie televisive di National Geographic Channel (Italia) (2010 e 2011), e Rai Scuola ha dedicato 8 puntate a \"Il mistero delle sette sfere\"."}
{"id": "1160846", "revid": "161374", "url": "https://it.wikipedia.org/wiki?curid=1160846", "title": "Otelma", "text": ""}
{"id": "1160847", "revid": "1745361", "url": "https://it.wikipedia.org/wiki?curid=1160847", "title": "Astrea (divinit\u00e0)", "text": "Astrea () \u00e8 un personaggio della mitologia greca, una vergine stellare simboleggiante la Giustizia figlia di Astreo e di Eos.\nGenealogia.\nAstrea era sorella di Pudicizia che lasci\u00f2 la terra insieme a lei quando fin\u00ec l'et\u00e0 dell'oro.\nMitologia.\nAstrea era la dea vergine dell'innocenza e della purezza ed era associata alla costellazione della Vergine.\nScesa sulla terra nell'et\u00e0 dell'oro, diffuse i sentimenti di bont\u00e0 e di giustizia ma, disgustata dalla degenerazione morale del genere umano si rifugi\u00f2 nelle campagne e supraggiunta l'et\u00e0 del bronzo, scelse di ritornare in cielo dove oggi risplende nell'aspetto della costellazione della Vergine.\nOvidio scrisse :\nIn tarda epoca fu associata alla dea Dike, che era figlia di Zeus e Temi e rappresentava la personificazione del giusto giudizio.\nIn epoca moderna.\nNel XVI secolo Ludovico Ariosto nell\"Orlando furioso\" descrive l'imperatore Carlo V come colui, che unificando tutti i regni della cristianit\u00e0, avrebbe fatto tornare di nuovo la dea della Giustizia sulla Terra.\nNel 1816 il poeta Vincenzo Monti compose una poesia, \"Il ritorno di Astrea\", che giocava sull'assonanza tra Astrea e l'Austria, che tornava a dominare Milano dopo la parentesi napoleonica."}
{"id": "1160852", "revid": "161374", "url": "https://it.wikipedia.org/wiki?curid=1160852", "title": "Marco Amleto Belelli", "text": ""}
{"id": "1160855", "revid": "1752782", "url": "https://it.wikipedia.org/wiki?curid=1160855", "title": "Catalogo Biamonti", "text": "Il Catalogo Biamonti \u00e8 un catalogo delle opere di Ludwig van Beethoven, curato dal musicologo italiano Giovanni Biamonti. Pubblicato nel 1968, rappresenta sino ad oggi l'esperimento editoriale pi\u00f9 ampio di classificazione dell'archivio beethoveniano. Oltre a comprendere i 138 numeri d\"'Opus\", i 205 \"WoO\" del Catalogo Kinsky/Halm, i 335 numeri del Catalogo Hess, gi\u00e0 precedentemente catalogati, Biamonti include una importante appendice di revisione ai tre cataloghi cosiddetti \"ufficiali\", corredandoli di un proprio personale catalogo comprendente tutti gli ulteriori frammenti, abbozzi non utilizzati, appunti, spunti, accenni musicali vari inutilizzati sparsi nelle lettere, nei fogli d'album, nei quaderni di abbozzi e nei quaderni di conversazione conosciuti al momento della sua pubblicazione.\nSotto questo profilo Biamonti nel suo catalogo risulta un tantino pi\u00f9 radicale dello stesso Hess, introducendo un'idea pi\u00f9 allargata e flessibile del concetto di \"opera\" musicale non necessariamente compiuta, bens\u00ec di indubbia utilit\u00e0 ai fini dello studio del processo compositivo del musicista.\nBibliografia.\nIl catalogo veniva venduto anche in un cofanetto di tre volumi, che conteneva anche i seguenti due volumi:"}
{"id": "1160857", "revid": "9084425", "url": "https://it.wikipedia.org/wiki?curid=1160857", "title": "TGV M\u00e9diterran\u00e9e", "text": ""}
{"id": "1160858", "revid": "9084434", "url": "https://it.wikipedia.org/wiki?curid=1160858", "title": "TGV Rh\u00f4ne-Alpes", "text": ""}
{"id": "1160859", "revid": "1305772", "url": "https://it.wikipedia.org/wiki?curid=1160859", "title": "John Doe (disambigua)", "text": ""}
{"id": "1160863", "revid": "1745361", "url": "https://it.wikipedia.org/wiki?curid=1160863", "title": "Lele Melotti", "text": "Biografia.\nLele Melotti si \u00e8 avvicinato alla batteria durante l'adolescenza, cominciando a suonare con amici della scuola Ragioneria. Ha iniziato gli studi formali seguendo il corso di percussioni al conservatorio di Bologna, e successivamente si \u00e8 formato alla batteria con il maestro Enrico Lucchini.\nHa cominciato la carriera professionale con orchestre da ballo e con la big band del conservatorio.\nHa accompagnato molti artisti, tra cui Gigi D'Alessio, Tazenda, Giuni Russo, Mia Martini, Max Gazz\u00e8, Al Bano e Romina Power, Riccardo Fogli, Toto Cutugno, Irene Fargo, Fabrizio Voghera, Massimo Di Cataldo, Danilo Amerio, Luca Madonia, Alessandro Canino, Franco Fasano, Paolo Carta, Alessandro Bono, Lighea, Massimo Bubola, Dolcenera, Fiordaliso, Aleandro Baldi, Umberto Tozzi, Francesca Alotta, Cristiano De Andr\u00e9, Andrea Bocelli, Claudio Lolli, Luca Carboni, Franco Battiato, Samuele Bersani, Ron, Donatella Rettore, Anna Tatangelo, Fiorello, Francesco Renga, Raf, Giorgia, Paola Turci, Andrea Mingardi, Luca Barbarossa, Irene Grandi, Gianluca Grignani, Gianni Togni, Claudio Baglioni, Giorgio Gaber, Enzo Jannacci, Marco Masini, Renato Zero, Eros Ramazzotti, Michele Zarrillo, Paolo Conte, Roberto Vecchioni, Edoardo Bennato, Anna Oxa, Vasco Rossi, Pierangelo Bertoli, Mango, Ivano Fossati, Lucio Dalla, Luciano Ligabue, Max Pezzali, Pino Daniele, Fabio Concato, Leda Battisti, Randy Crawford, Fabrizio De Andr\u00e9, Mina, Loredana Bert\u00e8, Ivana Spagna, Zucchero Fornaciari, Adriano Celentano, Angelo Branduardi, \nFrancesco Baccini.\nLele Melotti ha suonato con l'orchestra di Sanremo, in tre edizioni del festival (nel 1990, 1991 e 1992) e in tutte e tre le edizioni dell'orchestra del programma \"Io canto\"."}
{"id": "1160870", "revid": "115680383", "url": "https://it.wikipedia.org/wiki?curid=1160870", "title": "Resurrezione di Cristo (Raffaello)", "text": "La Resurrezione di Cristo \u00e8 un dipinto a olio su tavola (52x44 cm) attribuito non unanimemente a Raffaello Sanzio, databile al 1501-1502 circa, conservato nel Museo d'arte di San Paolo, in Brasile.\nStoria e descrizione.\nL'opera riporta varie iscrizioni sul retro e sulla cornice. La pi\u00f9 antica \u00e8 forse quella in cui si legge \"Giachino Mignatelli\", da alcuni ritenuto il primo possessore. Nel 1880 Bode vide il dipinto nella collezione Kinnaird in Scozia, e la segnal\u00f2 al Cavalcaselle, che comunque non la vide mai. Nel 1927 venne messa in relazione da Regteren van Altena con due disegni all'Ashmolean Museum di Oxford, che altri riferivano alla \"Resurrezione di San Francesco al Prato\" di Perugino, a pi\u00f9 riprese considerata opera di collaborazione con Raffaello.\nPass\u00f2 all'asta a Londra nel 1946 con attribuzione a Mariano di ser Austerio, finendo poi in Brasile. Il collegamento con l'opera scozzese spett\u00f2 a Suida, che ribad\u00ec l'attribuzione a Raffaello, che alcuni respinsero (Berenson) e altri invece accolsero (Ragghianti, Longhi, Camesasca e Brizio).\nLa datazione pi\u00f9 accettata \u00e8 quella al 1501-1502, nel periodo cosiddetto \"intermezzo pinturicchiesco\", che caratterizz\u00f2 alcune opere come la \"Madonna Solly\", con un marcato gusto per l'ornato e la decorazione minuta.\nLa composizione deriva da modelli di Perugino: un analogo sepolcro scorciato col coperchio spostato si trova ad esempio in una tavoletta della predella del \"Polittico di San Pietro\", mentre nella \"Pala di San Francesco al Prato\" si vedono figure simili di soldati spaventati e la coppia di angeli in volo con cartigli sinuosi. Ma Raffaello seppe anche distaccarsi dal modello, ambientando la scena in un paesaggio pi\u00f9 variato e animato (legato alla lezione di Pinturicchio), nella maggior ricchezza ed elaborazione del sarcofago, nelle vesti pi\u00f9 curate, nei gesti pi\u00f9 vivi, nei colori pi\u00f9 corposi, che danno maggiore risalto plastico alle figure.\nAnche gli angeli sono pi\u00f9 animati di quelli di Perugino, e rimandano piuttosto ad esempi fiorentini come la \"Pala degli Otto\" di Filippino Lippi, che forse Raffaello ebbe modo di vedere durante uno di quei brevi spostamenti che caratterizzarono il periodo prima del 1504."}
{"id": "1160873", "revid": "729019", "url": "https://it.wikipedia.org/wiki?curid=1160873", "title": "LGV Rh\u00f4ne-Alpes", "text": "La LGV Rh\u00f4ne-Alpes \u00e8 una linea ferroviaria francese ad alta velocit\u00e0, di circa 115\u00a0km, entrata in servizio nel 1994, nella regione Rodano-Alpi.\nQuesta LGV funge da prolungamento della LGV Sud-Est verso il sud della Francia.\nEvita il centro cittadino di Lione circonvallando la citt\u00e0 sul lato orientale e permette l'interconnessione con l'aeroporto cittadino grazie alla stazione Saint-Exup\u00e9ry - TGV.\nIn seguito, procede verso sud e, dopo Valence, si conclude con l'inizio della LGV M\u00e9diterran\u00e9e.\n\u00c8 stata costruita in due tratti (nord e sud), concepiti per una velocit\u00e0 massima di rispettivamente 300 e 320\u00a0km/h. Il primo tratto \u00e8 stato aperto nel 1992 in occasione delle Olimpiadi invernali di Albertville.\nIl tracciato della linea.\nLa linea attraversa quattro dipartimenti, che sono, da nord a sud: l'Ain, il Rodano, l'Is\u00e8re e il Dr\u00f4me.\nIl tracciato della nuova linea consta una lunghezza totale di 115\u00a0km, di cui 42 da Montanay a Saint-Quentin-Fallavier e 73 da questo punto a Valence.\nLa linea incrocia presso Saint-Quentin-Fallavier la linea tradizionale Lione - Grenoble. Un sistema di raccordi permette:\nCaratteristiche della linea.\nLa linea occupa una superficie totale di 1218 ettari (cos\u00ec come l'aeroporto di Saint-Exup\u00e9ry).\n\u00c8 stata concepita, come la LGV sud-est, per una velocit\u00e0 nominale di 300\u00a0km/h, con un piano di curve di raggio minimo di 4000\u00a0m e distanza dai centri delle strade ferrate di 4,2\u00a0m. Il secondo troncone \u00e8 adatto per una velocit\u00e0 di 320\u00a0km/h.\nLe pendenze massime sono del 3,5%.\nLa linea comporta numerosi adattamenti artificiali di cui 10 viadotti di lunghezza totale di 4,5\u00a0km e quattro trafori di lunghezza totale di 5,3\u00a0km.\nUn posto di comando chiamato CCT (\"Commande centralis\u00e9e des trains\", Comando centralizzato dei treni) permette di seguire costantemente la circolazione dei treni sulla totalit\u00e0 della linea e di comandare a distanza i dispositivi di sicurezza.\n\u00c8 sito a Lione, presso la stazione di Perrache.\nStazioni.\nL'installazione della linea ha comportato la costituzione di una sola stazione intermedia:"}
{"id": "1160875", "revid": "262457", "url": "https://it.wikipedia.org/wiki?curid=1160875", "title": "Diche (mitologia)", "text": ""}
{"id": "1160876", "revid": "14214", "url": "https://it.wikipedia.org/wiki?curid=1160876", "title": "Antimicrobici", "text": ""}
{"id": "1160877", "revid": "100623", "url": "https://it.wikipedia.org/wiki?curid=1160877", "title": "Myocastoridae", "text": ""}
{"id": "1160883", "revid": "98077", "url": "https://it.wikipedia.org/wiki?curid=1160883", "title": "Caserta Vecchia", "text": ""}
{"id": "1160886", "revid": "1543377", "url": "https://it.wikipedia.org/wiki?curid=1160886", "title": "Intelligenza competitiva", "text": "In economia aziendale con il termine intelligenza competitiva, o intelligenza economica, ci si riferisce solitamente all'insieme di attivit\u00e0 sistematiche di back office finalizzate a fornire al management aziendale informazioni utili o strategiche (azioni di ricerca, trattamento, diffusione e protezione dell'informazione) sull'ambiente esterno all'impresa (mercato, clienti, concorrenti, tendenze, innovazioni, norme, leggi) a supporto dei processi decisionali della dirigenza, favorendo la competitivit\u00e0 dell'impresa, il tutto integrato completamente con altri strumenti come il Knowledge Management o la Business Intelligence.\nContenuto.\nIl principio fondamentale \u00e8 stato enunciato da Michael E. Porter della Harvard Business School:\nQuesta disciplina, nata insieme alla globalizzazione dei mercati e alla necessit\u00e0 di adottare un processo di anticipazione dei cambiamenti dei mercati e dell'ambiente economico, sta diventando un sostegno indispensabile al processo strategico usando l'informazione come strumento per migliorare le performance economica e/o tecnologica. La sua missione \u00e8 \"sapere per anticipare\". \nL'Intelligenza economica si differenzia dal data mining o dalla business Intelligence perch\u00e9 non si tratta, contrariamente a questi altri due strumenti, di un sistema informatico da introdurre in azienda e da far funzionare in automatico ogni qual volta si ricerca un'informazione; l'IE, come viene comunemente abbreviata, \u00e8 una cultura di impresa che impregna un'organizzazione della cultura dell'informazione per passare dall'era dell'informazione a quella della conoscenza. In Europa i paesi pi\u00f9 attivi in questo campo sono il Regno Unito e la Francia. In Italia \u00e8 poco sviluppata ed esistono pochi siti su cui si possono trovare informazioni relative alla IE; le parole chiave da cercare sono \"intelligenza economica\", \"competitive intelligence\", \"intelligenza competitiva\", \"informazione strategica\"."}
{"id": "1160887", "revid": "1318658", "url": "https://it.wikipedia.org/wiki?curid=1160887", "title": "Xiangqi", "text": "Lo xiangqi (, , ) \u00e8 un antico gioco cinese, della famiglia degli scacchi ancora oggi praticato in Cina. Viene giocato nei locali e lungo le strade parrebbe sin dal IV secolo a.C. \u00c8 anche chiamato \"Gioco degli scacchi cinese\".\nScacchiera.\nLa scacchiera dello xiangqi \u00e8 composta da 10 file orizzontali e 9 colonne verticali. I pezzi vengono posizionati sulle intersezioni, come nel go; le intersezioni sono chiamate anche punti.\nAl centro delle prime tre file, un quadrato di 9 punti, rappresenta il \"castello\", l'area di movimento dell'imperatore e dei due consiglieri.\nLa scacchiera \u00e8 inoltre divisa a met\u00e0 in orizzontale, da una fila senza case, chiamata \"fiume\", che divide idealmente il territorio dei due giocatori.\nIl valore dei pezzi in ordine decrescente \u00e8: imperatore, torre, cannone, cavallo, consigliere, elefante, pedone.\nRegole.\nOgni pezzo, rispettando le proprie regole di movimento, \u00e8 in grado di catturare qualsiasi pezzo avversario rimuovendolo dal gioco e prendendone la posizione. Scopo del gioco \u00e8 quello di dare scacco matto all'imperatore avversario.\nScacco e scacco matto.\nQuando l'imperatore \u00e8 minacciato di cattura da parte di un pezzo avversario si dice che \u00e8 sotto scacco e, alla mossa seguente, il giocatore che lo controlla \u00e8 obbligato a rimuovere la condizione di scacco spostando l'imperatore oppure muovendo un altro pezzo per catturare la pedina che d\u00e0 scacco o per interporsi tra questa e l'imperatore.\nQuando ci\u00f2 non \u00e8 possibile \u00e8 scacco matto e la partita termina con la sconfitta del giocatore il cui imperatore risulta indifendibile e la vittoria del suo avversario.\nPer dare scacco matto si devono quindi verificare tutte queste condizioni contemporaneamente:\nNota bene:\nIl movimento dei pezzi.\nPedoni (soldati).\nPrima di attraversare il \"fiume\" possono solo avanzare di una intersezione per volta. Dopo aver attraversato il fiume possono avanzare oppure spostarsi di una intersezione a destra o a sinistra.\nNon esiste promozione: il Pedone che arriva in ultima traversa rimane Pedone.\nCavalli.\nSimilarmente agli scacchi tradizionali questi pezzi si muovono a \"L\", quindi di una intersezione orizzontale o verticale combinata con una diagonale (nella stessa direzione). Per\u00f2, a differenza degli scacchi, non ha la capacit\u00e0 di \"saltare\" ovvero il cavallo pu\u00f2 essere bloccato se ci sono pezzi (rossi o neri) tra l'intersezione in cui sta e quella in cui si vorrebbe muovere.\nElefanti.\nPossono muoversi di due unit\u00e0 diagonali nella stessa direzione. Non possono attraversare il \"fiume\" quindi devono rimanere sempre nella propria met\u00e0 della scacchiera.\nL'elefante pu\u00f2 essere bloccato se c'\u00e8 un pezzo (rosso o nero) nella prima intersezione che incrocia.\nTorri.\nSi possono muovere verticalmente o orizzontalmente di un qualsiasi numero di intersezioni.\nCannoni.\nSi possono muovere verticalmente o orizzontalmente di un qualsiasi numero di unit\u00e0.\n\u00c8 l'unico pezzo che cattura in maniera diversa da come muove: il cannone pu\u00f2 catturare soltanto se c'\u00e8 un altro pezzo (uno e uno solo, nero o rosso che sia) che si interpone nella traiettoria tra lui e il suo obiettivo.\nConsiglieri.\nSi possono muovere limitatamente nello spazio del \"castello\" di una unit\u00e0 diagonale per volta.\nImperatore.\nPu\u00f2 muoversi all'interno del \"castello\" di una intersezione per volta solo orizzontalmente o verticalmente. Esercita la sua influenza anche sul castello avversario: non \u00e8 ammesso che i due imperatori si trovino sulla stessa verticale se non c'\u00e8 almeno un pezzo tra di loro."}
{"id": "1160888", "revid": "712828", "url": "https://it.wikipedia.org/wiki?curid=1160888", "title": "Pace Vigile", "text": ""}
{"id": "1160890", "revid": "31886", "url": "https://it.wikipedia.org/wiki?curid=1160890", "title": "Regione di Almaty", "text": "La regione di Almaty \u00e8 una regione del Kazakistan (con capoluogo Taldyqor\u01e7an) che ha una popolazione di 2.000.000 di abitanti circa. \u00c8 la quinta regione in ordine di grandezza del Kazakistan.\nGeografia fisica.\nLa regione di Almaty confina con il Kirghizistan e la regione cinese del Xinjiang (Turkestan orientale). La regione tocca anche altre tre regioni kazake: la regione di \u017dambyl, ad ovest; la regione di Qara\u01e7andy, a nord-est; e la regione del Kazakistan Orientale (Shyghys Qazaqstan) a nord.\nLa regione di Almaty ricopre un'area di quasi 224.000 chilometri quadrati, toccando a nordovest il lago Balkhash (Balqash Koli in kazako); \u00e8 inoltre attraversata dalla catena montuosa del Tian Shan, che si estende dalla Cina al Kirghizistan. Si trovano nel territorio regionale, inoltre, il canyon di \u010caryn, il fiume Ili, i laghi di Bartogaj e Kap\u010dagaj, i laghi Kaindy, Kolsaj e Issyk.\nCircondata su ogni lato dalla regione di Almaty, ma separata da questa politicamente, \u00e8 la citt\u00e0 di Almaty, la pi\u00f9 grande citt\u00e0 del Kazakistan e la vecchia capitale (durante il periodo sovietico e nel periodo seguente l'indipendenza del Kazakistan).\nStoria.\nL'oblast' (regione) di Alma-Ata, predecessore dell'odierna regione di Almaty, venne creata nella regione storica di Semirechye il 10 marzo 1932. La sua capitale era Alma-Ata (Almaty). Durante il periodo sovietico, per un certo periodo di tempo, la parte nord-orientale dell'oblast, quella che circonda Taldyqor\u01e7an, fu separata dall'Oblast di Alma-Ata, formando il separato Oblast di Taldy-Kurgan, confluito di nuovo nell'Oblast di Alma-Ata pochi anni dopo.\nNell'aprile 2001 il centro amministrativo della regione di Almaty fu trasferito da Almaty a Taldyqor\u01e7an. Cos\u00ec Taldyqor\u01e7an \u00e8 divenuta di nuovo una capitale regionale - questa volta senza formare un oblast separato.\nDistretti.\nLa regione \u00e8 suddivisa in 16 distretti (\"audan\") e 4 citt\u00e0 autonome (\"qalasy\"): Almaty, Qap\u0161a\u01e7aj, Taldyqor\u01e7an e Tekel\u00ec.\nI distretti sono:"}
{"id": "1160898", "revid": "1573940", "url": "https://it.wikipedia.org/wiki?curid=1160898", "title": "Castoridae", "text": "I Castoridi (Castoridae ) sono una famiglia di mammiferi roditori.\nUn tempo assai diversificata e ricca di specie, attualmente la famiglia conta un unico genere con due specie viventi, vale a dire gli attuali castori.\nDescrizione.\nI castoridi viventi sono animali di taglia media, anche se piuttosto grossi se comparati alla maggior parte degli altri roditori: sono infatti i roditori di maggiori dimensioni dell'emisfero boreale. Hanno abitudini semiacquatiche, per le quali hanno sviluppato vari adattamenti corporei come i piedi palmati, le code appiattite e scagliose ed il pelo impermeabile. Il corpo \u00e8 tozzo e massiccio, con testa squadrata e forti denti a crescita continua, atti a triturare e rosicchiare il legno.\nI castoridi vivono in piccoli gruppi famigliari, ognuno occupante un territorio specifico, basato su una tana e una diga costruite con rametti e fango. Hanno dieta esclusivamente erbivora; durante l'estate si nutrono di foglie ed erbe, mentre in inverno i castori si cibano di piante legnose come i salici.\nI castoridi estinti erano probabilmente ben diversi a quelli attuali: accanto a specie di piccole dimensioni, terricole e probabilmente dalle abitudini fossorie (come \"Palaeocastor\") vissero specie di grosse dimensioni, come \"Castoroides\", che poteva raggiungere le dimensioni di un baribal, anche se il suo cervello era solo leggermente pi\u00f9 grosso di quello dei castori attuali. La forma del corpo di questo animale suggerisce che si trattava probabilmente di un buon nuotatore, abitatore degli ambienti acquitrinosi: tuttavia, in mancanza di ulteriori reperti che provino queste supposizioni, sulle effettive modalit\u00e0 di vita dei castoridi estinti si possono fare solo congetture.\nTassonomia.\nI castoridi, stando ai resti fossili, comparvero durante l'Oligocene (genere \"Agnotocastor\") in America ed Asia: questi castori primitivi avevano configurazione dentaria apparentemente inadatta a rosicchiare il legno, come invece accade nei loro parenti attuali. Tuttavia, pare che essi avessero ugualmente abitudini semiacquatiche. Durante l'Oligocene compaiono in Asia \"Propalaeocastor\" e (poco dopo) in Europa \"Steneofiber\", i primi appartenenti alla sottofamiglia Castorinae, vale a dire la stessa alla quale sono ascritte le due specie viventi di castoro.\nNel Pleistocene si ebbe la massima diversificazione della famiglia: in questo periodo si evolvono dei castori giganti, come \"Trogontherium\" in Europa e \"Castoroides\" in Nordamerica.\nInizialmente, i castoridi, suddivisi nelle sottofamiglie, Castoroidinae e Castorinae, erano considerati un'appendice degli sciuromorfi in virt\u00f9 di alcune caratteristiche morfologiche: in seguito, sono state riconosciute due ulteriori sottofamiglie di castorini basali, vale a dire Agnotocastorinae e Palaeocastorinae, i cui appartenenti non sono animali semiacquatici come le altre due sottofamiglie, quanto piuttosto animali dalle abitudini probabilmente fossorie. Le indagini a livello molecolare hanno poi dimostrato uno stretto legame della famiglia Castoridae con la famiglia dei Geomidi, coi quali vengono attualmente classificati nell'ambito del sottordine Castorimorpha.\nLa classificazione pi\u00f9 accreditata dei castoridi \u00e8 la seguente:\nOrdine Rodentia"}
{"id": "1160900", "revid": "339392", "url": "https://it.wikipedia.org/wiki?curid=1160900", "title": "Turkestan orientale", "text": ""}
{"id": "1160902", "revid": "1872303", "url": "https://it.wikipedia.org/wiki?curid=1160902", "title": "Luce (costruzioni)", "text": "Con luce nelle costruzioni civili si identifica la dimensione maggiore degli elementi strutturali portanti orizzontali, o leggermente inclinati."}
{"id": "1160904", "revid": "174065", "url": "https://it.wikipedia.org/wiki?curid=1160904", "title": "Michael E. Porter", "text": ""}
{"id": "1160905", "revid": "100623", "url": "https://it.wikipedia.org/wiki?curid=1160905", "title": "Heterocephalus", "text": ""}
{"id": "1160911", "revid": "287204", "url": "https://it.wikipedia.org/wiki?curid=1160911", "title": "Jan Toorop", "text": "Biografia.\nNato nel 1858 sull'isola di Giava (all'epoca colonia olandese), da genitori olandesi, vi trascorse la prima infanzia; dal 1880 al 1882 frequenta l'Accademia di Belle Arti di Amsterdam.\nArtisticamente fu influenzato prima da Ensor e da Redon, ma la sua formazione artistica si compie a Bruxelles, dove Toorop si lega all'ambiente dei poeti simbolisti (Verhaeren e Maeterlinck in particolare).\nPartecipa al gruppo degli artisti noto come \"Les XX\" sorto in opposizione all'arte ufficiale del tempo. Attraverso queste esperienze e dopo un lungo soggiorno in Inghilterra, l'artista matura un linguaggio pittorico decisamente opposto al naturalismo, caratterizzato da un ermetico simbolismo, denso di miti esotici.\nIl suo linearismo estenuato lo pone accanto a Beardsley e fa della sua pittura una delle matrici per le future stilizzazioni dell'Art Nouveau.\nSi inser\u00ec con una certa naturalezza nella corrente decadentistica. I suoi quadri pi\u00f9 celebri sono \"Fatalisme\", \"Le sphinx\", \"Le Tre Spose\"."}
{"id": "1160913", "revid": "107013612", "url": "https://it.wikipedia.org/wiki?curid=1160913", "title": "Pittura vittoriana", "text": "Durante l'et\u00e0 vittoriana, periodo storico dell'Inghilterra compreso tra il 1837 e il 1901, date del regno della Regina Vittoria, la pittura conobbe un grande sviluppo, manifestando i caratteri salienti della cultura dell'epoca.\nCorrenti e temi.\nLe problematiche e le contraddizioni dell'epoca, messe a nudo dalla fenomenologia dell'industrialesimo, si riflettono e vengono esaltate dalle arti visive, oltre che decorative, concretizzandosi in varie e distinte correnti.\nConfraternita dei Preraffaelliti.\nLa corrente pi\u00f9 nota sviluppatasi in questo periodo, la Confraternita dei Preraffaelliti, \u00e8 ascrivibile al grande movimento del simbolismo. Temi favoriti furono la speculazione sull'essenza della bellezza e dell'arte, anche nelle sue implicazioni sociali, e la raffigurazione di temi biblici e di ambientazione medievale, sempre intrisi di fitti significati simbolici.\nDalla corrente si svilupp\u00f2 l'opera isolata di alcuni artisti tardi, operanti fino ai primi decenni del XX secolo, come John William Waterhouse e Frederick Leighton.\n\"Fairy painting\".\nLa \"pittura di fate\", \"fairy painting\", \u00e8 un particolare genere della pittura e dell'illustrazione vittoriana che si concentra sulla raffigurazione di fate e mondi incantati, con grande attenzione all'atmosfera e al dettaglio. Generalmente considerata una forma di escapismo, la corrente fa da corona al \"revival\" tipicamente vittoriano del fantastico, vero e proprio fenomeno culturale legato a opere di Shakespeare come \"Sogno di una notte di mezza estate\" ed alle fiabe, e a certa bizzarra e fortunata letteratura per l'infanzia rappresentata in particolare dall'opera di Lewis Carroll.\nIl movimento trova naturalmente le sue origini nelle opere letterarie e teatrali del romanticismo oltre che, come si \u00e8 detto, al rinnovarsi dell'attenzione per opere come \"Sogno di una notte di mezza estate\" e \"La tempesta\" di William Shakespeare, \"La regina delle fate\" di Edmund Spenser e \"Il riccio rapito\" di Alexander Pope. Tra i principali motivi del rinnovato interesse nella rappresentazione teatrale di queste opere, ha sicuramente avuto un ruolo l'introduzione di nuove tecniche, tra cui l'utilizzo di gas e luci e il miglioramento dei macchinari di scena. I motivi non sono tuttavia da ricercarsi solamente nella sfera tecnica e tecnologica: la rivoluzione industriale, secondo critici come Jeremy Maas, aveva lasciato nel pubblico un forte senso di disorientamento e sradicamento, che la mitologia e il fantastico colmavano con raffigurazioni di antichi mondi e tradizioni perdute.\nA partire da modelli romantici come Johann Heinrich F\u00fcssli e William Blake, la pittura di fate trova il suo primo autore nello schizofrenico Richard Dadd, che produsse la maggior parte dei suoi dipinti e delle sue illustrazioni nell'ospedale psichiatrico di Bethlem, in cui era rinchiuso per l'omicidio del padre. Dopo di lui, il primo artista socialmente integrato a dedicarsi a questi soggetti fu John Anster Fitzgerald, membro della Royal Academy. Debutt\u00f2 nel genere con una serie di illustrazioni a tema natalizio, fondando un importante filone dell'illustrazione vittoriana. Altri autori della pittura di fate furono Edwin Landseer, detto \"l'artista prediletto della regina\", i preraffaelliti John Everett Millais e Dante Gabriel Rossetti, Arthur Hughes e William Bell Scott, anch'essi tardi preraffaelliti, le ragazzine Elsie Wright e Frances Griffiths, famose per le loro fotografie delle fate di Cottingley, e l'illustratore Arthur Rackham, considerato l'ultimo della corrente dopo che, con la Seconda guerra mondiale, l'interesse figurativo nei confronti del fantastico e delle fate iniziava a sfumare.\nAltri autori appartenenti a questo filone furono:\n\"Christmas treasury\".\nOltre al fantastico, un altro dei soggetti favoriti della pittura vittoriana fu il periodo natalizio, che port\u00f2 alla nascita di genere autonomo in pittura e, soprattutto, nell'illustrazione. I \"Christmas treasury\", prodotti in forma di antologia contenenti racconti, canzoni e, soprattutto immagini, divennero particolarmente popolari, unendo al fascino fiabesco che tanto affascinava i vittoriani un chiaro valore pedagogico.\nIn questo periodo videro la luce opere come le musiche di scena del balletto \"Lo Schiaccianoci\" di Tchaikovsky e il racconto \"Canto di Natale\" di Charles Dickens, e vennero elaborati alcuni degli elementi della mitologia natalizia che permangono ancora oggi, tra cui la figura di Babbo Natale. Tra gli illustratori che maggiormente si dedicarono al tema natalizio, il gi\u00e0 citato John Anster Fitzgerald, che \u00e8 considerato il fondatore del movimento, John Callcott Horsley, il primo a produrre dei biglietti d'auguri a tema natalizio su commissione di Henry Cole, Richard Doyle, noto per le sue illustrazioni alle opere di Dickens, e Randolph Caldecott, personaggio fondamentale dell'editoria per bambini.\nColonialismo e orientalismo.\nMovimento profondamente radicato nella pittura del romanticismo, il fascino per l'oriente ebbe grande importanza nei costumi vittoriani, soprattutto dopo l'acquisizione dell'India quale colonia dell'impero. Ispirandosi ad artisti francesi come Eug\u00e8ne Delacroix, Jean Auguste Dominique Ingres e Jean-L\u00e9on G\u00e9r\u00f4me, i pittori vittoriani diressero frequentemente la loro attenzione verso ambientazioni come quella dell'harem, raffigurando spesso scene di vita orientale permeate da sensualit\u00e0, indolenza e una certa dose di lascivia ad incrementarne il fascino. Quella sensualit\u00e0 che trovava sempre meno spazio nella puritana Inghilterra, veniva quindi trasferita in terre lontane e implicitamente giustificata con l'inferiorit\u00e0 morale dei coloni. I principali autori che si dedicarono alla raffigurazione dell'oriente furono:\nPrecursore del genere \u00e8 considerato Joshua Reynolds, con le sue frequenti raffigurazioni di soggetti legati all'India.\nRitrattistica.\nMolti artisti vittoriani si dedicarono alla ritrattistica. Tra questi, i pi\u00f9 noti e prolifici furono William Etty, William Quiller Orchardson, James Sant, Frank Holl e Luke Fildes."}
{"id": "1160917", "revid": "118301340", "url": "https://it.wikipedia.org/wiki?curid=1160917", "title": "Circondario di B\u00f6blingen", "text": "Il circondario di B\u00f6blingen \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1160919", "revid": "110157", "url": "https://it.wikipedia.org/wiki?curid=1160919", "title": "Regione di Aqmola", "text": "La regione di Aqmola \u00e8 una regione del Kazakistan centrale, con capitale K\u00f6k\u0161etau.\nQuesta regione, unitamente con quella di Qara\u01e7andy ha la caratteristica di non toccare nessuno dei confini con altri paesi. Oltre che con la predetta regione, la regione di Aqmola confina con le regioni del Kazakistan Settentrionale (\"Soltustik Qazaqstan\"), di Pavlodar e di Qostanay.\nIl territorio della regione, per la sua locazione piuttosto settentrionale, ha clima e paesaggio che lo avvicinano alla Siberia meridionale; gli inverni sono molto freddi e le estati calde, ma non eccessivamente, riducendo le condizioni di forte aridit\u00e0 che interessano invece le regioni pi\u00f9 meridionali.\nNel territorio della regione sono presenti alcune miniere d'oro e carbone.\nDistretti.\nLa regione \u00e8 suddivisa in 17 distretti (\"audan\") e 3 citt\u00e0 autonome (\"qalasy\"): Nur-Sultan, K\u00f6k\u015fetaw e Stepnogorsk.\nI distretti sono:"}
{"id": "1160923", "revid": "371529", "url": "https://it.wikipedia.org/wiki?curid=1160923", "title": "One Size Fits All (Frank Zappa)", "text": "One Size Fits All \u00e8 un album di Frank Zappa (il diciannovesimo della sua discografia) e del suo gruppo, The Mothers of Invention, pubblicato nel 1975. Il disco raggiunse la quinta posizione in Norvegia.\nNel giugno del 2015 la rivista \"Rolling Stone\" ha collocato l'album alla diciottesima posizione dei 50 migliori album progressive di tutti i tempi."}
{"id": "1160929", "revid": "110157", "url": "https://it.wikipedia.org/wiki?curid=1160929", "title": "Circondario di Esslingen", "text": "Il circondario di Esslingen \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1160933", "revid": "110157", "url": "https://it.wikipedia.org/wiki?curid=1160933", "title": "Circondario di G\u00f6ppingen", "text": "Il circondario di G\u00f6ppingen \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1160935", "revid": "110157", "url": "https://it.wikipedia.org/wiki?curid=1160935", "title": "Regione di Atyrau", "text": "La regione di Atyrau \u00e8 una regione del Kazakistan, situata nell'ovest del paese, sulla costa nord-orientale del Mar Caspio. La sua capitale \u00e8 la citt\u00e0 di Atyrau, con una popolazione di 142.500 abitanti. Con 118.600 chilometri quadrati, si contende con la regione del Kazakistan Meridionale (\"Ongt\u00fcstik Qazaqstan\") il titolo di regione kazaka pi\u00f9 piccola; confina con la Russia, cos\u00ec come con le regioni kazake di Aqtobe, Mangghystau e del Kazakistan Occidentale (\"Batys Qazaqstan\").\nUna gran parte della regione \u00e8 situata nell'area petrolifera della depressione caspica; per questo motivo nell'area di Tengiz sono stati costruiti molti impianti d'estrazione e un oleodotto corre dalla citt\u00e0 di Atyrau fino a Grozny, in Russia, dove si interseca con un oleodotto russo diretto all'Europa.\nIl territorio della regione si estende in una zona semiarida, ragione per cui \u00e8 interamente coperto dalla steppa arida, povera di specie (il \"pustynja\" degli autori russi).\nQuesta regione \u00e8 marginalmente europea.\nDistretti.\nLa regione \u00e8 suddivisa in 7 distretti (\"audan\") e una citt\u00e0 autonoma (\"qalasy\"): Atyrau."}
{"id": "1160941", "revid": "152717", "url": "https://it.wikipedia.org/wiki?curid=1160941", "title": "Hermine Braunsteiner-Ryan", "text": ""}
{"id": "1160942", "revid": "92719", "url": "https://it.wikipedia.org/wiki?curid=1160942", "title": "T\u00fcrkistan", "text": ""}
{"id": "1160945", "revid": "200568", "url": "https://it.wikipedia.org/wiki?curid=1160945", "title": "Eremo (Reggio Calabria)", "text": "L'Eremo \u00e8 un quartiere di Reggio Calabria. Assieme ai quartieri Tremulini e Pineta Zerbi costituisce la II circoscrizione comunale..\n\u00c8 una localit\u00e0 cara al cuore dei reggini perch\u00e9 ospita la Basilica dell'Eremo, che custodisce il quadro della Madonna della Consolazione protettrice della citt\u00e0, che nel periodo dei festeggiamenti (che vanno dal secondo sabato di settembre per una settimana circa) viene portato in processione fino alla Cattedrale.\nIl toponimo.\nDal vocabolo greco \"eremos\", cio\u00e8 \"luogo deserto\", per la collocazione geografica della contrada ove sorse la Basilica, un tempo isolata e periferica."}
{"id": "1160946", "revid": "228587", "url": "https://it.wikipedia.org/wiki?curid=1160946", "title": "Zoot Allures", "text": "Zoot Allures \u00e8 il ventunesimo album di Frank Zappa, pubblicato nel 1976.\nIl titolo dell'album \u00e8 la storpiatura di un'espressione francese (\"Zut alors!\") che indica sorpresa e che pu\u00f2 essere approssimativamente tradotta in italiano come \"Accidenti!\".\nIl disco.\n\"Zoot Allures\" era stato progettato in origine come album doppio, ma per ragioni sconosciute Zappa riarrangi\u00f2, edit\u00f2, e accorci\u00f2 la track list dei brani per pubblicarlo come album singolo. Zappa suon\u00f2 un nastro prova dell'album ai giornalisti della rivista \"Circus\" nel 1976, questa copia provvisoria del master era per\u00f2 radicalmente differente rispetto all'album finale che verr\u00e0 poi pubblicato: vi comparivano anche i brani \"Sleep Dirt\", \"The Ocean Is the Ultimate Solution\", \"Filthy Habits\", e \"Night of the Iron Sausage\" che non sarebbero finiti nel disco. Le prime tre canzoni furono incluse nell'album \"Sleep Dirt\" del 1979 e nel postumo \"L\u00e4ther\"; mentre \"Night of the Iron Sausage\" rimase inedita. Inoltre nella copia provvisoria non comparivano le tracce \"Wind Up Workin' in a Gas Station\" e \"Zoot Allures\".\n\"Black Napkins\", uno dei molti pezzi strumentali per chitarra elettrica presenti su \"Zoot Allures\", prese vita da un'improvvisazione del tema che avrebbe poi costituito il brano \"Sleep Dirt\". Le performance dal vivo presenti sull'album provengono dai nastri di un concerto tenuto da Zappa e soci il 3 febbraio 1976 a Osaka, in Giappone, anche se per la pubblicazione le registrazioni furono ampiamente manipolate in studio. Insieme a brani come \"Zoot Allures\" e \"The Torture Never Stops\", \"Black Napkins\" divenne uno dei pezzi forti di Zappa, che lo ripropose incessantemente in ogni successivo tour e su altri dischi in studio.\n\"Wonderful Wino\" venne inizialmente pubblicata sull'album di Jeff Simmons del 1970 \"Lucille Has Messed My Mind Up\". Il disco, prodotto parzialmente da Zappa (con lo pseudonimo \"La Marr Bruister\"), include anche la \"title track\", che apparir\u00e0 in seguito su \"Joe's Garage\" nel 1979.\nLa traccia intitolata \"Ms. Pinky\" ha una storia curiosa alle spalle. Zappa raccont\u00f2 che aveva un fan di nome Eric in Finlandia che si presentava spesso dietro le quinte quando la band era l\u00ec di passaggio in tour, portando dei regali ai membri del gruppo. Una volta arriv\u00f2 portandosi dietro caramelle e la sua rivista pornografica preferita, intitolata \"Kalle\". Sfogliando la rivista Zappa si divert\u00ec a guardare le pubblicit\u00e0 degli strambi giocattoli erotici presenti in essa. Ad un certo punto scorse la pubblicit\u00e0 di una testa di gomma a grandezza naturale dalle fattezze femminili con la bocca spalancata, gli occhi chiusi e i capelli corti che doveva servire ad \"allietare con una fellatio artificiale le persone sole\". Colpito dall'assurdit\u00e0 della cosa, mand\u00f2 subito qualcuno dei suoi nel quartiere a luci rosse della citt\u00e0 per acquistarne una e farne materia per una canzone. L'oggetto in questione \u00e8 appunto la \"Ms. Pinky\" del titolo del brano.\nFormazione.\nIl tastierista Eddie Jobson e il bassista Patrick O'Hearn, che all'epoca della pubblicazione di \"Zoot Allures\" erano membri della band di Zappa, appaiono sulla copertina dell'album ma non suonano in nessun brano."}
{"id": "1160947", "revid": "35813", "url": "https://it.wikipedia.org/wiki?curid=1160947", "title": "Cavalier Nicolino", "text": ""}
{"id": "1160950", "revid": "404449", "url": "https://it.wikipedia.org/wiki?curid=1160950", "title": "Palazzo Comunale (Grosseto)", "text": "Il Palazzo Comunale di Grosseto si affaccia all'estremit\u00e0 settentrionale di Piazza Dante, sul lato sinistro rispetto al Duomo; la sua facciata laterale sinistra costeggia il tratto iniziale di Corso Carducci. Ospita la Giunta, il Consiglio e gli uffici amministrativi del Comune di Grosseto. \nStoria.\nL'edificio venne costruito nel corso della seconda met\u00e0 del XIX secolo, quando il 26 marzo 1867 venne dato l'incarico a Giovanni Clive di progettare la nuova sede del Comune, fino ad allora ospitata nell'oramai fatiscente Palazzo Pretorio che, dopo la sua ricostruzione successiva, diverr\u00e0 sede della Provincia.\nNel punto in cui venne costruito il palazzo, sorgeva precedentemente la chiesa di San Giovanni Decollato, che risultava oramai sconsacrata ed adibita a magazzino prima della sua demolizione che si rese necessaria per la costruzione della nuova sede municipale.\nDescrizione.\nIl Palazzo Comunale di Grosseto si sviluppa su tre livelli, con la facciata principale preceduta da un portico costituito da tre archi a tutto sesto, separati da dei robusti pilastri; sopra l'arco centrale si affaccia un piccolo terrazzo dove sono esposte le bandiere istituzionali. Altre due archi a tutto sesto permettono di accedere al portico provenendo sia dal lato sinistro che da quello destro. La parte sommitale si caratterizza per il frontone, al cui interno \u00e8 presente un orologio. \nLa facciata laterale sinistra riprende gli elementi stilistici della facciata principale, con i vari portoni d'ingresso del pian terreno sovrastati da archi a tutto sesto; sia questa facciata che quella principale presentano il livello inferiore rivestito in bugnato, mentre risultano intonacate sui due livelli superiori.\nNell'insieme, lo stile predominante che caratterizza l'edificio \u00e8 certamente quello neorinascimentale."}
{"id": "1160958", "revid": "110157", "url": "https://it.wikipedia.org/wiki?curid=1160958", "title": "Circondario di Ludwigsburg", "text": "Il circondario di Ludwigsburg \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1160966", "revid": "1494169", "url": "https://it.wikipedia.org/wiki?curid=1160966", "title": "Walheim", "text": "Walheim \u00e8 il nome di "}
{"id": "1160972", "revid": "729019", "url": "https://it.wikipedia.org/wiki?curid=1160972", "title": "Zappa in New York", "text": "Zappa in New York \u00e8 un doppio album live di Frank Zappa pubblicato nel 1978, cronologicamente il ventiduesimo della sua vasta discografia.\nL'album venne inizialmente pubblicato in Gran Bretagna nel 1977 dall'etichetta personale di Zappa, la DiscReet Records, e poi velocemente ritirato dal mercato. Una seconda versione del disco, accorciata e censurata con l'eliminazione di alcuni brani ritenuti offensivi, venne ripubblicata nel marzo 1978 dalla Warner Bros. Records. L'edizione del 1978 raggiunse la posizione numero 57 nella classifica statunitense Billboard 200, e una sorprendente sesta posizione in Norvegia.\nIl disco.\nOrigine e storia.\nIl materiale dell'album fu registrato durante una serie di concerti tenutisi nel dicembre del 1976 al Palladium di New York. In origine le tracce del disco avrebbero dovuto essere parte di un cofanetto quadruplo in vinile intitolato \"L\u00e4ther\" che sarebbe dovuto uscire nel 1977 ma la Warner Bros. Records imped\u00ec la realizzazione di tale formato contravvenendo alle intenzioni di Zappa. Questo rifiuto gener\u00f2 un contenzioso tra Zappa e l'etichetta discografica; inizialmente esso fu apparentemente risolto grazie ad un accordo col quale il compositore italoamericano avrebbe potuto far pubblicare l'intera opera divisa in quattro album. La parte live delle incisioni (ricavata appunto dai concerti newyorkesi) fu la prima ad essere pubblicata in due vinili nel marzo 1978. La versione originale del disco includeva il brano \"Punky's Whips\" sarcasticamente dedicato a Punky Meadows, chitarrista degli Angel (un gruppo glam rock americano che all'epoca stava riscuotendo successo). La Warner, temendo possibili procedimenti legali da parte del musicista oggetto delle attenzioni ironiche di Zappa, decise di ritirare dal mercato il doppio LP, ristampandolo poco dopo senza il pezzo in questione che per\u00f2 figurava nelle prime edizioni distribuite in Italia e Regno Unito. Tale comportamento incrin\u00f2 definitivamente il legame professionale tra Frank e la major: infatti il compositore cit\u00f2 legalmente la casa discografica per violazioni contrattuali (di cui la \"querelle\" su \"Zappa in New York\" \u00e8 solo una parte) e la \"guerra di avvocati\" che scatur\u00ec dalla denuncia lo tenne impegnato per alcuni anni, alla fine dei quali per\u00f2 usc\u00ec vincitore. \nDescrizione dei brani.\nRientrato in possesso dei master originali, l'artista di origini siciliane ripubblic\u00f2 il disco nel 1991 in formato doppio CD con in scaletta nuovamente \"Punky's Whips\" oltre a quattro brani inediti: \"Cruisin' for Burgers\", \"I'm the Slime\", \"Pound for A Brown\" e \"The Torture Never Stops\". Nella nuova versione alcune tracce risultano aver subito qualche cambiamento per ammissione dello stesso Frank: infatti alcune parti strumentali sono state sostituite da sovraincisioni postume essendo ritenute ormai datate dal compositore. \u00c8 il caso per esempio di \"The Black Page Drum Solo/Black Page #1\" in cui Ed Mann, Ruth Underwood e John Bergamo hanno contribuito con nuovi interventi di percussioni; invece in \"The Purple Lagoon\" Zappa si concede un assolo di chitarra che va a sostituire una porzione dei nastri originali con in sottofondo alcune percussioni. Tra i brani gi\u00e0 presenti nella prima edizione in doppio vinile si fa notare \"Titties &amp; Beer\", posto in apertura, il cui testo (in gran parte recitato e improvvisato) \u00e8 una rielaborazione in chiave moderna della trama di \"Histoire du soldat\", opera di Stravinskij (addirittura quest'ultimo viene citato esplicitamente da Terry Bozzio all'incirca al quinto minuto dell'esecuzione) da sempre uno dei massimi riferimenti artistici di Zappa. \"Honey, Don't You Want A Man Like Me?\" tratta di una fugace avventura sessuale tra una coppia (costituita da un mediocre playboy e una segretaria con velleit\u00e0 femministe) descritta in chiave sarcastica (nel consueto registro del chitarrista). Altra composizione degna di nota \u00e8 \"The Illinois Enema Bandit\" ispirata alle vicende reali dello statunitense Michael H. Kenyon. Quest'ultimo era un anomalo criminale, sorta di incrocio tra un ladro e un sadico, che tra il 1966 e il 1975 comp\u00ec diverse aggressioni ai danni di numerose persone di sesso femminile; il suo modus operandi consisteva nel derubare le sue vittime dopo avere loro praticato forzatamente dei clisteri a base di acqua calda.\nTra i musicisti impegnati nelle registrazioni di questo album figurano i celebri fratelli jazzisti Randy e Mike Brecker oltre a Tom Malone e Lou Marini che sarebbero divenuti di l\u00ec a poco membri dei The Blues Brothers; inoltre merita di essere citata anche la partecipazione di Don Pardo, celebre speaker radiotelevisivo statunitense."}
{"id": "1160992", "revid": "253269", "url": "https://it.wikipedia.org/wiki?curid=1160992", "title": "Chad Lowe", "text": "Carriera.\nDal 1991 al 1993 ha preso parte alla serie tv \"Una famiglia come tante\" con Kellie Martin, sempre per la televisione ha preso parte ad alcuni episodi di \"L'incredibile Michael\", \"Melrose Place\", \"Popular\", \"E.R. - Medici in prima linea\" e \"24\".\nHa recitato in film come \"Lolita - I peccati di Hollywood\" e \"Unfaithful - L'amore infedele\", nel 2000 debutta alla regia, dirigendo due cortometraggi \"The Audition\" e \"The Space Between\" e un episodio della terza stagione di Bones.\nHa recitato in Pretty Little Liars nel ruolo di Byron Montgomery (padre di Aria Montgomery)\nHa recitato in Supergirl.\nNel maggio del 2021 dirige un episodio della serie \"\", nella quale recita suo fratello (Rob Lowe). L'episodio, inoltre, \u00e8 stato scritto da suo nipote, John Owen Lowe.\nVita privata.\n\u00c8 il fratello minore di Rob Lowe. \u00c8 stato sposato dal 1997 al 2006 con l'attrice due volte Premio Oscar Hilary Swank. Il 28 agosto 2010 ha sposato la produttrice Kim Painter, da cui ha avuto una figlia, Mabel, nata il 16 maggio 2009. Il 15 novembre 2012 hanno avuto un'altra figlia, Fiona Hepler."}
{"id": "1161014", "revid": "287204", "url": "https://it.wikipedia.org/wiki?curid=1161014", "title": "Francesco Ladatte", "text": "Biografia.\nIn giovent\u00f9 lavor\u00f2 al seguito del principe Vittorio Amedeo I di Savoia-Carignano, si trasfer\u00ec a Parigi (ove francesizz\u00f2 il cognome in Ladatte) al seguito del suo mecenate. Nel 1728, sempre in Francia, vinse il secondo premio di scultura dell'Accademia di Francia con l'opera \"Joram e Naaman\"; l'anno successivo ottenne il primo premio con \"Joachim re di Giuda\".\nLavor\u00f2 tra Torino, Roma e Parigi, prima di stabilirsi definitivamente nella capitale sabauda nel 1745, in qualit\u00e0 di Scultore in Bronzi di Sua Maest\u00e0. Tra il 1747 e il 1750 esegu\u00ec per volere della corte i piatti e i candelabri in argento utilizzati nella Palazzina di caccia di Stupinigi: per la stessa reggia, cre\u00f2 il celebre \"Cervo\" che sovrasta la cupola centrale. Nel 1752 veniva pagato 3700 lire per un Trono d'argento per l'esposizione del SS. Sacramento. \u00c8 autore dei putti in bronzo nella Chiesa della Madonna del Carmine di Torino.\nAttivo anche in altre localit\u00e0 piemontesi, lavor\u00f2 a Vicoforte e a Vercelli, presso la tomba del beato Amedeo IX di Savoia.\nDopo esser stato nominato professore alla Regia Accademia di pittura e scultura torinese nel 1778, mor\u00ec per malattia il 18 gennaio 1787."}
{"id": "1161024", "revid": "371529", "url": "https://it.wikipedia.org/wiki?curid=1161024", "title": "Studio Tan", "text": "Studio Tan \u00e8 un album di Frank Zappa, pubblicato nel 1978.\nTracce.\nTutti i brani sono di Frank Zappa."}
{"id": "1161026", "revid": "1318658", "url": "https://it.wikipedia.org/wiki?curid=1161026", "title": "Xiongnu", "text": "Gli Xiongnu (cinese ) erano una confederazione nomade di trib\u00f9 dell'Asia centrale.\nOrigine.\nLa loro classe dirigente ha origini sconosciute. La maggior parte delle informazione sugli Xiongnu proviene dalle fonti cinesi. Quel poco che sappiamo dei loro nomi e titoli deriva da translitterazioni in lingua cinese. Sono rimaste solo una ventina di parole, che appartengono alla lingua altaica, e un'unica frase contenuta in documenti cinesi.\nL'identificazione del nucleo etnico degli Xiongnu \u00e8 stata oggetto di varie ipotesi.\nNel XVIII secolo l'orientalista Joseph de Guignes not\u00f2 che negli antichi testi cinesi si indicavano le trib\u00f9 Xiongnu con \"Hun\" (Unni in pi\u00f9 lingue), sebbene con caratteri differenti. In epoca contemporanea l'orientalista \u00c9tienne de la Vaissi\u00e8re not\u00f2 che in alfabeto sogdiano sia gli Hsiung-nu che gli Unni venivano indicati entrambi con \"\u03b3wn\" (xwn), segno che erano considerati sinonimi. \u00c8 ipotesi abbastanza diffusa che dagli Xiongnu derivino gli Unni, intorno al 390 guidati dal re Octar in Europa, tuttavia, sebbene si riscontri una similitudine tra il suono del primo carattere (\u5308) e \"Hun\", il secondo carattere (\u5974) non ha corrispondenze con altre lingue europee e tale origine degli Unni rimane controversa.\nLe proposte da parte degli studiosi teorizzano la loro lingua come mongola, turca, iranica o ienisseiana.\nAntichissimi resoconti storici cinesi - forse leggendari - riferiscono che gli Xiongnu discendessero da un figlio dell'ultimo capo della prima dinastia cinese (dinastia Xia), che, secondo i cinesi del periodo delle primavere e degli autunni erano geni dello stato di Qi (\u675e). Le fonti cinesi dal III secolo riportano la creazione di un impero sotto Modu Chanyu (che divenne il loro supremo capo nel 209). Il loro impero si estendeva al di l\u00e0 dei confini della moderna Mongolia. Nel II secolo, sconfissero e dispersero i precedenti dominatori, gli Yuezhi, di cui erano stati vassalli fino allora, diventando cos\u00ec il potere predominante nelle steppe a nord della Cina. Essi furono attivi nel sud della Siberia, nella Manciuria occidentale e nelle odierne province cinesi di Mongolia interna, Gansu e Xinjiang. Questi nomadi erano considerati cos\u00ec pericolosi e distruttivi che la dinastia Qin inizi\u00f2 la costruzione della Grande muraglia per proteggere la Cina dai loro attacchi. Le relazioni fra le prime dinastie cinesi e gli Xiongnu erano complesse, con ripetuti periodi di confronti militari e intrighi alternati a scambi di tributi, commercio e matrimoni combinati a scopo politico.\nNel 174 o 176 a.C. l'impero nomade Xiongnu raggiunse la massima espansione, ovvero quasi 9 milioni di km\u00b2. Nemmeno gli imperi cinese, sasanide e achemenide erano arrivati ad una simile estensione. La parte orientale dell'impero Xiongnu continu\u00f2 ad occupare oltre 6,1 milioni di km\u00b2 fino al 50 a.C. Tuttavia, a partire da met\u00e0 del secolo gli Xiongnu vennero sconfitti duramente da un loro vassallo, il popolo Wusun, che stava costruendo un vasto impero; in una battaglia persero 10.000 guerrieri che divennero prigionieri. Dopo una serie di disfatte l'impero Xiongnu croll\u00f2 e si framment\u00f2 in molte parti indipendenti."}
{"id": "1161029", "revid": "986213", "url": "https://it.wikipedia.org/wiki?curid=1161029", "title": "Go-Daigo", "text": "Il suo regno ebbe inizio il 29 marzo 1318 e termin\u00f2 il 18 settembre 1339. Il suo nome personale era .\nGenealogia.\nGo-Daigo era il secondo figlio dell'imperatore Go-Uda.\nEbbe molti figli tra cui:\nNome.\nTradizionalmente - fino al regno di Meiji (1867-1912) - all'imperatore veniva conferito un nome rituale postumo con cui essere ricordato e onorato nel tempo a venire, ma in modo inconsueto, Go-Daigo scelse personalmente questo nome e lo adott\u00f2 ufficialmente.\nIspirandosi alla politica assolutista dell'imperatore Daigo - che aveva regnato dal 901 al 923 (\"era Engi\") - ne volle adottare il nome anteponendovi il prefisso \u5f8c \"go\" che significa \"successore\".\nBiografia.\nGo-Daigo sal\u00ec al trono nel 1318, a 29 anni, dopo l'abdicazione del cugino Hanazono. Nel 1324 pianific\u00f2 segretamente il rovesciamento del governo di Morikuni, ultimo esponente dello shogunato Kamakura (\"bakufu Kamakura\"), ma venne scoperto dai suoi luogotenenti, i \"tandai\" Norisada e Sadayuki.\nAltre sue trame contro lo shogunato vennero portate alla luce e sventate nel 1331, in occasione della guerra Genko, a causa del tradimento di un suo stretto collaboratore, Yoshida Sadafusa.\nNonostante il tradimento, Go-Daigo riusc\u00ec a fuggire con le insegne imperiali e si rifugi\u00f2 nel castello di Kasagiyama, situato presso l'attuale citt\u00e0 di Kasagi (Ky\u014dto), predisponendone la difesa. Il castello venne assediato e cadde in mano alle truppe del shogunato che l'anno successivo insediarono sul trono un nuovo imperatore, Kogon, ed esiliarono Go-Daigo nella provincia insulare di Oki, lo stesso luogo in cui era stato imprigionato, nel 1198, l'imperatore Go-Toba.\nInaspettatamente, nel 1333, Go-Daigo riusc\u00ec a fuggire da Oki con l'aiuto di Nawa Nagatoshi e della sua famiglia e inizi\u00f2, quindi, a radunare un nuovo esercito presso il monte Funagami nella provincia di Hoki (presso l'attuale citt\u00e0 di Kotoura, Tottori). Ashikaga Takauji, che era stato incaricato dallo shogunato di trovare e distruggere questo esercito, pass\u00f2 dalla parte di Go-Daigo e occup\u00f2 la sede dei Rokuhara Tandai. Subito dopo, Nitta Yoshisada, che aveva radunato un esercito nelle province orientali, distrusse le forze del clan H\u014dj\u014d mettendo fine al potere dello shogun.\nTornato a Kyoto, Go-Daigo si riprese il trono e diede inizio alla cosiddetta \"Restaurazione Kemmu\": questo processo mirava apertamente alla restaurazione effettiva del potere imperiale che Go-Daigo voleva impostare sul modello della vicina Cina; il suo piano era quello di divenire il pi\u00f9 potente signore dell'Oriente. Tra gli atti di maggiore rilevanza in questa direzione vi fu la nomina a shogun del suo primogenito Morinaga. Ma la politica dell'imperatore, caratterizzata da riforme impazienti, provvedimenti avventati e mancate ricompense, caus\u00f2 in breve tempo un forte malcontento soprattutto in seno alla classe dei samurai, che criticava le decisioni di Go-Daigo riguardo ai diritti sulle terre e si sentiva esclusa dalla gestione del potere.\nNel 1335 Ashikaga Takauji, che aveva condotto alcune campagne nelle province orientali senza il permesso dell'imperatore per sopprimere la ribellione di Takasendai, smise di appoggiare la Restaurazione. Per punire la sua insubordinazione Go-Daigo incaric\u00f2 Nitta Yoshisada di marciargli contro con un esercito, ma Takauji ebbe la meglio sconfiggendolo nella battaglia di Takenoshita presso Hakone.\nNonostante questa prima vittoria le forze degli Ashikaga furono, di seguito, sconfitte da Kusunoki Masashige e Kitabatake Akiie. Takauji ripar\u00f2 nel Ky\u016bsh\u016b da cui, dopo aver radunato un nuovo esercito, riprese la sua marcia verso Kyoto l'anno successivo.\nKusunoki Masashige propose all'imperatore una politica di riconciliazione con gli Ashikaga ma Go-Daigo rifiut\u00f2 categoricamente il consiglio, e ordin\u00f2 a lui e Yoshisada di distruggere definitivamente Takauji. L'armata imperiale fu per\u00f2 sconfitta nella storica .\nQuando le truppe degli Ashikaga entrarono a Kyoto, Go-Daigo tent\u00f2 la fuga rifugiandosi sul monte Hiei ma propose una riconciliazione a Takauji inviandogli addirittura le insegne imperiali come segno di buona fede. Takauji pose sul trono un nuovo imperatore, K\u014dmy\u014d, dando vita ufficialmente al suo shogunato: inizi\u00f2 cos\u00ec il periodo Muromachi che si sarebbe protratto fino al 1573.\nIn seguito, si scopr\u00ec che le insegne consegnate da Go-Daigo erano state falsificate. L'imperatore riusc\u00ec a fuggire da Kyoto e a rifugiarsi intorno alle montagne di Yoshino. In quel luogo, forte del prestigio delle regalie, fond\u00f2 nel 1336 la \"Corte del Sud\", dando inizio al cosiddetto \"Periodo delle Corti del Nord e del Sud\" meglio noto come Nanbokucho. Durante questo periodo, che durer\u00e0 fino al 1392, le due corti si contenderanno il prestigio e diritto di governare.\nNel 1339 Go-Daigo mor\u00ec di un male sconosciuto.\nEre di regno.\nSotto Go-Daigo vi furono otto ere di regno (), che con quelle dell'imperatore Go-Hanazono rappresentano il numero di ere pi\u00f9 alto in un singolo regno di un imperatore giapponese; queste sono nell'ordine:\nCollegamenti esterni.\n[[Categoria:Imperatori del Giappone]]\n[[Categoria:Dinastia Yamato]]"}
{"id": "1161031", "revid": "125642777", "url": "https://it.wikipedia.org/wiki?curid=1161031", "title": "Anatolio (console)", "text": "Biografia.\nAnatolio fu \"magister militum per Orientem\" dal 433 al 446, raggiungendo il consolato nel 440, che tenne con l'imperatore d'Occidente Valentiniano III come collega.\nCostru\u00ec la fortezza di Teodosiopoli, lungo la frontiera con la Persia e l'Armenia, a met\u00e0 degli anni 430; nel 440 diresse alcuni lavori ad Eliopoli in Fenicia e fece ricostruire le mura di Gerasa in Arabia. Sempre nel 440, il re sasanide Yazdgard II attacc\u00f2 i Romani. Teodosio invi\u00f2 Anatolio a parlamentare con il grande re. Anatolio raggiunse l'esercito sasanide, scese da cavallo e avanz\u00f2 a piedi; Yazdgard, informato del fatto che si trattava del generale romano, fu spiazzato da una tale dimostrazione di rispetto e si ritir\u00f2 nel proprio campo con tutto l'esercito. Qui accolse l'inviato di Teodosio, trattandolo con tutti gli onori e accettando la pace. Nel 442 don\u00f2 alla chiesa di Edessa un reliquiario d'argento per le ossa di Tommaso apostolo. Fece costruire una basilica ad Antiochia che prese il nome di \"Basilica di Anatolio\". Nel 443 Anatolio riusc\u00ec a stipulare una tregua di un anno con Attila, re degli Unni. Nel 446 termin\u00f2 il proprio servizio come \"magister militum per Orientem\"; l'anno successivo \u00e8 attestato gi\u00e0 come \"patricius\".\nNel 448 riusc\u00ec a ottenere la pace con gli Unni in cambio di un tributo annuale di 2100 libbre d'oro. Nel 450 Attila era ancora in guerra contro l'Impero romano. Ad un tentativo di abboccamento, il re unno rispose che avrebbe trattato solo con ambasciatori di rango consolare, e fece il nome di Nomo e Anatolio. Anatolio, che nel frattempo era divenuto \"magister militum praesentalis\" (carica che tenne almeno fino all'anno successivo), e il suo compagno andarono ad incontrare Attila, il quale all'inizio li tratt\u00f2 male, ma poi cedette alle loro arti oratorie e ai doni che portavano: Attila avrebbe accettato i termini della pace del 448, avrebbe smesso di attaccare l'imperatore Teodosio II sulla scorta dell'accusa di accogliere i fuggitivi dal regno degli Unni, e avrebbe rinunciato alla striscia di territorio a sud del Danubio ottenuta con la pace del 448; pare che la concessione della liberazione di molti prigionieri romani fosse addirittura una concessione fatta personalmente ai due prestigiosi ospiti. Nel 451 partecip\u00f2 a diverse sessioni del concilio di Calcedonia, come decano dei rappresentanti imperiali. All'inizio del regno di Marciano, Florenzio e Anatolio sconsigliarono all'imperatore di sostenere la rivolta degli Armeni contro i Sasanidi. Ricevette diverse lettere da Teodoreto di Cirro, con richieste di aiuto."}
{"id": "1161032", "revid": "1934238", "url": "https://it.wikipedia.org/wiki?curid=1161032", "title": "Statolatria", "text": "La statolatria, espressione che combina la pratica dell'idolatria con lo Stato: definisce \"gli atteggiamenti pratico-politici, improntati a una fiducia assoluta nello Stato, nelle sue funzioni istituzionali e nelle sue vocazioni etiche e storico-culturali nell\u2019organizzare, amministrare e dirigere l\u2019intera vita della societ\u00e0 e dei singoli individui\" e confligge, in modo evidente, con il concetto di Stato di diritto, la pi\u00f9 significativa filiazione dell\u2019idea liberale.\nGenesi del sintagma.\nBench\u00e9 presente nella dottrina positivistica di inizio secolo XX, il concetto apparve per la prima volta nel febbraio 1910, quando il quotidiano \u00abIl Cittadino di Brescia\u00bb pubblic\u00f2 \"il resoconto di una conferenza, tenuta al Circolo cattolico bresciano da monsignor Manzini, noto sacerdote veronese impegnato nel movimento cattolico e amico di padre Bevilacqua, sul tema \"Un modello di riformatore (San Paolo)\". Proprio per l\u2019importanza che (...) le lettere paoline e l\u2019insegnamento dell\u2019apostolo avrebbero avuto su Montini, in particolare durante il fascismo, mette conto ricordare questa conferenza. Monsignor Manzini collocava la figura e l\u2019opera di san Paolo in un contesto \u2013 l\u2019impero romano \u2013 caratterizzato da \u00abuna ferrea tirannia di Stato\u00bb e da una \u00abstatolatria\u00bb\".\nNel fascismo.\nL'utilizzo del termine assunse la massima notoriet\u00e0 nella \"Dottrina del fascismo\" di Giovanni Gentile, pubblicata nel 1931 a firma di Benito Mussolini, tanto da essere citato anche nei Quaderni dal carcere di Antonio Gramsci, tra il 1932 ed il 1933.\nIl 29 giugno dello stesso anno nell'enciclica \"Non Abbiamo Bisogno\" di Papa Pio XI il quale critic\u00f2 il fatto che il fascismo stesse sviluppando una \"ideologia pagana dello Stato\", definita \"statolatria\". \nLa cesura di fine anni Trenta, che si verific\u00f2 nel pensiero giuridico italiano, mosse proprio dalla insoddisfazione verso questa soluzione, vistosamente volta a giustificare l'esistente regime dittatoriale: \"i giuristi pi\u00f9 giovani tornarono infatti a distinguere societ\u00e0 e stato e ricostruirono la relazione tra le due dimensioni immaginando un percorso non pi\u00f9 discendente (dallo Stato alla societ\u00e0) ma ascendente (dalla societ\u00e0 allo Stato) il cui snodo fondamentale era incarnato proprio dal partito politico\".\n\"Lo Stato onnipotente\" di Ludwig von Mises (1944).\nIl termine divenne popolare e venne ulteriormente sviluppato nel 1944 da Ludwig von Mises, quando pubblic\u00f2 \"Lo Stato onnipotente\". La statolatria \u00e8 letteralmente un culto dello Stato analogo all'idolatria di idoli; asserisce che la gloria e lo sviluppo dello \"Stato\" o della \"Nazione\" sono l'oggetto di ogni aspirazione umana a scapito di ogni altro interesse o attivit\u00e0, incluso il benessere personale ed il libero arbitrio. L'espansione del potere e dell'influenza di uno Stato deve essere raggiunta, se necessario, attraverso guerre di conquista ed imprese coloniali, seguendo una tipica politica imperialista. \u00c8 molto distante da un patriottismo che riconosca il diritto delle popolazioni all'autodeterminazione, e potrebbe essere descritta al meglio come un \"super-patriottismo\" o uno \"sciovinismo nazionalista\"."}
{"id": "1161033", "revid": "767487", "url": "https://it.wikipedia.org/wiki?curid=1161033", "title": "L.E.S.", "text": "Il suo primo successo arriva con \"Life's a Bitch\", canzone dei rapper Nas ed AZ presente nel disco di debutto di Nas, \"\"Illmatic\" (1994). Continua il sodalizio con AZ producendo \"Sugar Hill\", singolo tratto dall'esordio dell'MC di Brooklyn \"Doe or Die\".\nIn seguito amplia il suo giro di produzioni, arrivando a confezionare basi per Fat Joe, LL Cool J, Shyheim e Royal Flush. Nel 1998 collabora con Poke &amp; Tone per la realizzazione di \"Gettin' Jiggy Wit It\", brano di Will Smith che gli ha valso un Grammy Award.\nNegli ultimi tempi L.E.S. ha fatto sentire la sua presenza grazie alle produzioni su \"Hip Hop is Dead\"\", disco di Nas, realizzate con la collaborazione del producer Wyldfyer."}
{"id": "1161035", "revid": "228587", "url": "https://it.wikipedia.org/wiki?curid=1161035", "title": "Antonio Maria Bononcini", "text": "Studi\u00f2 musica assieme al fratello Giovanni sotto la guida di Giovanni Paolo Colonna a Bologna e nel 1693 scrisse la sua prima composizione, un \"Laudate pueri\" e poco dopo 12 sonate per violoncello: l'unico compositore che prima di lui aveva composto delle sonate per violoncello fu Domenico Gabrielli. Nel novembre del 1696 entr\u00f2 nella \"Congregazione di Santa Cecilia\" a Roma e nel 1698 compose la serenata \"La fama eroica\" in onore del cardinale veneziano Giorgio Vivente Cornaro, il quale probabilmente lo assunse al suo servizio.\nVerso il 1700 Antonio giunse con il fratello a Vienna, dove assieme a Giovanni entr\u00f2 nell'orchestra della corte imperiale di Vienna e nel 1702 furono Berlino, dove Georg Philipp Telemann ascolt\u00f2 una loro esecuzione. Tornato a Vienna, Bononcini nel 1705 fu nominato Kapellmeister del futuro Carlo VI e tra quest'anno e il 1711 compose diversi lavori per la corte asburgica: in tutto scrisse 13 cantante, 6 serenate, 4 oratori e un'opera (Tigrame). Con la salita al potere di Carlo IV, i fratelli Bononcini non furono pi\u00f9 confermati al servizio della corte viennese e quindi tornarono in Italia.\nNel 1713 torn\u00f2 nella citt\u00e0 natale, dove si spos\u00f2 con Eleonora Suterin, dalla quale ebbe 5 figli. Concluse la sua carriera di compositore mettendo in scena altre 10 opere per i teatri di Venezia, Roma e di altre citt\u00e0 italiane. Nel 1721 divent\u00f2 maestro di cappella del duca Rinaldo d'Este, carica che tenne sino alla morte.\nComposizioni.\nBononcini fu un esponente della scuola bolognese-modenese. Fra le sue opere:\nScrisse inoltre oratori (\"Il trionfo della grazia\", 1707, \"La decollazione di San Giovanni Battista\", 1709), cantate, una Messa a 5 voci e uno \"Stabat Mater\" a 4 voci."}
{"id": "1161041", "revid": "767487", "url": "https://it.wikipedia.org/wiki?curid=1161041", "title": "Tadpole - Un giovane seduttore a New York", "text": "Tadpole - Un giovane seduttore a New York (\"Tadpole\") \u00e8 un film del 2002 diretto dal regista Gary Winick. In Italia \u00e8 uscito il 17 gennaio 2003.\nTrama.\nOscar \u00e8 un ragazzo di 15 anni, colto, con una grande passione per Voltaire che cita correttamente. Il Giorno del Ringraziamento torna a casa, deciso a confessare il suo amore alla donna di cui \u00e8 perdutamente innamorato, solo che lei \u00e8 la seconda moglie di suo padre. Trover\u00e0 il coraggio, ma prima riesce a sedurre una delle sue amiche e a dormirci assieme.\nNel viaggio di ritorno capisce che \u00e8 una storia irrealizzabile, e che deve vivere la vita per l'et\u00e0 che ha.\nCommento.\n\"Tadpole\" (trad: girino) \u00e8 decisamente una delle commedie pi\u00f9 originali e insolite del 2002. La storia pu\u00f2 ricordare \"Il laureato\", ma la particolarit\u00e0 sta nella delicatezza con cui viene narrato l'amore che un minorenne pu\u00f2 provare per una donna matura. Oscar inoltre pu\u00f2 apparire come il classico snob di famiglia ricca, ma sapr\u00e0 rivelarsi come un ragazzo fragile, con una intelligenza acuta e un grande amore per la vita."}
{"id": "1161044", "revid": "1226", "url": "https://it.wikipedia.org/wiki?curid=1161044", "title": "Lingua atlaica", "text": ""}
{"id": "1161045", "revid": "15639578", "url": "https://it.wikipedia.org/wiki?curid=1161045", "title": "Max Planck Institut", "text": ""}
{"id": "1161048", "revid": "81195", "url": "https://it.wikipedia.org/wiki?curid=1161048", "title": "Paul J. Crutzen", "text": ""}
{"id": "1161050", "revid": "125709611", "url": "https://it.wikipedia.org/wiki?curid=1161050", "title": "Okazaki Masamune", "text": "Si ritiene che abbia operato nel periodo compreso fra il 1288 e il 1328. Costruiva spade, dette tachi in giapponese (le celebri katana entrarono in produzione nel sengoku judai), e pugnali, detti \"tant\u014d\", seguendo la tradizione \"Soshu\". Si ritiene che abbia vissuto nella provincia di Sagami.\nIn suo onore viene consegnato il premio Masamune durante la Competizione tra forgiatori di spade del Giappone.\nLa Masamune \u00e8 una tachi, nome dato in suo onore alle spade dei samurai (solo gli allievi che avevano gi\u00e0 compiuto il quindicesimo anno di et\u00e0 potevano impugnarne una propria).\nLe katana di Masamune sono spesso confuse con quelle di Muramasa, un altro forgiatore, erroneamente considerato suo allievo. Secondo diverse leggende le spade di Muramasa sono descritte come portatrici di sventure (il nome significa \"pioggia di sangue\"), mentre quelle di Masamune come portatrici di pace e serenit\u00e0 (il nome significa \"essenza divina della giustizia eterna\").\nLeggende.\nUna leggenda narra di una sfida fra Masamune e Muramasa per vedere chi dei due era in grado di costruire la spada pi\u00f9 tagliente. Entrambi crearono due spade magnifiche e decisero di metterle alla prova: le due spade sarebbero state appese a una sporgenza sopra un fiume, con la punta della lama immersa nell'acqua. La spada di Muramasa, la Juuchi Fuyu (10\u00a0000 inverni) tagli\u00f2 ogni cosa che incontrava (pesci, foglie, il vento). La spada di Masamune, invece, la Yawaraka-Te (mano delicata) non tagli\u00f2 nulla: i pesci e le foglie passavano, e il vento soffiava dolcemente sulla sua lama. Dopo un po' Muramasa si innervos\u00ec con il suo maestro per il suo disinteresse, ma Masamune la tir\u00f2 fuori dall'acqua, l'asciug\u00f2 e la pos\u00f2 nel fodero, mentre Muramasa lo derideva. Intanto un monaco, che aveva osservato tutta la sfida, parl\u00f2 ai due: \"La prima spada \u00e8 senza dubbio una spada tagliente, ma \u00e8 portatrice di sangue, una spada malvagia che non fa differenza fra ci\u00f2 che taglia. Pu\u00f2 essere buona per tagliare farfalle cos\u00ec come teste. La seconda \u00e8 notevolmente la pi\u00f9 tagliente fra le due, e non taglia senza motivo ci\u00f2 che \u00e8 innocente\".\nEsistono numerose versioni della leggenda: ad esempio, una secondo cui la spada di Muramasa tagliava le foglie, mentre quella di Masamune le riuniva.\nSecondo un'altra leggenda Muramasa e Masamune furono invocati per costruire spade per lo Shogun e le spade, una volta concluse, venivano appese ad una cascata. Secondo una variante di questa leggenda Muramasa fu ucciso per aver creato spade malvagie.\nInfine un'altra leggenda narra di un fabbro rinomato per la sua fama di illustre forgiatore di armi molto potenti. Costui era talmente famoso da forgiare armi anche per i pi\u00f9 nobili Samurai della regione, essendo in quei tempi scoppiata una feroce guerra.\nIl suo grande obiettivo era quello di creare una spada perfetta, nata per distruggere e per non essere distrutta, una Katana leggendaria, che sarebbe stata tramandata per generazioni. Essa fu forgiata secondo una tecnica innovativa, che consisteva nella sovrapposizione di pi\u00f9 strati di metallo, battuti in una sola lama, in modo tale da conferire alla spada una resistenza eccezionale anche sotto l'urto di colpi talmente forti da risultare letali per altre spade.\nLunghissima e maneggevole, con la tipica elsa circolare propria delle spade dei Samurai, divenne un mito per coloro che la maneggiavano, riuscendo a perforare anche le pi\u00f9 coriacee tra le armature.\nTuttavia, quando tutte le guerre tra i feudi cessarono e l'ordine dei Samurai and\u00f2 estinguendosi, la Spada Masamune torn\u00f2 nelle mani della famiglia del fabbro che l'aveva creata, dopo aver conquistato il titolo di \"Katana Divina\".\nAl giorno d'oggi non si sa pi\u00f9 nulla di quella Spada che ha reso invincibili molti Samurai: alcune voci dicono che i posteri di quel grande fabbro, padre dell'arma, ne detengano ancora il possesso e tolgano al mondo la visione della Katana.\nSpade.\nHonjo Masamune.\nLa \"Honjo Masamune\" fu la spada simbolo dello Sh\u014dgunato durante il periodo Edo. \u00c8 una delle pi\u00f9 famose spade create da Masamune ed \u00e8 tuttora considerata tra le migliori spade mai create in Giappone. Seppur considerata uno dei Tesori Nazionali del Giappone (\"Kokuh\u00f4\"), la spada scomparve poco dopo la seconda guerra mondiale.\nLa storia dell'arma \u00e8 alquanto travagliata. Nel Sedicesimo Secolo Honjo \"Echizen no kami\" Shigenaga (\u672c\u5e84\u8d8a\u524d\u5b88\u91cd\u9577) generale di Uesugi Kenshin, fu attaccato da Umanosuke, che brandiva una katana forgiata da Masamune. La spada spacc\u00f2 a met\u00e0 l'elmo di Shigenaga, che per\u00f2 riusc\u00ec a sopravvivere e a vincere lo scontro, conquistando la spada come premio al vincitore; in seguito a questo fatto, la spada prese il nome di \"Honjo Masamune\". La lama era stata intaccata dalla battaglia, ma era ancora perfettamente utilizzabile. Quando le fortune di Shigenaga si dissolsero, il generale fu costretto a vendere la spada per la ridicola cifra di tredici monete d'oro. La spada pass\u00f2 pi\u00f9 volte di mano, fino al suo ultimo proprietario noto, Tokugawa Iemasa (\u5fb3\u5ddd\u5bb6\u6b63), che la conserv\u00f2 fino al 1945.\nA seguito della sconfitta del Giappone nella Seconda guerra mondiale gli alleati ordinarono la confisca di tutte le armi detenute dai giapponesi; Tokugawa Iemasa, obbedendo all'ingiunzione, avrebbe consegnato alcune spade a una stazione di polizia a Mejiro nel dicembre 1945 e pare che tra di esse ci fosse anche la leggendaria Masamune. Il 18 gennaio 1946, la polizia consegn\u00f2 le spade al Sergente Coldy Bimore del Settimo Cavalleria degli Stati Uniti, anche se in realt\u00e0 non vi \u00e8 certezza della correttezza di questo nome. Potrebbe infatti essere un nome erroneamente trascritto dall'inglese al giapponese sul verbale di consegna del materiale requisito. Da allora della spada si \u00e8 persa ogni traccia anche se sembra probabile che sia potuta arrivare negli Stati Uniti insieme a molti altri souvenir di guerra, pratica comune per i veterani in quel periodo."}
{"id": "1161057", "revid": "729019", "url": "https://it.wikipedia.org/wiki?curid=1161057", "title": "Nas Is Like", "text": "Nas Is Like \u00e8 il primo singolo tratto da \"I Am...\", terzo album del rapper Nas.\nSesta collaborazione tra Nas e DJ Premier, \"Nas Is Like\" \u00e8 stata subito ben accolta dal pubblico, in particolare dai fan di \"Illmatic\" grazie alle sonorit\u00e0 distanti dal commerciale. Nel terzo verso della canzone Nas utilizza diverse similitudini e metafore per descrivere il suo stile e i suoi progressi."}
{"id": "1161060", "revid": "88253", "url": "https://it.wikipedia.org/wiki?curid=1161060", "title": "Nas is Like", "text": ""}
{"id": "1161062", "revid": "404449", "url": "https://it.wikipedia.org/wiki?curid=1161062", "title": "Teatro degli Industri", "text": "Il Teatro degli Industri \u00e8 il principale teatro di Grosseto e della sua provincia.\nL'edificio si trova lungo via Mazzini, la strada che segue parallelamente le mura della citt\u00e0 lungo il lato sud-occidentale e nord-occidentale.\nStoria.\nL'origine \u00e8 da ricercare in quel primo salone fatto costruire nel 1819 dalla locale \"Accademia degli Industri\". La sala era capace di ospitare circa cinquecento persone tra la platea, circondata da portico, e i trentasei palchi su due ordini.\nDopo alcune modifiche ai palchi, realizzate nel 1869, il teatro fu interessato da un consistente piano di ampliamento e ristrutturazione fra il 1888 e il 1892, su progetto dell'architetto senese Augusto Corbi e sotto la direzione dell'ingegnere Ferdinando Ponticelli: fu realizzata una sala a ferro di cavallo, per ottocento spettatori, con cinquantasei palchi distribuiti su tre ordini.\nPassato alla gestione privata della ditta Bernieri, nel 1928 il fabbricato sub\u00ec alcuni restauri all'ingresso, al bar e alla hall, oltre al completo rifacimento della facciata. Nel 1938 l'Accademia degli Industri cedette anche la propriet\u00e0 al Comune che, soprattutto nel secondo dopoguerra, increment\u00f2 l'utilizzo della sala per la proiezione di spettacoli cinematografici. I danni riportati nel corso dell'alluvione del 1966 obbligarono ad un consistente intervento di recupero progettato dall'architetto Giuliano Bernardini, il quale ha riportato il teatro alla sua fisionomia originaria con consistenti lavori non solo di restauro, ma anche di radicale rifacimento delle coperture prospicienti via Mazzini.\nFra il 1989 e il 1990, nell'ambito del progetto integrato \"Regione Toscana-FIO\" per il restauro dei teatri, iniziano, sotto la direzione dell'ingegnere Giancarlo Fedeli, ulteriori lavori di restauro e adeguamento alla nuova normativa sulla sicurezza. La riapertura avvenne nel 1997. Dopo quest'ultimo investimento comunale, il teatro ha ripreso la sua funzione di spazio culturale cittadino con una particolare vocazione per la prosa.\nDescrizione.\nL'edificio che ospita il Teatro degli Industri, disposto su due livelli, presenta la facciata principale rivestita da intonaco, con tre portoni d'ingresso sovrastati da archi a tutto sesto e 4 lesene, due che separano il portone principale dai portoni laterali destro e sinistro e due collocate tra ognuno dei due portoni laterali e la rispettiva estremit\u00e0 della facciata: tutte e 4 le lesene culminano con capitelli che sostengono, in tutto, 3 timpani aperti all'estremit\u00e0 inferiore (uno centrale e due laterali).\nIn ciascuna delle tre partizioni della facciata principale, sopra ad ogni portone d'ingresso, si trova una mensola cordonata che anticipa la soprastante finestra rettangolare; tra la parte superiore delle tre finestre e i timpani sommitali sono collocate maschere e ghirlande in pietra."}
{"id": "1161064", "revid": "110157", "url": "https://it.wikipedia.org/wiki?curid=1161064", "title": "Orchestral Favorites", "text": "Orchestral Favorites \u00e8 un album strumentale di Frank Zappa, pubblicato nel maggio del 1979. "}
{"id": "1161072", "revid": "767487", "url": "https://it.wikipedia.org/wiki?curid=1161072", "title": "Baienfurt", "text": "Baienfurt \u00e8 una citt\u00e0 tedesca situata nel distretto di Tubinga nel Baden-W\u00fcrttemberg."}
{"id": "1161074", "revid": "43530", "url": "https://it.wikipedia.org/wiki?curid=1161074", "title": "NY Times", "text": ""}
{"id": "1161076", "revid": "1005847", "url": "https://it.wikipedia.org/wiki?curid=1161076", "title": "Gino Maggioni", "text": "Biografia.\nI primi anni.\nInizi\u00f2 gli studi accademici nel 1915 iscrivendosi al corso di laurea in architettura presso l'Accademia di belle arti di Brera: all'inizio del XX secolo, la facolt\u00e0 universitaria di architettura al Politecnico di Milano non era infatti ancora stata attivata. \nNel 1916 part\u00ec per il fronte italiano della prima guerra mondiale arruolato come genio radiotelegrafista. \nA conflitto terminato, nell'estate del 1920, riusc\u00ec a completare il percorso accademico. Terminati gli studi, trov\u00f2 per un breve periodo un'occupazione presso il Museo storico dell'Arma del genio di Roma.\nLe prime opere.\nNel 1921 a San Giorgio su Legnano progett\u00f2 la sua prima opera: il \"Monumento ai Caduti\". Seguirono poi, sempre nel suo paese natale, il cimitero comunale (1928) e l'attuale municipio (1929, originariamente destinato a scuole elementari). \nGi\u00e0 all'inizio degli anni venti del XX secolo Gino Maggioni inizi\u00f2 a fare esperienza nel settore della grafica. Realizz\u00f2 alcune xilografie che ebbero successo per la tecnica di esecuzione utilizzata che per il loro contenuti. \nNel 1923 riusc\u00ec ad allestire un padiglione alla Prima Mostra Internazionale delle Arti Decorative presso l'Istituto superiore per le industrie artistiche di Monza. Nel 1928 prese parte, su invito, al primo Congresso Internazionale di Architettura Moderna.\nL'architettura degli interni.\nNel 1937 chiese al Ministero delle corporazioni la concessione di un brevetto industriale per un \"Sistema e relativo dispositivo per curvare a freddo legno compensato\", brevetto che ottenne tre mesi dopo. \nNel periodo compreso dal 1939 al 1941 Gino Maggioni impresse una svolta decisiva alla sua carriera di architetto. Dalla sua fabbrica \"Curvati brevetti Maggioni\" uscirono importanti pezzi di mobilio che servirono ad arredare, ad esempio, il Nuovo Ospedale Maggiore di Milano, l'Aula Magna e diverse altre sale dell'Universit\u00e0 commerciale Luigi Bocconi di Milano. Per quanto riguarda la fornitura all'Universit\u00e0 Bocconi, fu fondamentale l'interessamento di Giuseppe Pagano. \nGino Maggioni, con i suoi manufatti, ha contribuito in modo determinante allo sviluppo del settore dell'architettura degli interni e dell'arredamento."}
{"id": "1161077", "revid": "1226", "url": "https://it.wikipedia.org/wiki?curid=1161077", "title": "Kian-yun", "text": ""}
{"id": "1161080", "revid": "15756", "url": "https://it.wikipedia.org/wiki?curid=1161080", "title": "Assistenza domiciliare integrata", "text": "L'assistenza domiciliare integrata \u00e8 un sistema di interventi e servizi sanitari offerti a domicilio, intendendo per domicilio l'abitazione del paziente, si caratterizza per l'integrazione delle prestazioni offerte, legate alla natura e ai bisogni a cui si rivolge.\nDescrizione.\nSi basa anche sulla concordia degli interventi progettati e gestiti da figure professionali multidisciplinari. La continuit\u00e0 assistenziale offerta dal concorso progettuale degli organi professionali coinvolti (sanitari, operatori del sociale, fisioterapisti, farmacisti, psicologi, ecc.) garantisce la condivisione degli obiettivi e delle responsabilit\u00e0, e stabilisce i mezzi e le risorse necessarie per il raggiungimento dei risultati di salute. L'assistenza domiciliare, componente del welfare regionale e locale, \u00e8 comprensiva di diverse tipologie di assistenza che si articolano in vari livelli, diversificati in base alla loro maggiore o minore intensit\u00e0 assistenziale, al numero e alla competenza professionale specifica degli operatori coinvolti, al profilo della persona a cui si rivolgono, alla modalit\u00e0 di lavoro degli operatori, e infine al livello operativo territoriale e integrato coinvolto. L'erogazione di prestazioni in regime domiciliare si concretizza in base a valutazioni di carattere economico e altre specifiche dell'utente.\nL'ospedalizzazione, oltre ad essere gravosa in termini economici, comporta una situazione traumatica per l'anziano, che si trova spesso disorientato e non confortato dalla famiglia. Il sistema degli interventi e dei servizi domiciliari risulta perci\u00f2 un'alternativa valida in quanto pu\u00f2 soddisfare le esigenze, in maggior parte di carattere sanitario, degli anziani, dei disabili e dei pazienti affetti da malattie cronico degenerative in fase stabilizzata o aventi vari gradi di non auto sufficienza (temporanea/permanente, parziale/totale) \nCompetenze infermieristiche.\nL'assistenza infermieristica che viene offerta a domicilio si rivolge sia al paziente, sia a chi quotidianamente lo assiste (caregiver). Il suo fine \u00e8 di migliorare le condizioni di vita del paziente assicurando nel contempo una continua interazione con l'ambiente familiare. Questo tipo di assistenza si basa sull'approccio cognitivo completo delle necessit\u00e0, non solo sanitarie, dell'utente associate a valutazioni dell'ambiente domiciliare, tenendo conto i limiti e opportunit\u00e0 che pu\u00f2 offrire l'entourage casalingo.\nL'infermiere domiciliare agisce non diversamente dai colleghi presenti nei presidi sanitari e ha la responsabilit\u00e0 generale dell'Assistenza Infermieristica (pianificazione, gestione, e valutazione dell'intervento assistenziale infermieristico). Per le attivit\u00e0 comprese nella sfera di azione specifica ha piena autonomia tecnico funzionale. Le aree di intervento sono: prevenzione, cura, riabilitazione ed educazione. Gli aspetti peculiari e la natura degli interventi infermieristici sono: tecnici, relazioni ed educativi. L'infermiere a domicilio inoltre assicura la corretta applicazione delle prescrizioni diagnostiche e terapeutiche.\nPRINCIPALI INTERVENTI INFERMIERISTICI A DOMICILIO \nValutazione tecnico professionale dei bisogni di assistenza infermieristica della persona in funzione della gestione dell'utente a domicilio.\nPianificazione dell'assistenza infermieristica con definizione quantitativa, qualitativa e frequenza degli interventi infermieristici.\nEsecuzione e valutazione degl'interventi infermieristici domiciliari sia diretti (assistenza, educazione, relazione), che indiretti (gestione organizzativa).\nI principali problemi di competenza infermieristica in ambito domiciliare sono:\n- interventi terapeutici complessi: terapia infusiva, terapia antalgica, nutrizione, artificiale, terapia iniettiva.\n- Situazioni assistenziali connessi alla gestione di stomie: urostomie, sondino naso gastrico, P.E.G., tracheostomie, stomie del tratto digerente.\n- Situazioni di rischio di infezioni: presenza di presidi intravascolari (cateteri venosi centrali e periferici), cateteri vescicali a permanenza, lesioni cutanee (ferite chirurgiche, lesioni vascolari e neuropatiche, ustioni, lesioni da decubito).\n- Situazioni di incontinenza (urinaria e/o fecale) e irregolarit\u00e0 dell'alvo.\n- Situazioni di medio e alto rischio per l'insorgenza delle lesioni da pressione.\nSituazioni di rischio di sindrome da immobilizzazione.\n- Situazioni di carenza di informazione dell'utente e della sua famiglia.\n- interventi educativi: educazione per la gestione burocratica delle pratiche assistenziali affidate alla famiglia; educazione all'uso di presidi, ausili, e altri dispositivi in dotazione alla famiglia; educazione alla corretta applicazione delle indicazioni terapeutiche e/o farmacologiche affidate alla famiglia.\nIl contesto nelle strutture sanitarie q.\nMentre in ambito ospedaliero vi \u00e8 una stratificazione netta delle mansioni del personale, ci\u00f2 non avviene in ambito domiciliare dove, data la complessit\u00e0 del lavoro, i confini di chi opera appaiono sfumati. Un ambiente, quello domiciliare, in cui conta non solo la professionalit\u00e0 di chi opera, ma anche il rapporto che si instaura tra operatore sanitario e paziente/nucleo familiare. Si devono non solo individuare i bisogni sanitari, ma anche cogliere quei segnali, spesso celati, di malessere sociale, di conflittualit\u00e0 legate alla difficolt\u00e0 di relazione, nonch\u00e9 sforzarsi di interpretare le situazioni di ansiet\u00e0.\nLa difficolt\u00e0 di chi lavora in quest'area \u00e8 anche di trovare una risoluzione immediata ed appropriatamente efficace a situazioni che sovente lo coinvolgono e che compaiono senza un grado di prevedibilit\u00e0; problemi, che data la loro imprevedibilit\u00e0, non possono essere regolamentati o codificati."}
{"id": "1161082", "revid": "287204", "url": "https://it.wikipedia.org/wiki?curid=1161082", "title": "Mercati", "text": "Mercati pu\u00f2 riferirsi a:"}
{"id": "1161084", "revid": "117270214", "url": "https://it.wikipedia.org/wiki?curid=1161084", "title": "Colombella (Perugia)", "text": "Colombella \u00e8 una frazione del comune di Perugia (PG), situata circa 12\u00a0km a nord-est di Perugia.\nIl paese \u00e8 localizzato prevalentemente in pianura (257 ): in parte si sviluppa lungo la strada Eugubina (Colombella Bassa), mentre la parte restante si erge intorno alla chiesa parrocchiale (Colombella Alta). I residenti sono 3.204.\nColombella costituisce un passaggio obbligato per gli abitanti del circondario perugino che vogliano recarsi a Gubbio e al mare di Fano (nelle Marche).\nStoria.\nL'antico, omonimo, castello venne trasformato nel XVII secolo in residenza patrizia ed ora \u00e8 patrimonio dell'Universit\u00e0 per Stranieri di Perugia; vi ha sede il Centro UNESCO per la Valutazione Globale delle Acque (Programma delle Nazioni Unite per la valutazione Mondiale delle Risorse Idriche UN-WWAP).\nL'antica chiesa del castello, risalente al XIII secolo, venne ricostruita nel 1859 in seguito ad un patto tra il futuro Leone XIII e il marchese Lodovico Florenzi. Essa venne poi ampliata e abbellita nel 1921 grazie ad un contributo della signora Caterina Bonucci.\nEconomia e manifestazioni.\nCelebre negli anni '70 e '80 \u00e8 stato il \"Carnevale di Colombella\", che ora ha in parte perso il suo smalto e rivive non pi\u00f9 come sfilata di carri allegorici bens\u00ec sotto forma di gara di scultura tra studenti di istituti ed accademie artistiche. Durante la prima settimana di settembre si svolge la sagra del paese.\nSport.\nAssociazioni sportive.\n-A.S.D. VIS PERUGIA NORD"}
{"id": "1161085", "revid": "6923", "url": "https://it.wikipedia.org/wiki?curid=1161085", "title": "Paul Rudd", "text": "Biografia.\nRudd \u00e8 nato a Passaic, nel New Jersey, da genitori inglesi d'origine ebraica e nativi di Londra (il padre di Edgware, nel borgo londinese di Barnet, mentre la madre di Surbiton, in quello di Kingston upon Thames), le cui famiglie discendevano entrambe da immigrati ashkenaziti d'origini bielorusse, polacche e russe (i cognomi originari delle due famiglie erano poi, rispettivamente, \"Rudnitzky\" e \"Goldstein\", cambiati successivamente in \"Rudd\" e \"Granville\"), ed i suoi stessi genitori erano cugini di secondo grado. All'et\u00e0 di 10 anni, per via del lavoro dei genitori, si trasferisce a Lenexa (nel Kansas), dopo aver trascorso un soggiorno di tre anni ad Anaheim (in California), dove crebbe e frequent\u00f2 le scuole.\nNel 1995, ottiene un ruolo nella commedia \"Ragazze a Beverly Hills\", successivamente recita in \"Romeo + Giulietta\" di Baz Luhrmann, e interpreta un ragazzo gay ne \"L'oggetto del mio desiderio\" con Jennifer Aniston, a cui segue interpretazione in \"Le regole della casa del sidro\" di Lasse Hallstr\u00f6m. Dal 2002 al 2004 prende parte alle ultime due stagioni di \"Friends\", nel ruolo di Mike Hannigan. Recita nelle commedie \"40 anni vergine\" con Steve Carell e \"Una notte al museo\" con Ben Stiller.\nIn teatro ha recitato al fianco di attori del calibro di Paul Newman, in seguito ha lavorato con Jessica Lange in \"Lungo viaggio verso la notte\" di Eugene O'Neill, inoltre ha preso parte ad alcune produzioni di Neil LaBute al fianco di Calista Flockhart e Ron Eldard. Nel 2007, dopo aver partecipato alla commedia \"Molto incinta\" di Judd Apatow, torna a collaborare con Apatow nella commedia da lui scritta \"Walk Hard - La storia di Dewey Cox\", dove ricopre il ruolo di John Lennon. Nel luglio 2015 riceve una stella sulla \"Hollywood Walk of Fame\" di Los Angeles. Nello stesso anno interpreta Scott Lang, il secondo Ant-Man nell'omonimo film dei Marvel Studios, ruolo che ha ripreso anche nel film ' nel 2016, nel sequel \"Ant-Man and the Wasp,\" nel 2018 e nel film ' nel 2019.\nNel 2020 \u00e8 stato inoltre annunciato che Rudd ottiene il ruolo di Gary Grooberson nel film \"\", diretto da Jason Reitman, uscito il 18 novembre 2021.\nVita privata.\nNel 2003, dopo 8 anni di fidanzamento, Rudd ha sposato la produttrice Julie Yaeger, da cui ha avuto due figli. La coppia vive a New York.\nDoppiatori italiani.\nNelle versioni in lingua italiana dei suoi lavori, Paul Rudd \u00e8 stato doppiato da:\nDa doppiatore \u00e8 sostituito da:"}
{"id": "1161088", "revid": "88253", "url": "https://it.wikipedia.org/wiki?curid=1161088", "title": "Poke &amp; Tone", "text": ""}
{"id": "1161090", "revid": "400694", "url": "https://it.wikipedia.org/wiki?curid=1161090", "title": "Affenstunde", "text": "Affenstunde \u00e8 il primo album in studio del gruppo rock tedesco Popol Vuh, pubblicato nel 1971.\nDescrizione.\nSebbene sia gi\u00e0 caratterizzato dalla presenza di sonorit\u00e0 world music ed elettroniche, due tratti distintivi della musica del gruppo, l'album \u00e8 quello pi\u00f9 vicino allo stile krautrock della formazione."}
{"id": "1161093", "revid": "123923210", "url": "https://it.wikipedia.org/wiki?curid=1161093", "title": "Tasso d'assorbimento specifico", "text": "Il tasso di assorbimento specifico o SAR (acronimo di Specific Absorption Rate) esprime la misura della percentuale di energia elettromagnetica assorbita teoricamente dal corpo umano quando questo viene esposto all'azione di un campo elettromagnetico a radiofrequenza (RF).\nElaborato negli anni ottanta da Arhtur W. Guy direttore del comitato dell'American National Standards Institute, pi\u00f9 specificamente, \u00e8 definito come la quantit\u00e0 di energia elettromagnetica che viene assorbita nell'unit\u00e0 di tempo da un elemento di massa unitaria di un sistema biologico, sicch\u00e9 la sua unit\u00e0 di misura \u00e8 J/s*kg=W/kg (Watt su chilogrammo).\nModalit\u00e0 di misurazione.\nPer misurare limiti di esposizione ai campi elettromagnetici dei cellulari sull'uoomo viene usato in laboratorio un manichino con finalit\u00e0 antropometriche secondo lo \"Standard Anthropometric Model\" riempito di acqua o gel e collegato ad un computer che rileva gli assorbimenti.\nA queste grandezza \u00e8 legato il concetto di \"dosimetria\" delle radiazioni elettromagnetiche. Esso vuole indicare la \"misura\" o la \"stima\" dell'energia elettromagnetica assorbita nell'unit\u00e0 di tempo e quindi della potenza assorbita da un soggetto irradiato, considerando anche la distribuzione interna della stessa potenza assorbita. Le quantit\u00e0 normalmente usate sono:\nIl SAR dipende da:\nAd un minor valore di assorbimento specifico SAR corrisponde un minor riscaldamento dei tessuti ed un potenziale minor rischio termico per la salute.\nPer i telefoni cellulari, ed altri dispositivi portatili, il limite del SAR \u00e8 2\u00a0W/kg mediato rispetto a 10\u00a0g di tessuto..\nUtilizzo.\nIl SAR viene usato per misurare l'esposizione ai campi elettromagnetici con frequenza portante compresa tra 100\u00a0kHz e 10\u00a0GHz.\n\u00c8 comunemente usato per misurare l'energia assorbita dal corpo umano dai telefoni cellulari e durante una sessione di risonanza magnetica tomografica (RMT).\nIl valore risente moltissimo della geometria della parte del corpo esposta alle onde elettromagnetiche a radio frequenza (RF) nonch\u00e9 della esatta collocazione e geometria della sorgente RF. Per questo motivo i test devono essere eseguiti con ciascuna sorgente specifica, come un particolare modello di telefono cellulare, e nella esatta posizione in cui esso deve essere usato in condizioni operative.\nPer esempio, quando si misura il SAR dovuto ad un telefono cellulare, quest'ultimo viene collocato accanto all'orecchio, cio\u00e8 ove lo posizioner\u00e0 il suo utente nelle reali condizioni di utilizzo. Il valore del SAR dunque \u00e8 misurato in condizioni di assorbimento massimo da parte del corpo umano (nella fattispecie: della testa). Nel caso del telefono cellulare l'orecchio, infatti, \u00e8 spesso il punto pi\u00f9 vicino all'antenna.\nCalcolo teorico.\nIl SAR pu\u00f2 essere calcolato partendo dalla conoscenza dell'intensit\u00e0 del campo elettrico all'interno del tessuto, nel modo seguente:\ndove\nLimiti previsti.\nRadiofrequenza.\nI vari governi hanno definito i limiti di sicurezza di esposizione (testa od una sua porzione) all'energia RF prodotta dai dispositivi mobili.\nRisonanze magnetiche tomografiche.\nPer le risonanze magnetiche tomografiche (Magnetic Resonance Imaging) i limiti sono leggermente pi\u00f9 complicati:\nPer l'esposizione dell'intero corpo esiste un limite di 0.08\u00a0W/kg mediato rispetto all'intero corpo.\nUn SAR per l'intero corpo di 0.4\u00a0W/kg dunque \u00e8 stato scelto come la restrizione che offre protezione adeguata per esposizione professionale. Un fattore di sicurezza aggiuntivo di 5 \u00e8 introdotto per l'esposizione del pubblico, dando cos\u00ec un valore medio per il limite del SAR per l'intero corpo di 0.08\u00a0W/kg."}
{"id": "1161098", "revid": "767487", "url": "https://it.wikipedia.org/wiki?curid=1161098", "title": "Tinseltown Rebellion", "text": "Tinseltown Rebellion \u00e8 un doppio album live di Frank Zappa, pubblicato originariamente nel 1981 e ripubblicato su singolo CD dalla Rykodisc (cod.cat. RCD 10532). L'unica eccezione \u00e8 il brano \"Fine Girl\" che fu registrato in studio agli Utility Muffin Research Kitchen tra il luglio e il settembre 1980.\nL'album raggiunse l'ottava posizione in Svezia e la nona in Austria.\nTracce.\nTutti i brani sono di Frank Zappa, eccetto dove indicato."}
{"id": "1161101", "revid": "116944", "url": "https://it.wikipedia.org/wiki?curid=1161101", "title": "Serif", "text": ""}
{"id": "1161104", "revid": "116944", "url": "https://it.wikipedia.org/wiki?curid=1161104", "title": "Serif (font)", "text": ""}
{"id": "1161105", "revid": "273085", "url": "https://it.wikipedia.org/wiki?curid=1161105", "title": "Place Charles-de-Gaulle", "text": "La piazza Charles de Gaulle (in lingua francese: \"place Charles-de-Gaulle\") \u00e8 una delle pi\u00f9 grandi piazze di Parigi, chiamata cos\u00ec dal 1970 quando fu rinominata in onore del generale e presidente francese de Gaulle. In precedenza, essa era chiamata place de l'\u00c9toile (in italiano: piazza della Stella) poich\u00e9 il suo centro \u00e8 il punto di intersezione di sei viali, i quali, dipartendosi dal centro della piazza, danno origine a dodici strade, di cui la pi\u00f9 famosa \u00e8 l'avenue des Champs-\u00c9lys\u00e9es.\nNonostante la nuova denominazione, avvenuta pi\u00f9 di quaranta anni fa, la piazza, in genere, \u00e8 ancora indicata con il suo nome originario o con l'abbreviazione \"l'\u00c9toile\".\nLa piazza \u00e8 nota soprattutto perch\u00e9 in corrispondenza del suo centro si erge l'Arco di Trionfo, uno dei monumenti pi\u00f9 famosi al mondo.\n "}
{"id": "1161115", "revid": "365417", "url": "https://it.wikipedia.org/wiki?curid=1161115", "title": "Ghino Venturi", "text": "Percorso professionale.\nIl suo linguaggio espressivo, impostato su una semplificazione dell'architettura del passato, si avvicina idealmente a quello di Marcello Piacentini, con il quale ebbe occasione di collaborare, dapprima ai padiglioni dell'esposizione di Roma del 1911 e, successivamente, tra il 1920 e il 1922, nella realizzazione del cinema-teatro Savoja a Firenze, all'interno dello storico Palazzo dello Strozzino.\nNel 1921, con lo stesso Piacentini e Arnaldo Foschini, suo compagno di studi all'accademia romana di Belle Arti, progett\u00f2 la sistemazione dell'area di Largo di Torre Argentina, a Roma.\nDue anni dopo, nel 1923, fond\u00f2, insieme a Alberto Calza Bini e Vincenzo Fasolo, il Sindacato Fascista Architetti, proponendosi quindi tra gli architetti vicini al regime: dal 1928 al 1931 fece parte del direttorio nazionale e dal 1937 al 1939 fu segretario interprovinciale del Lazio.\nDal punto di vista strettamente professionale, gli anni trenta si aprono con una serie di grandi progetti, in cui sono forti le analogie con le proposte di Giuseppe Pagano per l'esposizione di Torino del 1928: tra il 1929 e il 1931 costru\u00ec i nuovi faraonici Spedali Riuniti di Livorno, ai quali fecero seguito la Colonia Regina Elena in localit\u00e0 Calambrone presso Pisa (progettata nel 1931 e realizzata tra il 1932 e il 1933) e l'attiguo centro servizi (1932 - 1934).\nLa fama raggiunta col progetto del nosocomio livornese, porter\u00e0 Venturi ad occuparsi, a partire dal 1930, del Presidio ospedaliero Cesare Zonchello di Nuoro.\nSponsorizzato quindi dal gerarca livornese Costanzo Ciano, divenne architetto principale dell'Istituto Case Popolari di Livorno, disegnando la sede dello stesso istituto, i quartieri Garibaldi e Filzi, completando il quartiere della Stazione e intervenendo in molte altre zone della citt\u00e0. Le esigenze della classe operaia, strumentalizzate dalla propaganda del regime, portarono per\u00f2 ad una mera lottizzazione del territorio, con la creazione di alloggi supereconomici in quartieri privi di qualsiasi servizio.\nSempre a Livorno, edific\u00f2 il padiglione per la musica del belvedere noto all'epoca come Terrazza Ciano (inaugurato il 27 settembre 1931, distrutto durante la seconda guerra mondiale e ricostruito nel 1998), mentre, nel 1936 fu autore della sede del quotidiano Il Telegrafo (ora Il Tirreno).\nA Roma, intorno al 1934, costru\u00ec il Palazzo dell'INA in largo del Tritone.\nPrima dello scoppio della seconda guerra mondiale innalz\u00f2 il Sacrario militare di Oslavia, ultimato nel 1938.\nFu attivo anche nell'immediato dopoguerra; ad esempio, prese parte alle commissioni tecniche dei piani di ricostruzione dell'INA-Casa, rappresentando di fatto \"l'anello di collegamento con la vecchia organizzazione sindacale fascista\".\nAncora a Livorno fu impegnato nella nuova sede comunale (inizialmente pensata come museo civico) e si occup\u00f2 della ricostruzione del Palazzo Granducale."}
{"id": "1161118", "revid": "110157", "url": "https://it.wikipedia.org/wiki?curid=1161118", "title": "D\u011b\u010d\u00edn", "text": "D\u011b\u010d\u00edn (in tedesco \"Tetschen-Bodenbach\") \u00e8 una citt\u00e0 della Repubblica Ceca, capoluogo del distretto omonimo, nella regione di \u00dast\u00ed nad Labem.\nLa citt\u00e0 di D\u011b\u010d\u00edn si trova sulla via commerciale tra la Repubblica Ceca e la Germania. Le merci trasportate su gomma, rotaia o via fiume passano tutte attraverso la citt\u00e0 che \u00e8 situata nel punto in cui il fiume Elba e il Plou\u010dnice confluiscono. D\u011b\u010d\u00edn \u00e8 attualmente composta di due citt\u00e0, una delle quali sorge su una riva dell'Elba. La citt\u00e0 \u00e8 inoltre un centro di produzione alimentare, tessile e chimico.\nStoria.\nLa citt\u00e0 di D\u011b\u010d\u00edn (Tetschen) \u00e8 stata fondata attorno al IX secolo quando alcune trib\u00f9 slave guidate dal condottiero D\u011b\u010dan\u00e9, da cui deriva il suo nome, si insediarono nell'area. In un primo momento l'insediamento fu costruito sulla riva sinistra dell'Elba, ma dopo un diluvio fu ricostruito sulla riva destra nel 1059. La citt\u00e0 \u00e8 poi stata sotto il controllo dei signori di Wartenberg dal 1305 fino al 1534, quando fu acquistata da Lord Rudolf von B\u00fcnau. Questa famiglia introdusse il protestantesimo nella regione, professione che venne poi abbandonata dopo la cacciata dei B\u00fcnau nel 1620. I B\u00fcnau vendettero la citt\u00e0 nel 1628 al barone di Thun.\nNel XVIII secolo, D\u011b\u010d\u00edn divenne un importante centro termale sotto il dominio del Barone Johann Joseph Thun. Il centro di un importante crocevia economico non \u00e8 stato, tuttavia, il posto ideale per costruire un centro termale, e l'idea \u00e8 stata poi definitivamente abbandonata 1922. Oggi il passato termale della citt\u00e0 \u00e8 stato in gran parte dimenticato.\nNell'agosto del 2002, condizioni meteorologiche estreme hanno portato ad ampie inondazioni in tutta l'Europa e anche D\u011b\u010d\u00edn \u00e8 stata duramente colpita. L'acqua \u00e8 passata dal suo livello abituale di 2 metri a quello di 12 metri. Oltre 1.600 persone sono state evacuate. Fortunatamente, il centro storico e anche molte delle localit\u00e0 turistiche sono a altitudini pi\u00f9 elevate, per cui sono rimaste integre, ma molti edifici sono andati in rovina.\nD\u011b\u010d\u00edn \u00e8 la citt\u00e0 natale di Miroslav Tyr\u0161, che insieme a Jind\u0159ich F\u00fcgner fu il fondatore del Sokol, movimento di ispirazione panslavico ceco.\nLa citt\u00e0 \u00e8 anche sede universitaria essendo presente la Facolt\u00e0 di Fisica nucleare e subnucleare quale sede distaccata di quella dell'Universit\u00e0 Tecnica Ceca di Praga.\nSport.\nIn citt\u00e0 ha sede la squadra di basket B.K. D\u011b\u010d\u00edn protagonista nel massimo campionato nazionale."}
{"id": "1161119", "revid": "152416", "url": "https://it.wikipedia.org/wiki?curid=1161119", "title": "Lago del brugneto", "text": ""}
{"id": "1161120", "revid": "869733", "url": "https://it.wikipedia.org/wiki?curid=1161120", "title": "ROTFLASTC", "text": ""}
{"id": "1161121", "revid": "287204", "url": "https://it.wikipedia.org/wiki?curid=1161121", "title": "Shut Up 'n Play Yer Guitar", "text": "Shut Up 'n Play Yer Guitar \u00e8 un album live di Frank Zappa. Venne pubblicato originariamente in triplo vinile nel 1981 e ripubblicato su due e tre CD nel 1986 e 1995 rispettivamente. Contiene materiale registrato dal vivo tra febbraio 1976 e dicembre 1980, tranne l'ultima traccia - \"Canard du Jour\" - un duetto tra Frank Zappa al bouzouki e Jean-Luc Ponty al violino baritono, registrata nel 1973.\nTracce.\nTutte le tracce sono di Frank Zappa, tranne \"Canard du Jour\" (improvvisazione di Zappa-Ponty)"}
