{"id": "1183719", "revid": "767487", "url": "https://it.wikipedia.org/wiki?curid=1183719", "title": "A Flock of Seagulls", "text": "Gli A Flock of Seagulls sono un gruppo musicale synthpop britannico formato originariamente dai fratelli Mike (tastiere, voce) e Ali Score (batteria), con Frank Maudsley (basso elettrico) e Paul Reynolds (chitarra). Raggiunsero la popolarit\u00e0 grazie al video di \"I Ran (So Far Away)\", trasmesso dalla neonata MTV.\nIl nome della band proviene da un verso della canzone dei The Stranglers, \"Toiler on the Sea\", che compare sul loro album \"Black and White\".\nStoria della band.\nGli inizi.\nLa band \u00e8 incentrata sulla figura di Mike Score (in precedenza acconciatore) e di suo fratello Ali. La band si form\u00f2 nel 1979 a Liverpool come trio. Mike suonava le tastiere, la chitarra e si occupava delle parti vocali. Ali suonava la batteria ed un amico di Mike, Frank Maudsley, il basso. Successivamente, per \"riempire\" il suono, entr\u00f2 a far parte della band anche un giovane chitarrista, Paul Reynolds. I quattro iniziarono cos\u00ec a scrivere canzoni e suonare nei club, cercando di procurarsi un contratto discografico.\nPrime sonorit\u00e0.\nIl primo album omonimo della band, \"A Flock of Seagulls\", \u00e8 un concept album che narra di un rapimento alieno. La prima canzone, \"I Ran\" descrive l'osservazione di una donna attraente e della comparsa improvvisa di un raggio di luce. Gli altri otto brani narrano di un'invasione aliena della terra. L'ultima canzone, \"Man Made\", attesta la vittoria aliena sull'umanit\u00e0. Sulla copertina dell'album sono raffigurati quattro UFO.\nA causa delle tensioni degli Stati Uniti con l'Iran presenti a quel tempo, la versione a 45 giri per gli USA di \"I Ran\" fu reintitolata \"I Ran (So Far Away)\".\nDeclino.\nPaul Reynolds lasci\u00f2 improvvisamente la band, il trio continu\u00f2 comunque il tour.\nI fratelli Score vollero inoltre che la band si stabilisse a Philadelphia.\nGrazie alla popolarit\u00e0 dei primi due album ed alla fama del nome \"A Flock of Seagulls\", la band fu in grado di fare il tutto esaurito per quattro serate consecutive a Philadelphia. Mike, Ali, e Frank Maudsley ottennero il permesso di soggiorno e si stabilirono definitivamente nella citt\u00e0 statunitense.\nFrank si disilluse della vita in citt\u00e0, gli piaceva suonare con gli AFOS ma non aveva famiglia. Sentendo la mancanza della patria, vi fece ritorno. Mike ed Ali rimasero ancora a Philadelphia, soddisfatti delle condizioni del permesso di soggiorno. Con Frank in Gran Bretagna e i fratelli Score negli Stati Uniti, la band si divise in due. Fu proprio Frank Maudsley a tenere saldi i legami tra i tre membri. Sfortunatamente, i tre fratelli ebbero una discordia: alla fine Mike Score rimase l'unico membro originale della band mentre Ali and\u00f2 a Boston. Ali, in questo frangente, suona in una band hard rock. Successivamente lavor\u00f2 per un'azienda di computer a Cambridge.\nFrank \u00e8 stato l'unico intermediario per i due fratelli durante le registrazioni dell'album \"Dream Come True\". Ali ha suonato soltanto in tre tracce dell'album, Frank in quattro e Mike in tutto l'album. Una delle canzoni che i tre hanno suonato insieme era \"Cosmos (Effect of the Sun)\". Questa canzone \u00e8 stata eliminata dall'album. Il fatto che Frank e Ali volevano includere tale canzone in luogo di \"Love On Your Knees\" caus\u00f2 una divisione all'interno della band. Durante questa fase, furono registrati i video (\"Who's that Girl\" e \"Heartbeat Like a Drum\"). Questi due video, ritraggono per l'ultima volta i tre membri rimanenti della formazione storica.\nIn seguito alla completa dissoluzione della band, alla fine delle registrazioni di \"Dream Come True\", Mike Score si ritir\u00f2 per qualche tempo per poi riformare la band nel 1995 con una formazione completamente nuova. La nuova band, con Score come unico membro permanente, pubblic\u00f2 due singoli (\"Magic\" e \"Burnin' Up\"), ed un album (\"The Light At The End Of The World\") che riscossero un modesto successo.\nNel 2003 la band si \u00e8 esibita per l'esordio del logo e nome della squadra calcistica di New York Syracuse Salty Dogs. Il gruppo, si esib\u00ec nuovamente in occasione di una partita della squadra.\nNel novembre del 2003 la formazione originale (Mike ed Ali Score, Paul Reynolds e Frank Maudsley) si \u00e8 riunita per un'esibizione a \"Bands Reunited\" di VH1.\nNel settembre del 2004, la band si riun\u00ec nuovamente per un numero limitato di concerti negli Stati Uniti per poi sciogliersi nuovamente. Durante questo periodo, gli A Flock of Seagulls si sono esibiti nelle manifestazioni del Nike Run Hit Wonder. A questi raduni, hanno partecipato altre \"one-hit wonder\" come Devo, General Public e Tommy Tutone.\nMike Score, ancor oggi, continua ad organizzare tour con il nome della band. Gli altri membri storici, si sono ritirati da tempo.\nFormazione.\nNel giugno del 2005 l'attuale formazione apparve nell'episodio iniziale della versione americana della serie \"Hit Me Baby One More Time\". In quell'occasione suonarono la loro hit \"I Ran (So Far Away)\" e una cover della canzone \"On the Way Down\" di Ryan Cabrera."}
{"id": "1183723", "revid": "767487", "url": "https://it.wikipedia.org/wiki?curid=1183723", "title": "Erika Giovanna Klien", "text": "\u00c8 stata una delle interpreti principali del cinetismo e ha contribuito a diffondere metodi innovativi di educazione dell'arte.\nBiografia.\nFiglia di un funzionario pubblico, in giovent\u00f9 Klien aspirava a diventare un'attrice di teatro, ma il padre non la sostenne. Klien si diplom\u00f2 quindi alla Scuola di arti applicate di Vienna nel 1925. Ebbe tra i suoi professori Franz Ci\u017eek, con cui mantenne un rapporto anche dopo il diploma. Ci\u017eek incoraggi\u00f2 l'eclettismo di Klien, che oltre a dipingere e disegnare scriveva poesie e si iscrisse alla Scuola di arte drammatica di Vienna. Klien fu particolarmente influenzata dalla scuola viennese del cinetismo, di cui Ci\u017eek era uno dei maggiori esponenti. In tutta la sua produzione Klien si concentr\u00f2 sul tema del movimento dello spazio e sulla rappresentazione di sequenze di azioni.\nKlien espose le sue opere nei Paesi Bassi e a Parigi e nel 1926 partecip\u00f2 alla \"International Exhibition of Modern art\" di New York. Tuttavia non riusc\u00ec ad affermarsi come artista indipendente, per cui lavor\u00f2 come grafica in ambito commerciale e tra il 1926 e il 1929 insegn\u00f2 presso la scuola Elisabeth Duncan di Kle\u00dfheim. Klien fu profondamente influenzata dalla passione pedagogica di Ci\u017eek, considerato il fondatore della moderna educazione dell'arte. Da lu\u00ec deriv\u00f2 il suo interesse per l'insegnamento dell'arte ai bambini con metodi pedagogici all'avanguardia, che costitu\u00ec una delle sue principali occupazioni. Ebbe numerose relazioni affettive e nel 1928 ebbe un figlio, non riconosciuto dal padre.\nNel settembre 1929 Klien si trasfer\u00ec a New York. Visse negli Stati Uniti fino alla morte, diventandone cittadina nel 1938. Insegn\u00f2 in varie scuole e organizz\u00f2 mostre di lavori suoi e dei suoi allievi, ma non conobbe un grande successo artistico. Visse in condizioni difficili a causa della sua situazione di ragazza madre, della cattiva congiuntura economica e di problemi di salute, che la costrinsero a lasciare l'insegnamento nel 1940. Continu\u00f2 a operare come artista indipendente fino alla morte.\nLa sua opera fu riscoperta solo a partire dagli anni Settanta. Nel 1987 il Museo d'arte moderna di Vienna le dedic\u00f2 una mostra e nel 1989 la Rachel Adler Gallery di New York organizz\u00f2 una mostra. La prima e unica retrospettiva in Italia si \u00e8 tenuta a Bolzano nel 2001."}
{"id": "1183727", "revid": "121856655", "url": "https://it.wikipedia.org/wiki?curid=1183727", "title": "Nicola Beati", "text": "Carriera.\nClub.\nCresce nelle giovanili dell', dove conquista un Campionato Primavera (2001-2002) ed un Torneo di Viareggio ed inizia a collezionare qualche presenza in Serie A con la prima squadra, con cui esordisce il 17 giugno 2001 in Inter-Bologna (2-1). Effettuer\u00e0 in tutto 3 partite in serie A, 2 in Coppa Italia e 1 nelle coppe europee, in Champions League contro il Bayer Leverkusen.\nViene ceduto in prestito alla , ma un brutto infortunio al ginocchio lo costringe a saltare gran parte della stagione.\nNegli anni successivi l' lo cede in prestito a varie societ\u00e0, ma il riacutizzarsi dei problemi al ginocchio non gli consente di giocare con continuit\u00e0.\nNel gennaio 2007 viene acquistato in prestito dal , in Serie C1, dove gioca fino al termine della stagione. A giugno viene acquistato a titolo definitivo dall'Arezzo.\nIl 5 agosto 2009 viene acquistato a titolo definitivo dal Crotone.\nNel gennaio 2011 passa a titolo definitivo al Frosinone. In cambio la societ\u00e0 cede, sempre a titolo definitivo, il brasiliano Caetano Calil al Crotone.\nIl 29 gennaio 2012 passa a titolo definitivo al .\nIl 13 gennaio 2014 viene tesserato dal Foligno in Serie D. Il 13 febbraio 2015 passa alla Sammaurese in Eccellenza dove vince il campionato. Il 18 luglio 2015 viene tesserato dal Vivi Altotevere Sansepolcro in Serie D.\nNazionale.\nHa fatto parte di diverse selezioni giovanili e ha giocato nella Nazionale italiana Under-21.\nAllenatore.\nDopo essere stato per due anni prima collaboratore tecnico e poi vice di Armando Madonna nella Primavera dell\u2019, nel luglio del 2021 diventa collaboratore di Paolo Zanetti al ."}
{"id": "1183733", "revid": "1543377", "url": "https://it.wikipedia.org/wiki?curid=1183733", "title": "Funzione (ingegneria)", "text": "La parola funzione nell'ingegneria e nella teoria dei sistemi assume un significato principale utilizzato anche nel linguaggio comune, si pu\u00f2 esprimere come \"la propriet\u00e0 necessaria fisica o astratta del sistema o del processo orientata all'obiettivo\" (Gadomski, 1988).\nInfatti, una funzione \u00e8 la propriet\u00e0 relativa, dipende dall'utente o dal costruttore, \u00e8 pu\u00f2 essere realizzata tramite diversi processi.\nAd esempio, non tutti gli attributi in un processo nucleare di generazione di calore sono attributi necessari per una funzione di \"generazione di calore\" con un determinato obiettivo (goal). Inoltre, come si osserva, un processo selezionato pu\u00f2 essere portatore (carrier) di molte funzioni e, a sua volta, una funzione pu\u00f2 essere una propriet\u00e0 di sistemi differenti di processi.\nSi ha che le relazioni tra goals e goals-functions sono di tipo \"causa/effetto\", quelle \"funzioni-processi\" sono invece propriet\u00e0/portatore e, infine, quelle tra sistemi sono di sintesi/decomposizione.\nIn certe situazioni (progettazione, identificazione), quando lo richiede la complessit\u00e0 del problema, \u00e8 importante disporre di una tabella formale che riporti gli indici di relazione tra \"obiettivi, funzioni, processi\" e \"sistemi\"\n(SPG Approach ).\nNella teoria dei sistemi socio-cognitivi si intende la propriet\u00e0 che risulta dal ruolo che \u00e8 assegnato ad un elemento di un aggregato sistemico: questo potrebbe essere un dispositivo in una apparecchiatura, una persona in un ufficio o in una squadra operativa, un reparto in una fabbrica o una unit\u00e0 in una divisione militare.\nIn fisica, le funzioni, nel senso ingegneristico, non esistono perch\u00e9 non esiste il concetto \"obiettivo\". Se cambiamo lo scopo/obiettivo nell'uso/applicazione di un oggetto, lo stesso pu\u00f2 perdere o acquisire nuove funzioni senza cambiarne nessuna propriet\u00e0 fisica. Concludendo, secondo della meta-theory TOGA (Top-down Object-based Goal-oriented Approach), se non conosciamo l'obiettivo, non si pu\u00f2 parlare di funzioni."}
{"id": "1183739", "revid": "287204", "url": "https://it.wikipedia.org/wiki?curid=1183739", "title": "Canonici regolari di Sant'Agostino della Congregazione di Windesheim", "text": "I canonici regolari di Sant'Agostino della Congregazione di Windesheim (in latino \"Congregatio Vindesemensis\") costituiscono un istituto di vita consacrata della Chiesa cattolica. I canonici regolari di questa comunit\u00e0 seguono la regola di sant'Agostino e pospongono al loro nome la sigla C.R.V.\nStoria.\nLa congregazione venne fondata da alcuni religiosi della confraternita dei Fratelli della Vita Comune, che seguivano le regole spirituali della \"devotio moderna\": nel 1386 fondarono un monastero a Windesheim e si costituirono in congregazione di canonici regolari, adottando la regola di sant'Agostino. La congregazione si diffuse rapidamente soprattutto nei Paesi Bassi ed in Renania.\nTra i membri pi\u00f9 celebri della congregazione vanno ricordati Johannes Vos, Johannes Busch, Jan van Ruusbroec e Tommaso da Kempis, presunto autore dell\"Imitazione di Cristo\".\nI canonici di Windesheim scomparvero nel XIX secolo, ma in seguito la congregazione venne ricostituita dall'abate Carlo Egger, latinista ufficiale della Santa Sede, secondo un desiderio gi\u00e0 espresso da papa Pio XII: papa Giovanni XXIII ne approv\u00f2 le costituzioni nel 1961.\nIl primo Monastero, intitolato a \"Santa Maria Regina\", fu fondato dallo stesso abate a Tor Lupara, nella periferia di Roma, il 25 marzo 1963. La casa generalizia, attualmente, si trova in Germania, nel Monastero \"San Michael\" a Paring, presso Ratisbona.\nStatistiche.\nAlla fine del 2015, la congregazione contava 3 case e 24 membri, 13 dei quali sacerdoti."}
{"id": "1183743", "revid": "599013", "url": "https://it.wikipedia.org/wiki?curid=1183743", "title": "Alp Arsl\u0101n", "text": ""}
{"id": "1183750", "revid": "496065", "url": "https://it.wikipedia.org/wiki?curid=1183750", "title": "Ducati Hypermotard", "text": "La Ducati Hypermotard \u00e8 una moto di tipo supermotard prodotta dalla casa motociclistica italiana Ducati a partire dal 2007.\nIl contesto.\nPrima serie.\nL'esordio della Hypermotard risale Salone di Milano 2005 dove viene presentata come concept, vincendo immediatamente il premio quale \"Best of Show\" assegnato dalla Motorcycle Design Association, che pochi mesi dopo la elegger\u00e0 anche Moto dell'Anno 2005.\nAl Salone del 2006 viene quindi presentato il modello di serie, che entra in produzione nella primavera del 2007. L'unica motorizzazione prevista al momento del lancio \u00e8 il 1078 cm\u00b3 Desmodue DS, nella classica configurazione di bicilindrico a L dotato di distribuzione desmodromica, con raffreddamento ad aria e accensione dual spark, per una potenza di 90 CV e omologazione Euro 3. L'impianto di scarico 2-1-2 fuoriesce con doppi terminali sotto la sella.\nL'unica colorazione disponibile \u00e8 quella con telaio e sovrastrutture rosso Ducati. Il pacchetto sospensioni \u00e8 composto da una forcella Marzocchi da 50mm e un monoammortizzatore Sachs. Viene inoltre proposto l'allestimento 1100 S dotato di monoammortizzatore \u00d6hlins, pinze freno monoblocco, cerchi forgiati e componenti in fibra di carbonio.\nAll'EICMA 2009 la gamma viene aggiornata con le Hypermotard 1100 Evo ed Evo SP, in sostituzione delle precedenti 1100, e l'introduzione della nuova Hypermotard 796.\nLa Hypermotard 796 presenta una nuova motorizzazione Desmodue da 803\u00a0cm\u00b3 con 81\u00a0CV e 75.5 Nm di coppia e 167\u00a0kg di peso. Essa \u00e8 equipaggiata con una frizione assistita a bagno d'olio APTC a differenza delle 1100 che sono invece dotate di frizione a secco. Inoltre sono disponibili esclusivamente per questa motorizzazione i nuovi colori \"Nero opaco\" e \"Bianco opaco\" con frontale nero opaco, entrambi con telaio di colore nero. Confermato anche per la versione 796 il colore \"Rosso Ducati\" con telaio rosso.\nLe versioni 1100 Evo ed Evo SP sono invece dotate di un motore Desmodue Evoluzione da 1100 cm\u00b3 capace di erogare 95\u00a0CV e 103\u00a0Nm di coppia. Rispetto al precedente 1100 \u00e8 dotato di accensione a candela singola e nuovi carter alleggeriti.\nIl telaio in traliccio di tubi viene aggiornato eliminando i particolari pressofusi, sostituiti da equivalenti ricavati dal pieno per una maggiore leggerezza.\nLa versione \"Evo SP\" si differenzia dalla versione \"Evo\" nelle pinze dei freni a disco monoblocco ad attacco radiale, dalla grafica della carrozzeria, dalle forcelle Marzocchi con trattamento antiattrito DLC, dai cerchi in alluminio forgiato dell'italiana Marchesini e da alcuni particolari in carbonio, dall'altezza della sella e dai riser del manubrio.\nLa strumentazione \u00e8 totalmente digitale comprendente anche un cronometro e, tra le altre particolarit\u00e0, la moto presenta gli specchietti pieghevoli, da utilizzare in posizione aperta durante la normale circolazione e da poter facilmente piegare nello stretto traffico cittadino.\nSeconda serie.\nNel novembre 2012 viene presentata la nuova gamma Hypermotard. La principale novit\u00e0 \u00e8 costituita dal nuovo motore Testastretta 11\u00b0 da 821\u00a0cm\u00b3 e 110\u00a0CV raffreddato a liquido che sostituisce i precedenti 796 e 1100. Il telaio \u00e8 sempre un traliccio in tubi d'acciaio, ma di nuova concezione, ed \u00e8 collegato a un telaietto reggisella in fusione d'alluminio. La linea \u00e8 totalmente rinnovata, in particolare spiccano il terminale di scarico singolo e collocato sul fianco, la luce da terra aumentata e i fianchi pi\u00f9 stretti.\nLe sospensioni prevedono una forcella Kayaba da 43mm e un monoammortizzatore Sachs fissato a un forcellone monobraccio in alluminio. La versione SP adotta invece una forcella Marzocchi pressurizzata e un monoammortizzatore \u00d6hlins, completamente regolabili e di maggiore escursione.\nAltre caratteristiche specifiche per la SP sono i cerchi forgiati a tre razze in luogo di quelli fusi a dieci razze, la pompa freno radiale, la sella dedicata e alcuni componenti in fibra di carbonio.\nAi modelli Hypermotard e Hypermotard SP si aggiunge anche la nuova variante Hyperstrada: pensata per un utilizzo turistico, \u00e8 caratterizzata da manubrio rialzato, sella dedicata, sospensioni di diversa taratura, borse laterali semirigide e un piccolo cupolino.\nPer tutta la gamma, la dotazione di serie prevede ABS e controllo di trazione DTC, i cui livelli di intervento sono regolabili attraverso i Ducati Riding Modes, i quali gestiscono anche l'erogazione del motore mediante mappature preimpostate e specifiche per ogni versione.\nAll'EICMA 2015 debutta una gamma rinnovata: viene adottato il nuovo propulsore 939 della famiglia Testastretta 11\u00b0, omologato Euro 4, caratterizzato da una cilindrata effettiva di 937\u00a0cm\u00b3 e una potenza massima di 113\u00a0CV. Ciclistica e design rimangono sostanzialmente immutati. La 939 SP adotta ora una forcella \u00d6hlins.\nTerza serie.\nAll'EICMA 2018 viene presentata la nuova serie della Hypermotard denominata \u201cHypermotard 950\u201d. Viene introdotta l\u2019evoluzione del propulsore della famiglia Testastretta 11\u00b0, sempre con cilindrata di 937\u00a0cm\u00b3 e una potenza massima che raggiunge i 114,5\u00a0CV con omologazione antinquinamento Euro 4. Il telaio a traliccio impiega ora tubi a sezione differenziata, grazie ai quali risulta pi\u00f9 leggero e compatto. Il design riprende alcuni elementi della prima generazione, quali i doppi terminali di scarico collocati sotto la sella e il telaietto reggisella in traliccio. Le sospensioni vengono aggiornate e comprendono una forcella Marzocchi da 45mm e un monoammortizzatore Sachs, entrambi regolabili. Sul piano dell'elettronica arriva la nuova piattaforma inerziale a sei assi \"IMU 6D\" abbinata a sistemi quali l'ABS cornering, il controllo di trazione evoluto DTC Evo e il controllo dell'impennata DWC Evo.\nOltre all'allestimento standard viene riproposta anche la SP equipaggiata con sospensioni \u00d6hlins regolabili e dall'escursione maggiorata; su tale versione vengono inoltre installati il cambio Ducati Quick Shift (DQS) up/down, cerchi forgiati Marchesini e vari componenti in fibra di carbonio che riducono di 3kg il peso complessivo.\nAl Concorso d'Eleganza Villa d'Este 2019 la Ducati presenta una Hypermotard Concept con livrea ispirata ai graffiti, che vince il primo premio della categoria concept. Da essa viene derivata la versione di serie denominata Hypermotard 950 RVE, commercializzata da luglio 2020. Le caratteristiche tecniche riprendono quelle della 950 base a cui si aggiunge di serie il cambio DQS up/down.\nNel maggio 2021 viene presentato un aggiornamento della gamma: il propulsore riceve l'omologazione Euro 5 e il cambio viene affinato per migliorare l'inserimento delle marce. La 950 SP \u00e8 inoltre dotata di una nuova livrea specifica."}
{"id": "1183752", "revid": "173933", "url": "https://it.wikipedia.org/wiki?curid=1183752", "title": "Hypermotard", "text": ""}
{"id": "1183754", "revid": "120075564", "url": "https://it.wikipedia.org/wiki?curid=1183754", "title": "Broadway Tower", "text": "La Broadway Tower \u00e8 una costruzione architettonica di tipo decorativo situata nei pressi di Broadway, nel Worcestershire e completata nel 1799.\nStoria.\nVenne costruita in uno dei punti pi\u00f9 alti (312 m s.l.m.) delle colline dei Cotswolds, nell'Inghilterra sudoccidentale. La torre, alta circa 17 metri, fu progettata da James Wyatt per assomigliare a un castello, senza esserlo per davvero; fu costruita per Lady Coventry su una collina usata per segnalazioni a distanza e, in giornate particolarmente nitide, si possono vedere tredici contee dalla sua cima. Venne costruita perch\u00e9 Lady Coventry, moglie del conte George Williams, voleva sapere se fosse possibile vedere le sue tenute a Cotswold da casa sua a Croome Court; venne quindi acceso un faro in cima a Fish Hill la cui luce risult\u00f2 visibile da Croome Court. Il conte fece quindi costruire la torre per celebrare l'evento. Per realizzarla venne incaricato l'architetto paesaggista Lancelot Brown, noto per i suoi giardini paesaggistici, ma mor\u00ec nel 1783 e la torre fu progettata e completata principalmente da James Wyatt, e terminata nel 1799.\nLa torre \u00e8 un tipico esempio di neogotico in voga nel XVIII secolo. Compare in alcuni lungometraggi cinematografici come Sherlock Holmes, The Gemini Factor, Interceptor, Crush con Andie McDowell."}
{"id": "1183763", "revid": "1652635", "url": "https://it.wikipedia.org/wiki?curid=1183763", "title": "Alfredo Majorano", "text": "Biografia.\nEbbe come primo cognome quello della madre, cio\u00e8 Nunziato, ma fu affidato piccolissimo alla famiglia De Bartolomeo nella citt\u00e0 vecchia, in una casa modesta in vico 2\u00b0 Statte. Qui vi rimase fino alla et\u00e0 di dodici anni. Crebbe in un ambiente che lo copr\u00ec d'affetto nonostante le ristrettezze economiche. Di quegli anni, tristi e felici insieme, il Majorano port\u00f2 come ricordo indelebile quello della citt\u00e0 vecchia. Ritorn\u00f2 a vivere con la vera madre ed il padre al Borgo, in via Acclavio. Le sensazioni, i sentimenti, il dolore che egli prov\u00f2 in quegli anni di abbandono si potranno trovare leggendo il testo teatrale: \"\u2019U figghie d'a Madonne\" , la commedia a cui l'autore si sentiva particolarmente legato per l'evidente autobiografismo. Con il ritorno alla sua famiglia d'origine, riprese gli studi secondari, consegu\u00ec la licenza della Scuola Tecnica. \nMajorano non riusciva comunque a tollerare il problema della legittimazione da parte del padre, per questo decise di dare un taglio netto con la famiglia e volle allontanarsi ancora una volta da questa partendo per l'Africa. Cos\u00ec facendo lasci\u00f2 Taranto, i genitori e quella ragazza che aveva conosciuto negli anni della scuola e a cui si era legato sentimentalmente. Le preghiere della madre, i continui appelli che questa gli inviava, lo indussero a fare ritorno a Taranto, desistendo dal tentativo di raggiungere Gabriele D'Annunzio a Fiume. Dopo un lungo fidanzamento, durato sette anni, nel 1929 convol\u00f2 a nozze con Elena, la ragazza della scuola. In questi anni s'inserisce nell'ambiente culturale locale e inizia una collaborazione con la rivista cittadina \"Vedetta jonica\" come correttore di bozze. Ader\u00ec al fascismo come tanti uomini di cultura in quel periodo. \nNegli anni trenta furono importanti per lui l'assunzione all'Arsenale Militare Marittimo di Taranto e la sospirata legittimazione da parte del padre nei confronti della mamma, signora Nunziato e del figlio Alfredo che finalmente pu\u00f2 sostituire il cognome materno con quello di Majorano. Negli anni seguenti abbandona il posto di lavoro in arsenale per occuparsi interamente della conduzione della propriet\u00e0 agricola del padre in Lizzano, paesino della provincia. Nel 1977 far\u00e0 definitivamente ritorno a Taranto. \nAlfredo Majorano, si \u00e8 sempre dedicato con costanza e passione al recupero degli oggetti, della memoria, della lingua, e delle tradizioni cittadine, che provveder\u00e0 a far conoscere con pubblicazioni, specie nelle terze pagine di quotidiani e riviste. Organizzer\u00e0 mostre e convegni, e da qui che nascer\u00e0 l'idea ed il progetto del Museo etnografico Alfredo Majorano a lui dedicato.\nLa sua opera pi\u00f9 nota: \"'A Sanda moneche\".\nAtto Unico.\nScene popolaresche tarantine.\nAtto unico dialettale che fu rappresentato la prima volta al teatro Orfeo di Taranto la mattina dell'11 maggio 1947, in occasione della Prima Sagra della poesia Dialettale Tarantina istituita ed organizzata dalla \u201cSezione Tarantina Emilio Consiglio\u201d del Centro Nazionale di Studi Dialettali.\nAmbientazione.\nL'azione si svolge a Taranto Vecchia e la scena, tratta dal vero, deve rappresentare un vicolo, o un \"largo\" o una \"postierla\". Balconi con panni stesi, nasse ed altri arnesi marinareschi.\nPer la scena di questo atto unico fu dipinta, dal pittore Mario d'Amicis, la \"Postierla Via Nuova\", ampia e lunga gradinata medievale che da via Duomo conduce alla popolarissima ed angusta Via di Mezzo."}
{"id": "1183766", "revid": "767487", "url": "https://it.wikipedia.org/wiki?curid=1183766", "title": "Comune distrettuale di \u0160ilal\u0117", "text": "Il comune distrettuale di \u0160ilal\u0117 \u00e8 uno dei 60 comuni della Lituania, situato nella regione della Samogizia."}
{"id": "1183767", "revid": "287204", "url": "https://it.wikipedia.org/wiki?curid=1183767", "title": "Victimae paschali laudes", "text": "Il Victimae Paschali \u00e8 una sequenza che tradizionalmente viene cantata nella solennit\u00e0 di Pasqua e, facoltativamente, nell'ottava. \nStoria.\nLa composizione, ritenuta dell'XI secolo, viene generalmente attribuita al monaco Wippone, cappellano dell'imperatore Corrado II, ma \u00e8 stata anche attribuita ad altri, quali l'abate Notker Balbulus, Roberto II di Francia detto il Pio, il compositore di inni latini Adamo di San Vittore.\nInsieme ad altre quattro sequenze medievali \"Victimae Paschali Laudes\" \u00e8 tra quelle che sono state preservate nel \"Missale Romanum\" pubblicato nel 1570 in seguito al Concilio di Trento svoltosi tra il 1545 e il 1563. Le altre sequenze sono il Dies irae, Lauda Sion Salvatorem, lo Stabat Mater e Veni Sancte Spiritus. Precedentemente al Concilio di Trento le sequenze erano numerosissime, molte chiese locali e molte festivit\u00e0 religiose avevano una propria sequenza e per la festivit\u00e0 Pasquale c'erano addirittura 16 differenti sequenze.\nIl testo di questa sequenza venne musicato a cominciare dal canto gregoriano, da molti compositori del Rinascimento e del Barocco, tra cui Antoine Busnois, Josquin Desprez, Orlando di Lasso, Adrian Willaert, Hans Buchner, Giovanni Pierluigi da Palestrina, William Byrd e Lorenzo Perosi. Il tema viene ripreso nel concerto gregoriano per violino e orchestra P 135 (1921) di Ottorino Respighi. Alcuni inni luterani derivano dal \"Victimae Paschali Laudes\", tra cui \"Christ ist erstanden\", \"Christ lag in Todesbanden\" e una cantata di Johann Sebastian Bach. \nLe cinque sequenze sono state ancora mantenute dalla riforma liturgica seguita al concilio Vaticano II ed attualmente in uso nella Chiesa cattolica. \nIl verso 6 (\"Credendum est...\") attualmente viene omesso. Il verso non viene citato nel Liber Usualis del 1923, mentre \u00e8 presente senza alcun commento nella Catholic Encyclopedia del 1917."}
{"id": "1183772", "revid": "1305772", "url": "https://it.wikipedia.org/wiki?curid=1183772", "title": "You Know I'm No Good", "text": " \nYou Know I'm No Good \u00e8 un singolo della cantante e cantautrice inglese Amy Winehouse, pubblicato nel 2007 dalla Island Records ed estratto dall'album \"Back to Black\". La canzone, prodotta da Mark Ronson, \u00e8 il secondo singolo tratto dal suo secondo album.\nDescrizione.\nLa canzone segue le orme dei singoli precedenti, essendo caratterizzata da sonorit\u00e0 R&amp;B, con dei riferimenti al jazz, all'hip-hop e al soul. La canzone originale \u00e8 stata registrata dalla sola Winehouse, mentre la versione remix \u00e8 stata registrata anche da Ghostface Killah, membro del Wu-Tang Clan. Quest'ultima versione appare nell'album del cantante, \"More Fish\". Il ritmo del basso \u00e8 un campionamento di \"Jump Around\" degli House of Pain..\nIl singolo \u00e8 stato pubblicato nel Regno Unito l'8 gennaio 2007 ed \u00e8 stato trasmesso in forte rotazione su BBC Radio. Anche la versione con Ghostface Killah \u00e8 stata trasmessa per radio, e dai servizi di download legale. La posizione pi\u00f9 alta che ha raggiunto \u00e8 stata il diciottesimo posto nella Official Singles Chart il 14 gennaio 2007, settimana durante la quale, l'album \"Back to Black\" era al primo posto. Nel Regno Unito ha venduto ad oggi 51.565 copie. Il 16 gennaio 2007, il pezzo venne scelto come \"Single of the Week\" nell'iTunes Store statunitense.\nInoltre questa canzone viene usata in una versione instrumentale per il telefilm \"Diario di una squillo per bene\".\nVideo musicale.\nIl video \u00e8 stato trasmesso per la prima volta da VH1 il 3 marzo 2007. Il 5 marzo 2007 \u00e8 stato trasmesso per la prima volta da MTV e venne inserito tra i 10 video a rotazione pi\u00f9 frequente.\nNel filmato si vede la cantante in numerose ambientazioni, tra cui un bar, una camera da letto ed una vasca da bagno. La trama \u00e8 basata sulla relazione della Winehouse con il personaggio maschile.\nCover.\nUna cover della canzone \u00e8 stata cantata dal gruppo Arctic Monkeys nel 2007.\nUna versione \u00e8 stata pubblicata da Wanda Jackson nel 2011 e contenuta nell'album The Party Ain't Over (Nonesuch Records). Un'altra versione \u00e8 stata cantata dalla cantante canadese Coeur de Pirate ed \u00e8 contenuta nel suo album \"Trauma\"."}
{"id": "1183773", "revid": "110157", "url": "https://it.wikipedia.org/wiki?curid=1183773", "title": "Comune distrettuale di Skuodas", "text": "Il comune distrettuale di Skuodas \u00e8 uno dei 60 comuni della Lituania, situato nella regione della Samogizia.\nSi trova sulle rive del fiume Bartuva."}
{"id": "1183777", "revid": "110157", "url": "https://it.wikipedia.org/wiki?curid=1183777", "title": "Chiny", "text": "Chiny (in vallone \"Tchini\") \u00e8 un comune belga di 5.021 abitanti, situato nella provincia vallona del Lussemburgo."}
{"id": "1183783", "revid": "671029", "url": "https://it.wikipedia.org/wiki?curid=1183783", "title": "Comuni della Lituania", "text": "La Lituania era divisa in 10 contee nulle dal 2010 (in lituano: singolare \"apskritis\", plurale \"apskritys\") che sono ulteriormente suddivise in 60 comuni (in lituano: singolare \"savivaldyb\u0117\", plurale \"savivaldyb\u0117s\").\nTipologie.\nCi sono tre tipi di comuni:\nTutti i comuni, con tre eccezioni (comune distrettuale di Klaip\u0117da con capoluogo Garg\u017edai, comune distrettuale di Akmen\u0117 con capoluogo Naujoji Akmen\u0117 e comune di Neringa con capoluogo Nida), sono chiamati come il capoluogo. I comuni sono ulteriormente suddivisi in pi\u00f9 di 500 seni\u016bnijos.\nCartina.\nQuesta cartina mostra le contee ed i comuni. Sono segnate con i numeri otto comuni urbani e due comuni:"}
{"id": "1183784", "revid": "1305772", "url": "https://it.wikipedia.org/wiki?curid=1183784", "title": "Alerano di Barcellona", "text": "Origine.\nNobile franco fedele alla dinastia carolingia.\nBiografia.\nNell'anno 820, Alerano era uno dei missi dominici a Nursia in Italia.Non si conosce la data esatta in cui fu investito della contea di Troyes, nella Champagne, comunque risulta essere conte di Troyes, in un documento, dell'837, del \"Cartolaire de l'abbaye de Monti\u00e9ramy\".\nMolto probabilmente Alerano ricevette il titolo di conte di Barcellona, nell'848, dopo la morte di Sunifredo I, ma la contea venne occupata da Guglielmo di Settimania, che aveva l'appoggio del re d'Aquitania, Pipino II. Secondo gli Annales Bertiniani, Guglielmo entr\u00f2 in Barcellona, senza difficolt\u00e0, probabilmente proprio per la morte del conte Sunifredo. Guglielmo fece valere i suoi diritti (di conquista) su Barcellona. Secondo il \"Fragmentum Chronici Fontanellensium\", Guglielmo conquist\u00f2 Barcellona, con l'inganno, nell'849, dopo aver sconfitto e cacciato Alerano, a cui era stata affidata la ben munita citt\u00e0 di Barcellona e la marca di Spagna.\nNell'estate dell'849, Alerano era al fianco del re dei Franchi occidentali, Carlo il Calvo quando attacc\u00f2 l'Aquitania e si diresse contro Tolosa, mettendola sotto assedio; Fredelone apr\u00ec le porte di Tolosa e venne immediatamente confermato conte di Tolosa, in sostituzione di Guglielmo di Settimania. Il re d'Aquitania, Pipino II fugg\u00ec in Guascogna e Carlo si diresse verso Narbona, dove convocata un'assemblea, concesse (o rinnov\u00f2) ad Alerano, i titoli di conte di Barcellona e duca di Settimania;Alerano, affiancato, per il governo della citt\u00e0, da un aiutante: Isembardo, figlio del conte di Autun, Guarino, si diresse immediatamente a Barcellona per combattere Guglielmo di Settimania.\nGuglielmo, di fronte alle forze di Carlo, nell'850, corse a chiedere l'aiuto dell'emiro di Cordova \u02bfAbd al-Ra\u1e25m\u0101n II ibn al-\u1e24akam e rientr\u00f2 in Barcellona e sempre secondo gli Annales Bertiniani, Alerano e Isembardo vennero catturati, nel corso dell'850 e poi, con un esercito di Mori, guidato da Abd al-Karim ben Mugith e pose l'assedio a Gerona. Carlo invi\u00f2 immediatamente dei rinforzi che, ribaltata la situazione, sconfissero i Mori e fecero prigioniero Guglielmo.Nell'850 i nobili di Barcellona, partigiani di Carlo, processarono e giustiziarono Guglielmo.Mentre secondo il \"Fragmentum Chronici Fontanellensium\", Guglielmo, era riuscito a catturare sia Alerano che Isembardo, ancora con l'inganno, nello stesso 849, e non molto tempo dopo, Guglielmo fu catturato e giustiziato.\nNell'851 i Mori per vendicare il loro alleato, Guglielmo di Settimania, attaccarono, conquistarono e saccheggiarono Barcellona, dimezzandone gli abitanti.\nAlerano mor\u00ec l'anno dopo, e secondo lo storico francese, Christian Settipani perse la vita combattendo i Saraceni, durante un saccheggio della citt\u00e0 da parte dei Mori, ed Isembardo continu\u00f2 a governare da solo.\nDopo che Pipino II, tradito dal conte Sancho II di Guascogna, nell'852, fu consegnato a Carlo il Calvo e perse definitivamente il trono d'Aquitania, finalmente la pace fu ratificata mediante un trattato e Isembardo venne sostituito da Odalrico I.\nDopo la sua morte Aleramo viene citato, assieme al suo successore, nella contea di Troyes, Eudes I, dal re dei Franchi occidentali, Carlo il Calvo ancora in un documento dell'854, del \"Cartolaire de l'abbaye de Monti\u00e9ramy\", e nella \"Diplomata Caroli Calvi\", n\u00b0 CLXXXVII dell'864.\nMatrimonio e discendenza.\nAlerano spos\u00f2, molto probabilmente, la figlia del conte Roberto III di Worms (quindi sorella di Roberto il Forte e di Oddone I di Troyes), Wildrut, che gli diede un figlio:"}
{"id": "1183787", "revid": "799504", "url": "https://it.wikipedia.org/wiki?curid=1183787", "title": "La congiura dei Lampugnani", "text": "La congiura dei Lampugnani \u00e8 un dipinto a olio su tela (149x117 cm) del pittore italiano Francesco Hayez, realizzato nel 1826 e conservato alla pinacoteca di Brera.\nCome attestato in una lettera di Hayez del 5 gennaio 1830, la tela venne commissionata nel 1823 da Teresa Borri, vedova del conte Stefano Decio Stampa e futura sposa di Alessandro Manzoni. \"La congiura dei Lampugnani\", come ci ricorda Defendente Sacchi, venne tuttavia completata solo nel 1826, in sostituzione di un \"Ritratto di gruppo della famiglia Borri Stampa\" che non aveva incontrato l'approvazione del committente. Inclusa nel \"Piccolo inventario dei dipinti\" nella villa di Lesa sotto la generica titolazione di \u00abUn quadro rappresentante un episodio della Storia di Milano\u00bb, l'opera entr\u00f2 nelle collezioni di Stefano Stampa (figliastro di Manzoni), per poi trovare la sua collocazione definitiva nella pinacoteca di Brera, ove giunse nel 1907.\nFu lo stesso Hayez a scegliere il soggetto del dipinto, incentrato sulla congiura capitanata da Giovanni Andrea Lampugnani, Girolamo Olgiati, Carlo Visconti e Cola Montano per sopprimere la tirannia di Galeazzo Maria Sforza, ucciso il 26 dicembre 1476 nella chiesa di Santo Stefano in Milano. La vicenda, pur non essendo molto conosciuta, era nota all'Hayez grazie alla pubblicazione de \"La congiura di Cola Montano\", tragedia scritta da Alessandro Verri nel 1779, e alla consultazione delle \"Istorie\" di Niccol\u00f2 Machiavelli, dal quale trasse un brano specifico denominato \u00abSegretario Fiorentino Libro Settimo delle Istorie\u00bb. La presenza di una tale titolazione nei suoi appunti lascia supporre che sia stato proprio il testo machiavelliano la fonte alla quale il pittore si \u00e8 mostrato pi\u00f9 debitore.\nLa composizione \u00e8 estremamente teatrale. In primo piano troviamo Cola Montano, anziano umanista che educ\u00f2 ed ispir\u00f2 i tre giovani, mentre \u00e8 inginocchiato ai piedi della statua di Sant'Ambrogio, invocandone una preghiera perch\u00e9 li protegga (la statua, peraltro, non \u00e8 mai esistita in quell'edificio sacro, ma fu inclusa dall'Hayez perch\u00e9 funzionale alla narrazione). I ragazzi, disposti diagonalmente lungo l'imponente basamento della scultura, stanno sfoderando i pugnali, pronti ad assalire il duca-tiranno, che avanza dalla folla dal fondo della navata. Nell'interpretazione hayeziana, inoltre, la chiesa di Santo Stefano \u00e8 reinventata in forme romano-gotiche, mentre ai tempi del pittore l'architettura presentava un'ornamentazione barocca che ne aveva snaturato l'aspetto primitivo.\n\u00c8 importante notare che nella \"Congiura dei Lampugnani\" Hayez sintetizz\u00f2 idee e fermenti del suo tempo, sia dal punto di vista stilistico che da quello ideologico. La ricreazione - seppur fantasiosa - dell'antico assetto della chiesa di Santo Stefano avvenne probabilmente in risposta del concetto del restauro \u00abin stile\u00bb, volto a ripristinare quella condizione iniziale che caratterizzava gli edifici sin dalla nascita (il maggiore interprete di questa tendenza fu Eug\u00e8ne Viollet-le-Duc). Sotto il profilo ideologico, invece, la tela attinse dai ribollenti umori d'inizio Ottocento, caricandosi di un provocatorio slancio glorificativo del \u00abmito della giovent\u00f9 carbonara\u00bb: l'ideologia risorgimentale, pertanto, traspare qui in formule espressive s\u00ec opache, ma decisamente evidenti."}
{"id": "1183793", "revid": "9325084", "url": "https://it.wikipedia.org/wiki?curid=1183793", "title": "Psd'az", "text": ""}
{"id": "1183794", "revid": "44638", "url": "https://it.wikipedia.org/wiki?curid=1183794", "title": "Asociaci\u00f3n de Clubs de Baloncesto", "text": ""}
{"id": "1183796", "revid": "729019", "url": "https://it.wikipedia.org/wiki?curid=1183796", "title": "Battaglia dell'Ellesponto", "text": "La battaglia dell'Ellesponto fu uno scontro navale avvenuto nello stretto dei Dardanelli nel luglio 324 tra le flotte degli imperatori Costantino I e Licinio, in lotta per il predominio assoluto sull'Impero romano. La vittoria della flotta di Costantino, guidata dal figlio Crispo, permise al signore della parte occidentale dell'impero di passare lo stretto con le sue truppe e di attaccare il suo rivale in oriente.\nContesto storico.\nLa pace tra Costantino I e Licinio durava ormai da sette anni (dal 317). I figli del primo (Crispo e Costantino II) e del secondo (Valerio Liciniano Licinio) erano stati fatti \"cesari\" dai rispettivi padri. Fu per\u00f2 nel corso del 323 che un'invasione di Goti, mise in crisi il nuovo sistema (fondato ora su una nuova forma di tetrarchia: due augusti e uno o due cesari per parte). I territori invasi, la Mesia, ricadevano nella sfera d'influenza dell'augusto d'Oriente, Licinio, ma contro i barbari l\u00ec entrati intervenne Costantino. Questo il \"casus belli\" che scaten\u00f2 l'ultima fase della guerra civile dell'anno successivo.\nDopo essere stato sconfitto nella battaglia di Adrianopoli (3 luglio), Licinio si ritir\u00f2 verso la penisola anatolica, contando di bloccare l'avanzata di Costantino con le poche migliaia di truppe a sua disposizione, mentre la sua flotta, comandata da Abanto, avrebbe impedito alla meno numerosa flotta di Crispo, salpata dal Pireo, di sbarcare alle sue spalle.\nBattaglia.\nMentre Costantino rinchiudeva e assediava Licinio a Bisanzio, Crispo (figlio di Costantino e \"cesare\"), a capo della flotta, ricevette l'ordine di portarsi prima all'imboccatura dell'Ellesponto (oggi stretto dei Dardanelli), e poi di forzare il blocco nemico. Decise di far entrare nello stretto solo 80 delle sue triacontere, \"le migliori sul mare\" ricorda Zosimo; Abanto, al contrario, volle schierare 200 navi, in modo da essere certo di poter circondare la flotta avversaria. La scelta di Abanto si dimostr\u00f2 errata, in quanto le sue navi si intralciarono a vicenda, urtandosi tra loro per l'elevato numero in uno spazio tanto stretto ed avanzando cos\u00ec verso il nemico in modo disordinato; al contrario quelle di Crispo poterono manovrare meglio, affondando molte navi avversarie. Il calare della notte pose fine alla battaglia: Abanto si ritir\u00f2 con alcune navi ad \"Aianton\", altre trovarono rifugio ad Eleunte, in Tracia.\nIl giorno successivo, spirando il vento da nord, Abanto esit\u00f2 in un primo momento a schierare la flotta per l'attacco; Crispo port\u00f2 all'interno dello stretto tutta la sua flotta, mettendo in difficolt\u00e0 Abanto. Verso mezzogiorno il vento cambi\u00f2, spirando ora da sud e spingendo alcune navi di Abanto, prossime alla riva asiatica contro la costa, alcune facendole arenare, altre affondandole contro gli scogli (si parla di 130 navi andate distrutte oltre all'equipaggio, quantificato da Zosimo in 5.000 uomini); Abanto si salv\u00f2 raggiungendo la riva a nuoto dopo aver visto colare a picco la propria nave e mettendosi in salvo con sole 4 imbarcazioni. La flotta di Crispo complet\u00f2 l'opera, affondando tutte le restanti navi nemiche.\nConseguenze.\nLa vittoria di Crispo permise a Costantino di ricevere i rifornimenti necessari per continuare l'assedio di Bisanzio, in quanto i fanti assediati in questa citt\u00e0, una volta abbandonati dalla flotta, preferirono imbarcarsi e fuggire ad Eleunte. Licinio, dopo aver radunato un nuovo esercito in Asia, venne infine sconfitto definitivamente il 18 settembre nella battaglia di Crisopoli, atto che decret\u00f2 Costantino unico signore dell'impero."}
{"id": "1183803", "revid": "767487", "url": "https://it.wikipedia.org/wiki?curid=1183803", "title": "Ortopnea", "text": "L'ortopnea o dispnea da decubito viene definita come la comparsa di difficolt\u00e0 respiratoria in posizione supina e pi\u00f9 in generale da distesi. I soggetti affetti da ortopnea sono costretti a dormire in posizione seduta (o semiseduta) a letto o su una sedia. L'ortopnea \u00e8 una manifestazione abbastanza specifica e tardiva dello scompenso cardiaco e fa seguito alla dispnea da sforzo. \u00c8 causata da un aumento del ritorno venoso al cuore: il sangue, durante il decubito, dalla circolazione splancnica e dagli arti inferiori si ridistribuisce alle sezioni destre del cuore, determinando una congestione ed un aumento di pressione a livello dei capillari polmonari. \u00c8 il disturbo opposto alla platipnea, cio\u00e8 alla dispnea che si presenta in posizione eretta ma non in posizione supina.\nEtimologia.\nIl termine ortopnea deriva dal greco \"orto\"=dritto + \"pneo\"=respiro, letteralmente quindi la necessit\u00e0 di respirare dritti, cio\u00e8 in posizione ortostatica. \nManifestazioni cliniche.\nIn questi pazienti la difficolt\u00e0 respiratoria si associa spesso a tosse notturna: quest'ultimo sintomo, anch'esso indicativo di insufficienza cardiaca, tende spesso ad essere trascurato. L'ortopnea tende ad attenuarsi non appena il paziente assume la posizione seduta o dorme a letto con dei cuscini aggiuntivi. Come detto l'ortopnea \u00e8 una manifestazione abbastanza specifica di scompenso cardiaco. Tuttavia pu\u00f2 essere riscontrata anche in altri tipi di pazienti. \nCause.\nL'ortopnea \u00e8 dovuta all'aumento della distribuzione di sangue nella circolazione polmonare mentre si assume la posizione supina, ma di solito pu\u00f2 essere attribuita a pi\u00f9 cause di fondo. In questa posizione il paziente presenta un aumento della pressione venosa e \ncapillare polmonare, con formazione di un modesto edema interstiziale.\nL'ortopnea pu\u00f2 essere anche segno di insufficienza cardiaca del ventricolo sinistro e/o edema polmonare. Si pu\u00f2 verificare anche in pazienti con asma e bronchite cronica, cos\u00ec come in quelli con apnea del sonno o disturbo da attacco di panico. Inoltre si manifesta anche in pazienti con obesit\u00e0 addominale o ascite (stati patologici che determinano un ostacolo all'espansione polmonare) e in pazienti con alcuni disturbi respiratori in cui la meccanica polmonare \u00e8 favorita dalla assunzione della posizione eretta. Inoltre si associa a patologie che colpiscono il diaframma, in particolare la paralisi diaframmatica bilaterale.\nIn questi ultimi pazienti il meccanismo che determina la dispnea in posizione supina \u00e8 verosimilmente associato ad una alterazione diaframmatica che si ripercuote sul livello di \nrespirazione al termine del volume corrente e sui suoi rapporti con il volume di chiusura."}
{"id": "1183811", "revid": "10537808", "url": "https://it.wikipedia.org/wiki?curid=1183811", "title": "Padre Dagon", "text": ""}
{"id": "1183822", "revid": "38120", "url": "https://it.wikipedia.org/wiki?curid=1183822", "title": "Creature stellari di Cthulhu", "text": "Le Creature stellari di Cthulhu sono creature lovecraftiane del ciclo dei \"Miti di Cthulhu\".\nCos\u00ec vengono chiamati gli Cthulhi, somiglianti a piccole versioni di Cthulhu, ma anche i Sommersi.\nBackground.\nGli Cthulhi (noti anche come \"Guardiani di R'Lyeh\", \"Genia del Dormiente\" o \"Maestri\") non sembrano avere scopi precisi, ma fanno forse parte di un esercito d'invasione creato dagli Antichi per riaffermare il loro dominio sull'Universo. Se ci\u00f2 fosse vero, visti i loro poteri e avendo l'onore di essere tanto rassomiglianti ad una divinit\u00e0, ragionevolmente sarebbero una specie di truppa d'\u00e9lite. La qual cosa, se vera, potrebbe confermare Cthulhu come divinit\u00e0 pi\u00f9 potente del Pantheon lovecraftiano, dato che i (probabili) soldati pi\u00f9 potenti dell'esercito divino portano le sue sembianze. Fisicamente hanno colori pi\u00f9 spenti di quelli di Cthulhu, e sono anche pi\u00f9 piccoli. Di certo sono pi\u00f9 nerboruti del dio, che invece ha braccia molto sottili con dita flessuose, quantunque colossali. I loro corpi sembrano mancare di alcuni degli \"ornamenti\" presenti invece nella loro divina controparte: per l'esattezza, i loro tentacoli mancano di bocche, le ali, i ventri e le articolazioni sono sprovvisti di speroni e gli occhi hanno un aspetto differente (meno intelligente)."}
{"id": "1183825", "revid": "38120", "url": "https://it.wikipedia.org/wiki?curid=1183825", "title": "Lobo paramilitary", "text": ""}
{"id": "1183826", "revid": "84556386", "url": "https://it.wikipedia.org/wiki?curid=1183826", "title": "Polpi volanti", "text": "Nell'universo immaginario creato dallo scrittore H. P. Lovecraft, i polpi volanti sono entit\u00e0 aliene che scesero da Nettuno fin sulla Terra per colonizzarla circa 750 milioni di anni fa.\nI polpi volanti compaiono per la prima volta nel racconto \"L'ombra calata dal tempo\" (1935).\nDescrizione.\nLovecraft, ne \"L'ombra calata dal tempo\", cos\u00ec descrive queste creature:\n[I polpi volanti erano] un'orribile razza antica dalle sembianze di polpi, entit\u00e0 totalmente aliene...Erano fatti solo in parte di materia e potevano fluttuare nell'aria, sebbene privi di ali...[Esibivano] una mostruosa plasticit\u00e0...alle volte diventavano invisibili (H.P. Lovecraft, \"H.P. Lovecraft, tutti i racconti 1931-1936\", Arnoldo Mondadori Editore, Milano, 1991)\nInformazioni generali.\nI loro sensi non includono la vista e sono solo parzialmente composti di materia, anche se non possono passare attraverso i corpi solidi. Sono creature molto resistenti e solo delle forti scariche di energia elettrica possono ferirli o distruggerli (per questo i soldati dell'esercito della Grande Razza di Yith sono equipaggiati con pistole elettriche). Le loro menti sono cos\u00ec strane che la Grande Razza non pu\u00f2 effettuare trasferimenti psichici con loro.\nPossono galleggiare nell'aria anche se sono sprovvisti di ali e lasciano enormi impronte quando si muovono sul terreno. Sono inoltre in grado di diventare invisibili. Lottano sfruttando la loro capacit\u00e0 di controllare il vento.\nS. T. Joshi suggerisce che questi esseri, oltre a Nettuno, popolavano anche i pianeti di Yuggoth (Plutone), Yaksh e Tond. Giunti sulla Terra, edificarono delle citt\u00e0 di basalto con alte torri prive di finestre. Quando tentarono di conquistare gli oceani, i polpi vennero respinti dai Grandi Antichi; di conseguenza, si limitarono a colonizzare la superficie del pianeta.\nQuando la Grande Razza di Yith giunse sulla Terra, combatt\u00e9 contro i polpi e li obblig\u00f2 a rifugiarsi nel sottosuolo. La Grande Razza di Yith sigill\u00f2 gli ingressi delle dimore sotterranee dei polpi con trappole di vario tipo. Le loro grandiose citt\u00e0 di basalto non vennero per\u00f2 demolite, forse per non dimenticare mai l'orrore che si celava sotto la crosta terrestre.\nAlla fine del Cretaceo (circa 50 milioni di anni fa), i polpi riuscirono a liberarsi e sterminarono la Grande Razza, tornando subito a vivere nel sottosuolo, in cui avevano trovato un habitat ideale."}
{"id": "1183829", "revid": "2039709", "url": "https://it.wikipedia.org/wiki?curid=1183829", "title": "Capitale quadrata romana", "text": "La Capitale quadrata romana (\"Capitalis quadrata\"), o Capitale elegante (\"Capitalis elegans\"), \u00e8 una scrittura maiuscola dell'antichit\u00e0 romana e del Medioevo. Era in uso per i libri di pregio particolare e si colloca nel tempo accanto alla scrittura libraria normale, la capitale rustica e alla corsiva.\nIl nome deriva dalle forme geometriche del carattere, che vengono modellate sulle figure geometriche del quadrato, del triangolo e del cerchio. La Capitalis quadrata \u00e8 scritta con le grazie come il modello epigrafico del Capitalis Monumentalis. Le parole spesso non sono distinte, le legature e i nessi sono rari.\nDescrizione.\nLa capitale elegante fu il risultato di \u00abgiochi calligrafici\u00bb eseguiti da mani esperte nel padroneggiare diversi tipi di scrittura, quali la capitale e l'onciale. Un famoso codice scritto in Capitale quadrata \u00e8 il \"Vergilius Augusteus\", di datazione incerta.\nL'angolo di scrittura nella capitale elegante varia continuamente e, con esso, gli effetti chiaroscurali delle singole lettere. Lo stile di scrittura, detto \u00abAugusteo\u00bb per similitudine con la sezione scritta sul Pantheon, \u00e8 stato messo successivamente in relazione con l'epigrafia damasiana, finendo per essere datato al IV secolo. In realt\u00e0, date le somiglianze riscontrate tra l'\u00abAugusteo\u00bb e alcune lapidi romane risalenti al V-VI secolo, si potrebbe far risalire il codice virgiliano a quell'epoca. L'uso della capitale elegante in un'epoca in cui era ben affermato l'uso dell'onciale pu\u00f2 essere quindi classificato come un fenomeno di resistenza grafica. In opposizione all'esperienza grafica della capitale elegante, \u00e8 stata definita \u00abrustica\u00bb la capitale usata per comporre testi quali, ad esempio, il \"Virgilio Vaticano\".\nPer i codici di lusso rester\u00e0 in uso fino al VI secolo. Come scrittura per dare risalto ad alcune lettere gli ultimi esempi risalgono al IX secolo."}
{"id": "1183834", "revid": "767487", "url": "https://it.wikipedia.org/wiki?curid=1183834", "title": "Potenza virtuale", "text": "Potenza virtuale (\"Virtual Weapon\", conosciuto anche come \"Cyberflic\") \u00e8 un film del 1997 diretto da Antonio Margheriti (con lo pseudonimo \"Anthony M. Dawson\") ed interpretato da Terence Hill. Coproduzione Italia-USA, \u00e8 l'ultimo film diretto da Margheriti e non \u00e8 mai stato distribuito nelle sale italiane.\nTrama.\nDopo sette anni di assenza, il detective Bill Skims torna a Miami: ad attenderlo trova il suo collega Mike. In auto, i due vengono attaccati da una banda armata ma restano illesi; riescono a catturare uno dei banditi: si tratta di Stephen Zantec, terrorista internazionale. Alla stazione di polizia, Mike e Skims incontrano il capitano Sam Shepard.\nMike accompagna Skims nell'abitazione destinatagli dal dipartimento di polizia. Skims trova un cesto di frutta e un'audiocassetta come omaggio, che inserisce subito nello stereo. Mike per\u00f2 si accorge che qualcosa non va e seguito dal compagno si allontana rapidamente dall'abitazione, che dopo pochi secondi esplode. Mike e Skims riescono a sapere da Zantec che Van Axel si trova in una tenuta sulla costa, ed ha intenzione di organizzare un party. I due si introducono alla festa e Skims riesce ad ascoltare un meeting di affari di Van Axel, in cui quest'ultimo presenta a potenziali compratori l'esplosivo XR4000, molto potente e difficile da individuare. Viene scoperto, ma riesce a liberarsi degli uomini di Van Axel.\nFrattanto Van Axel riesce a demolire un palazzo: poco prima dell'esplosione si sente lo stesso brano che aveva preceduto lo scoppio della casa di Skims. Lily registra l'accaduto ed analizza la scena con le sue apparecchiature insieme a Skims. Riescono a capire che all'interno del brano musicale ci sono alcuni ultrasuoni che innescano l'esplosivo, ma c'\u00e8 ancora il problema di capire dove questo sia stato piazzato. I due poliziotti tentano un blitz notturno nell'impianto, e riescono a scoprire la riserva di esplosivo. Vengono per\u00f2 incastrati da Van Axel, che controlla l'edificio da una postazione informatica. Mike riesce ad uscire dall'edificio mentre Skims rimane coinvolto nell'esplosione.\nSkims \u00e8 dato per morto; Lily nota per\u00f2 qualcosa di strano nei suoi computer; \u00e8 proprio Skims, che compare prima all'interno di un videogioco e poi esce letteralmente fuori dall'elaboratore: \u00e8 diventato un ologramma. Chelo e Mike, inizialmente increduli, alla fine riconoscono il nuovo \"detective virtuale\". Intanto Zantec esce grazie al lavoro degli avvocati di Van Axel, e decide di rapire Lily per ricattare Mike. La bambina viene portata sul Leba, lo yacht di Van Axel. Il \"vendicatore silenzioso\" inverte la rotta riportando la barca nelle acque territoriali, ne trasmette alla polizia la posizione e sgomina gli uomini di Van Axel. Dopo che Mike sventa un ultimo inganno ordito dal criminale, ma ad un certo punto lo Skims virtuale sembra stare male e quindi scompare.\nNel luogo dell'esplosione viene ritrovato il detective, ancora vivo ma in stato di incoscienza, e la rianimazione ha portato alla scomparsa del suo alter ego virtuale. Skims ruba un'autoambulanza per raggiungere i suoi amici, ma un'auto della polizia lo intercetta: sono proprio Mike, Chelo e Lily. Skims e Chelo si baciano, mentre Mike e Lily finiscono a dirigere il traffico.\nProduzione.\nIl film \u00e8 una coproduzione Italia - Stati Uniti. Il progetto fu originariamente ideato da Bruno Corbucci, autore della prima sceneggiatura, la quale venne poi rivista e modificata negli Stati Uniti da Ferdie Pacheco. Le riprese con gli attori furono realizzate a Miami in Florida, mentre le sequenze con modellini ed altri effetti speciali furono realizzate a Roma.\nIl film \"comincia come un poliziottesco d'azione per poi trasformarsi in una commedia fantasy a sfondo ipertecnologico.\" (Edoardo Margheriti). Secondo Edoardo Margheriti, \"si tratta di uno dei peggiori film realizzati da mio padre, privo della sua verve e genialit\u00e0, sia per quanto riguarda gli effetti speciali, sia per la stessa regia e la tecnica di ripresa. Uno dei motivi, oltre la fiacchezza della storia all'origine, va ricercato nel profondo disaccordo tra il produttore e Antonio\".\nDistribuzione.\nSecondo Edoardo Margheriti, il figlio del regista Antonio Margheriti, \"\u00e8 senza dubbio il suo lavoro meno visto e peggio distribuito. Nelle sale cinematografiche italiane non \u00e8 mai arrivato facendo solo un paio di fugaci apparizioni su canali satellitari, mentre, sino al 2006, si potevano trovare videocassette e DVD solo sul mercato tedesco.\" Invece nel 2006 la Hobby &amp; Work lo pubblica in DVD nella collezione \"Bud Spencer &amp; Terence Hill\"; dal 2014 \u00e8 disponibile dalla edito dalla CG Entertainment."}
{"id": "1183835", "revid": "599013", "url": "https://it.wikipedia.org/wiki?curid=1183835", "title": "Alessandro Ramagli", "text": "Carriera.\nHa iniziato a lavorare negli anni ottanta come vice-allenatore di Claudio Bianchi nella Libertas Livorno. Con i nati nel 1974 arriva pi\u00f9 volte alle finali nazionali. In quegli anni si occupa anche di insegnare il basket direttamente nelle scuole elementari di Livorno. I primi successi professionali cominciano negli anni novanta come assistant coach della Don Bosco Livorno. Subentra a Stefano Michelini come head coach del Basket Livorno nel dicembre 1999 portando, nonostante la cessione di Samuele Podest\u00e0, il ritiro di Micheal Ray Richardson e l'infortunio di Myron Brown la squadra dalla zona retrocessione ad un passo dalla finale promozione per la Serie A1. A causa di una instabilit\u00e0 societaria non viene confermato e nel 2000 passa alla Pallacanestro Biella, per diventare vice di Marco Crespi, con il quale riesce a portare la squadra piemontese in Serie A1. L'anno dopo diventa head coach, sempre a Biella, dove restera fino al 2006 e riuscir\u00e0 a raggiungere i play-off per due stagioni.\nNel gennaio 2007 viene chiamato nella panchina della Scavolini Pesaro e riesce a portare anche questa squadra alla promozione.\nNel giugno 2007 viene ingaggiato dalla Benetton Treviso, ma dopo un record negativo di 8 sconfitte in 10 gare lascia il suo incarico sulla panchina biancoverde.\nDa gennaio 2009 sostituisce Franco Marcelletti sulla panchina della Trenwalder Reggio Emilia in LegaDue.\nDa fine novembre 2010 sostituisce Andrea Capobianco sulla panchina della Teramo Basket in Serie A, ove resta fino alla scomparsa della societ\u00e0 (nell'estate del 2012).\nDal 2012 al 2015 \u00e8 capo allenatore della Scaligera Verona in Serie A2 con la quale vince una coppa Italia.\nNel luglio 2015 firma un accordo triennale con la Mens Sana Siena, nella prima stagione riesce a riportare la squadra senese ai vertici della serie A2 con un quinto posto e uscendo agli ottavi di finale playoff con Imola, in cui militava Michele Maggioli.\nPer la stagione 2016-2017 decide di lasciare la squadra toscana per accordarsi con la Virtus Bologna vincendo sia campionato che coppa Italia di categoria, riportando le V nere nel basket che conta. \nNella stagione 2017-2018, rimane alla guida della squadra bolognese in serie A, centrando la qualificazione alle final eight di coppa italia, e arrivando nono io stagione regolare.\nNel giugno 2018 firma un biennale con il Pistoia Basket, con il quale rescinde a met\u00e0 stagione.\nNel maggio del 2019 firma un contratto annuale con Amici Pallacanestro Udinese, squadra militante nel campionato di serie A2, concludendo la sua esperienza con 15 vinte e 10 perse.\nNel febbraio del 2021 entra in corsa alla guida della Scaligera Verona, che con un record di 17 vinte e 6 perse, la porta alla semifinale contro la Reale Mutua Torino.\nAd Alessandro Ramagli \u00e8 riconosciuta la dote di \"formatore\" di campioni, tra i quali, scoperti dal tecnico livornese, basti citare: Matteo Soragna, Mike Batiste, Jamel Thomas, Marco Carraretto, Fabio Di Bella, Luca Garri, Andrea Michelori, Mario Austin, Guilherme Giovannoni, Thabo Sefolosha, Achille Polonara, Alessandro Pajola, Nicol\u00f2 Melli.\nNazionale.\nDal 2008 \u00e8 capo allenatore della Nazionale maschile Under 18, con la quale ha disputato i Campionati Europei di categoria in Grecia, conquistando l'11\u00ba posto.\nAllenatore anche della nazionale sperimentale.\nPalmar\u00e8s.\nIndividuale.\nMiglior allenatore della Serie A: 2"}
{"id": "1183836", "revid": "38120", "url": "https://it.wikipedia.org/wiki?curid=1183836", "title": "Lobo Paramilitary - Sangue a Natale", "text": ""}
{"id": "1183838", "revid": "130040", "url": "https://it.wikipedia.org/wiki?curid=1183838", "title": "Isembardo di Barcellona", "text": "Origine.\nFu il figlio primogenito del conte d'Alvernia, conte di Provenza e futuro conte di Autun, Guerino (Guerino secondo la \"Vita Hludowici Imperatoris\", affianc\u00f2 il conte di Tolosa, Berengario I a combattere il duca di Guascogna, Lupo III, nella sua ribellione al re d'Aquitania, Pipino I e poi, nell'841, fu partecipe della vittoria riportata da Carlo il Calvo e Ludovico il Germanico sull'imperatore Lotario I, che gli frutt\u00f2 la contea di Autun), e della moglie Albana o Ava, di cui non si conoscono gli ascendenti.\n&lt;br&gt;Guerino di Provenza era un nobile carolingio di cui si conoscono gli ascendenti; suo padre era Isanbard, conte di Turgovia nipote di Guerino di Turgovia, parente di Warin o Guer\u00edno I d'Alvernia 760-819.\nBiografia.\nSecondo gli Annales Bertiniani, Guglielmo di Settimania era entrato in Barcellona, senza difficolt\u00e0, probabilmente per la morte del conte Sunifredo I. Guglielmo fece valere i suoi diritti (di conquista) su Barcellona. Mentre secondo il \"Fragmentum Chronici Fontanellensium\", Guglielmo conquist\u00f2 Barcellona, con l'inganno, nell'849, dopo aver sconfitto e cacciato Alerano, a cui era stata affidata la ben munita citt\u00e0 di Barcellona e la marca di Spagna.\nNell'estate dell'849, Alerano era al fianco del re dei Franchi occidentali, Carlo il Calvo, quando attacc\u00f2 l'Aquitania e si diresse contro Tolosa, mettendola sotto assedio; Fredelone apr\u00ec le porte di Tolosa e venne immediatamente confermato conte di Tolosa, in sostituzione di Guglielmo di Settimania. Il re d'Aquitania, Pipino II fugg\u00ec in Guascogna e Carlo si diresse verso Narbona, dove convocata un'assemblea, concesse (o rinnov\u00f2) ad Alerano i titoli di conte di Barcellona e duca di Settimania;Alerano si diresse immediatamente a Barcellona per combattere Guglielmo di Settimania, mentre per affiancarlo, nel governo della citt\u00e0, fu chiamato Isembardo, il figlio del conte di Autun, Guarino.\nGuglielmo, di fronte alle forze di Carlo, nell'850, corse a chiedere l'aiuto dell'emiro di Cordova \u02bfAbd al-Ra\u1e25m\u0101n II ibn al-\u1e24akam e rientr\u00f2 in Barcellona e sempre secondo gli Annales Bertiniani, riusc\u00ec a catturare sia Alerano che Isembardo e poi, con un esercito di Mori, guidato da Abd al-Karim ben Mugith e pose l'assedio a Gerona. Carlo invi\u00f2 immediatamente dei rinforzi che, ribaltata la situazione, sconfissero i Mori e fecero prigioniero Guglielmo.Nell'850 i nobili di Barcellona, partigiani di Carlo, processarono e giustiziarono Guglielmo.Mentre secondo il \"Fragmentum Chronici Fontanellensium\", Guglielmo, era riuscito a catturare sia Alerano che Isembardo, ancora con l'inganno, nello stesso 849, e non molto tempo dopo, Guglielmo fu catturato e giustiziato.\nNell'851 i Mori per vendicare il loro alleato, Guglielmo di Settimania, attaccarono, conquistarono e saccheggiarono Barcellona, dimezzandone gli abitanti.Molto probabilmente, Alerano perse la vita combattendo, durante un saccheggio della citt\u00e0 da parte dei Mori, ed Isembardo continu\u00f2 a governare da solo.\nDopo che Pipino II, tradito dal conte Sancho II di Guascogna, nell'852, fu consegnato a Carlo il Calvo e perse definitivamente il trono d'Aquitania, finalmente la pace fu ratificata mediante un trattato e, nella contea di Barcellona, Isembardo, in quello stesso anno, venne sostituito da Odalrico.\nRientrato in Burgundia, Isembardo, nell'853 (in quell'anno, il re dei Franchi occidentali, Carlo il Calvo, autorizz\u00f2 il ripristino della chiesa di Santa Croce Eduense, con l'approvazione di Isembardo), affianc\u00f2 il fratello, Bernardo I, nella contea di Alvernia e subentr\u00f2 al padre, Guerino, nella contea di Autun, che tenne sino all'858, quando fu sostituito da Unifredo.\nComunque Isembardo, nell'853, era stato nominato missus, da Carlo il Calvo ed ancora un documento di Carlo il Calvo, il \"Karoli II Conventus Carisiaensis acta\", fu controfirmato da Isembardo ed un'altra decina di ecclesiastici e nobili.\nDi Isembardo non si hanno pi\u00f9 notizie sino all'881, quando fu ingiustamente esiliato dal regno dei Franchi occidentali, durante il regno di Luigi III, definito nipote di Isembardo (forse la parentela era con la madre di Luigi, Ansgarda di Borgogna). Isembardo dovette rifugiarsi presso i Normanni, che dopo aver saccheggiato la Britannia, avevano invaso il nord della Neustria.\nNon si conoscono n\u00e9 la data n\u00e9 il luogo della morte di Isembardo.\nDiscendenza.\nDi Isembardo non si conosce n\u00e9 il nome della moglie n\u00e9 alcuna discendenza."}
{"id": "1183842", "revid": "2730", "url": "https://it.wikipedia.org/wiki?curid=1183842", "title": "De Courten", "text": "L'origine della Famiglia De Courten secondo l'Almanacco Genealogico Svizzero si ricollega ad un ramo della Famiglia Curti, passato dalla citt\u00e0 di Cant\u00f9 in Lombardia nel cantone svizzero del Vallese verso il XII secolo, come altre famiglie che cercarono scampo dalle guerre che devastarono l'Italia in quel periodo. La Famiglia Curti si stabil\u00ec all'inizio nel villaggio di Sempione e poi a Briga, ed il suo nome si scriveva all'inizio \"\"Courten\", e successivamente \"De Courten\"\".\nStoria.\nNel 1331 troviamo un Fran\u00e7ois Curti, lombardo, nominato nell'atto di fondazione della Chartreuse della Geronde a Sierre (Vallese). La sua stessa presenza indica la sua qualit\u00e0 di Nobile. La sua discendenza comincia con Antoine, nato verso il 1350, che dovrebbe essersi sposato verso il 1370 con Jeanne, figlia del Barone Pierre De Rarogne.\nGrazie al suddetto matrimonio numerosi beni situati nella regione di Sierre e della Valle d'Anniviers passarono alla famiglia De Courten.\nAntoine De Courten occupava gi\u00e0 in quel tempo l'alta carica di Gran Castellano, rivestita dai suoi discendenti fino al XVII secolo. Alla morte di Antoine la sua discendenza si divise in due linee: la minore rimase a Briga, dove si estinse verso il 1543, mentre la maggiore si trasfer\u00ec a Sierre, dove ebbe un rapido successo. Fra i suoi membri vi furono quattro Gran Balivi, numerosi Alfieri, Capitani di decania e Castellani, e dal XVI secolo diversi ufficiali al servizio di potenze estere, come la Francia, dove tra il 1690 e il 1792 un reggimento port\u00f2 il loro nome, e ancora il Piemonte, la Spagna, l'Inghilterra e la Santa Sede, dove molti membri della famiglia comandarono la Guardia Svizzera, che viene reclutata specialmente presso le famiglie del Cantone di Vallese. \nNel XVII secolo la famiglia si suddivise di nuovo; il capostipite del primo ramo fu Etienne (1603-1651), Gran Castellano di Sion, Balivo (\"Gouverneur\") di Saint-Maurice e Capitano al servizio della Francia, da cui ebbe origine il ramo francese di Valenciennes, fondato da Jean-Hildebrand (1666-1737), che nel 1754 acquis\u00ec la terra e la signoria di Bazoncourt (Mosella) e nel 1781 quella del villaggio di Berlize. Questo ramo della famiglia divenne in seguito proprietario anche del borgo e delle terre di Solero, in Piemonte.\nResta memoria di altri personaggi che hanno reso illustre questa famiglia nel XVII e nel XVIII secolo: Jean Antoine, capo della repubblica nel 1687; Fran\u00e7ois, Luogotenente Generale, Governatore di Vivarais e fondatore del suddetto \"Reggimento De Courten\" nel 1689; Pierre Anne fu Conte del Sacro Romano Impero, e nel 1769 Ignace Antoine fu creato Conte dal Re di Francia Luigi XV, con trasmissione del titolo a tutta la sua discendenza maschile.\nIl titolo di \"Conte di Francia\" fu conferito a Pierre De Courten dal Re Luigi XVIII, con trasmissibilit\u00e0 alla discendenza maschile per ordine di primogenitura. Maurice Joseph, Gran Balivo del Cantone Vallese, fu creato Conte dal Re di Sardegna Carlo Alberto nel 1835, con trasmissibilit\u00e0 del titolo. I Conti De Courten risiedono ancora ai giorni nostri nel Cantone Vallese in Svizzera, ma anche in Italia ed in Baviera (Germania).\nAl ramo italiano della famiglia appartengono il conte Raffaele de Courten (1888-1978), ammiraglio di squadra nella Regia Marina, Addetto navale a Berlino e Ministro della Marina dal 1943 al 1947; il conte Eugenio, scultore (1925-2009), e il conte Francesco (1932-2015), diplomatico (ambasciatore d'Italia in Angola, Giordania, e Algeria) e pittore.\nLo stemma araldico dei De Courten \u00e8 di rosso, ad un globo d'oro cerchiato dello stesso e sormontato da una croce di perle d'argento."}
{"id": "1183847", "revid": "15756", "url": "https://it.wikipedia.org/wiki?curid=1183847", "title": "Il mistero di Edwin Drood", "text": "Il mistero di Edwin Drood \u00e8 un'opera incompiuta di Charles Dickens, ultimo romanzo scritto dall'autore e pubblicato postumo nel 1870.\nNel libro, Dickens narra la scomparsa del giovane Edwin, ricco e prossimo al matrimonio.\nIl giovane sparisce in circostanze misteriose, e lo zio John Jasper e la fidanzata danno il via a delle indagini.\nTrama.\nIl libro inizia con un uomo, che pi\u00f9 tardi scopriremo essere John Jasper, che esce da una fumeria d'oppio a Londra. La sera dopo, Edwin Drood va a trovare Jasper, suo zio, il direttore del coro della cattedrale di Cloisterham. Edwin gli confida i suoi dubbi circa il suo fidanzamento con Rosa Bud. Il giorno seguente, Edwin visita Rosa al convento di suore dove lei risiede e frequenta la scuola. I due bisticciano bonariamente, cosa che sembrano fare spesso durante le visite di lui. Nel frattempo, avendo un forte interesse verso il cimitero della cattedrale, Jasper cerca la compagnia di Durdles, un uomo che conosce il cimitero meglio di chiunque altro.\nNeville Landless e la sua sorella gemella Helena vengono mandati a Cloisterham per studiare. Neville studier\u00e0 con il Rev. Crisparkle; Helena va a vivere al convento insieme a Rosa. Neville confida al Rev. Crisparkle che odia il suo crudele patrigno, mentre Rosa confida a Helena che teme fortemente il suo maestro di musica, Jasper. Neville si invaghisce subito di Rosa ed \u00e8 indignato dalla leggerezza con cui, a suo giudizio, Edwin prende in considerazione il fidanzamento con la ragazza. Edwin lo provoca e il ragazzo reagisce violentemente, dando a Jasper l'occasione di diffondere malevole voci circa il suo temperamento violento e selvaggio. Il Rev. Crisparkle cerca di far riappacificare Edwin e Neville, che accetta di scusarsi se Edwin lo perdoner\u00e0. A tal proposito viene deciso che i due ceneranno insieme a casa di Jasper la sera della vigilia di Natale.\nIl tutore di Rosa, Mr. Grewgious, le dice che ha ereditato una cospicua fortuna dal padre. Quando lei chiede se erediter\u00e0 anche se non sposer\u00e0 Edwin, lui replica che in caso contrario non erediter\u00e0 nulla. Tornato nel suo ufficio di Londra, Mr. Grewgious d\u00e0 a Edwin un anello che il padre di Rosa aveva donato alla madre di lei, con la promessa che Edwin dovr\u00e0 dare l'anello a Rosa come segno inequivocabile dei suoi sentimenti per lei, o ridarlo immediatamente a Mr. Grewgious. Mr. Bazzard, l'impiegato di Mr. Grewgious, fa da testimone alla promessa.\nRosa e Edwin decidono consensualmente di porre fine al loro fidanzamento. Decidono di chiedere a Mr. Grewgious di dare la notizia a Jasper, e Edwin intende ridare l'anello a Mr. Grewgious. Intanto, Durdles conduce Jasper nella cripta della cattedrale. Sulla strada Durdles porta un sacco di calce viva. Jasper offre una bottiglia di vino a Durdles. Il vino \u00e8 misteriosamente potente, e ben presto Durdles cade in uno stato di incoscienza; mentre dorme sogna che Jasper si tumula da solo nella cripta. Al ritorno dalla cripta, incontrano un ragazzino chiamato Deputy, e Jasper, pensando che li stesse spiando, lo afferra per la gola, ma accorgendosi che lo stava per strangolare, lo lascia andare via.\nLa vigilia di Natale, Neville si compra un pesante bastone da passeggio; avendo deciso di passare il Natale camminando fuori citt\u00e0. Intanto, Edwin si reca da un gioielliere per far riparare il suo orologio da tasca; viene fatto notare che gli unici gioielli che porta sono l'orologio a catena e una spilla. Per caso incontra una donna, la tenutaria di una fumeria d'oppio situata a Londra. Lei gli chiede come si chiami e lui risponde \"Edwin\"; quindi la donna gli dice che \u00e8 fortunato che il suo nome non sia \"Ned\", perch\u00e9 \"Ned\" \u00e8 in grande pericolo. Lui non ci fa caso, dato che l'unica persona che lo chiama \"Ned\" \u00e8 suo zio Jasper. Nel mentre, Jasper compra una sciarpa nera di seta, che non viene pi\u00f9 menzionata nel prosieguo del romanzo. La cena di riconciliazione \u00e8 un successo, e a mezzanotte, Drood e Neville Landless se ne vanno insieme al fiume ad osservare una tempesta che infuria quella stessa notte.\nLa mattina seguente Edwin scompare, e Jasper diffonde sospetti su Neville dicendo che lui lo ha ammazzato. Neville si alza presto alla mattina per fare la programmata passeggiata; esce di casa ma viene presto ricondotto in citt\u00e0 dagli stessi cittadini che sospettano di lui. Il Reverendo Crisparkle tira fuori Neville di prigione prendendosi la responsabilit\u00e0 della sua custodia: lo ricondurr\u00e0 l\u00ec ogni volta che la sua presenza sar\u00e0 richiesta. Quella notte Jasper rimane sconvolto quando Mr. Grewgious lo informa del fatto che Edwin e Rosa avevano rotto il loro fidanzamento; reagisce con pi\u00f9 sgomento a questa notizia che alla notizia della presunta morte di Edwin. La mattina dopo il Rev. Crisparkle va al fiume e trova l'orologio di Edwin e la spilla; nessun'altra traccia del ragazzo viene rinvenuta.\nSei mesi dopo Neville abita a Londra vicino allo studio di Mr. Grewgious. Mr. Tartar si presenta e si offre di dividere il suo giardino con Landless; le stanze di Mr. Tartar sono adiacenti a quelle di Neville. Uno straniero, di nome Dick Datchery, giunge a Cloisterham. Prende in affitto la stanza sopra quella di Jasper e osserva chi entra ed esce dal posto. La prima volta che si reca all\u2018appartamento, Mr. Datchery chiede la strada a Deputy. Ma Deputy non si avvicina al luogo per paura che Jasper tenti ancora di strangolarlo.\nJasper visita Rosa al convento e le dichiara il suo amore. La ragazza lo respinge, ma lui insiste; dice che se lei non gli dar\u00e0 una speranza, distrugger\u00e0 Neville, il fratello della sua cara amica Helena. Spaventata da Jasper, Rosa si reca da Mr. Grewgious a Londra.\nIl giorno seguente il Rev. Crisparkle raggiunge Rosa a Londra. Quando si trova a tu per tu con Mr. Grewgious e Rosa, Mr. Tartar lo chiama e gli chiede se si ricorda di lui. Il Rev. Crisparkle rammenta che l'uomo, anni prima, lo aveva salvato mentre stava per annegare. Decidono di non lasciare che Rosa contatti Neville e Helena direttamente, per paura che Jasper possa sorvegliare Neville, ma Mr. Tartar permette che Rosa si rechi nel suo appartamento per poter contattare Helena di nascosto. Mr. Grewgious procura una stanza in affitto a Rosa e si assicura che Miss Twinkleton, la direttrice del convento, stia con lei in modo che la ragazza possa abitare il luogo in maniera rispettabile.\nJasper si reca alla fumeria d'oppio per la prima volta dopo la scomparsa di Edwin. Quando ne esce all'alba, la padrona della fumeria lo segue di nascosto. Lo pedina fino all'abitazione di lui a Cloisterham; fuori dalla casa incontra Mr. Datchery, che gli rivela il nome di Jasper e che canter\u00e0 nel coro della chiesa la mattina seguente durante la messa. La donna si presenta a Datchery dicendo di chiamarsi \"Principessa Puffer.\" La mattina dopo presenzia alla messa mattutina e agita i pugni in aria in direzione di Jasper da dietro una colonna.\nIl finale.\nLa morte di Dickens ha reso sconosciuto per sempre il seguito della storia. Comunque, Dickens lasci\u00f2 scritta una traccia base della storia e di come aveva pensato di concluderla, in una lettera spedita al suo biografo e amico John Forster.\nVista l'incompiutezza del romanzo, non si sa se Edwin sia stato ucciso o sia fuggito via. Diverse ipotesi sono state fatte da allora.\nIpotesi sul finale.\nL'assassino.\nSebbene l'omicida non venga mai rivelato, il libro offre molteplici indizi del fatto che il colpevole sia John Jasper, lo zio di Edwin.\nContinuazioni.\nQuattro anni dopo la morte di Dickens un giovane tipografo del Vermont di nome T.P. James scrisse l'ultima parte del libro, sostenendo che gli era stato dettato dallo spirito di Dickens. Sebbene gli esperti fossero d'accordo sul fatto che il finale poteva passare come opera di Dickens, molti si dimostrarono scettici dicendo che il nuovo finale non corrispondeva alla reali intenzioni di Dickens (note a suo figlio e al suo illustratore). C'\u00e8 da dire per\u00f2 che T.P. James, oltre al semplice fatto di non avere la cultura tale da imitare lo stile di Dickens, non avrebbe comunque mai potuto leggere il libro per azzardarne un finale, infatti, in quanto romanzo incompiuto, esso non era stato pubblicato. Per questo motivo il finale di \"T.P. James\" risult\u00f2 per decenni il finale pi\u00f9 diffuso nelle edizioni americane del romanzo.\nLo scrittore inglese Leon Garfield nel 1980 ha tentato di trovare un finale a \"Il mistero di Edwin Drood\", dando alle stampe una nuova versione dell'opera completa dei capitoli mancanti.\nAnche gli italiani Fruttero &amp; Lucentini, nel 1989, hanno indagato sulla scomparsa di Edwin, con il loro \"La verit\u00e0 sul caso D.\", in cui i pi\u00f9 grandi investigatori della letteratura sono chiamati a risolvere il caso. Di certo l'ipotesi del duo di scrittori, esposta da Hercule Poirot, \u00e8 affascinante e fantasiosa: Edwin rappresenta lo stesso Dickens, anch'egli morto in circostanze misteriose.\nNel fumetto \"Martin Myst\u00e8re\" nn. 77-78 \"La regina degli gnomi\" - \"Il ragazzo prodigio\" (agosto-settembre 1988) - si parla ampiamente del romanzo. Il bambino stranamente prodigio Jaspar, molto sapiente, scrive una fantasiosa e ben riuscita fine del celebre libro di Dickens, nel quale Neville Landless avrebbe drogato grazie all'oppio Rosa, minandole la sua capacit\u00e0 di pensiero. Jasper si rivela quindi il vero tutore della ragazza, che conoscendo i suoi disturbi psichici la protegge da eventuali brutte figure che potrebbero portare a pensare che sia pazza. Addirittura Jasper assolda un attore, che non \u00e8 che Ditcher. Alla fine Nevile, scoperto, si suicida e Ditcher, sposa una Rosa ormai guarita, della quale si era innamorato, come se fosse davvero stato Edwin Drood.\nNel 2009 lo scrittore statunitense Matthew Pearl pubblica il romanzo di ambientazione storica \"Il ladro di libri incompiuti\" in cui la sorte del romanzo incompiuto di Dickens si intreccia con quella del suo autore. Nello stesso anno anche Dan Simmons ha scritto il romanzo dickensiano \"Drood\".\nVersioni televisive.\nNel 1960, la tv britannica produsse una serie omonima di 8 episodi di 30 minuti l'uno.\nCuriosit\u00e0.\nNell'episodio 3 della prima stagione di \"Doctor Who\" il Dottore, nei suoi viaggi nel tempo, incontra Dickens quasi sei mesi prima che quest'ultimo muoia. A fine episodio Dickens afferma di voler cambiare il finale del suo nuovo libro \"Edwin Drood\": l'assassino non sar\u00e0 lo zio ma dei fantasmi blu (come quelli incontrati nell'episodio della serie)."}
{"id": "1183850", "revid": "104265", "url": "https://it.wikipedia.org/wiki?curid=1183850", "title": "Vampiro stellare", "text": "I Vampiri stellari sono creature immaginarie presenti nei racconti dello scrittore Howard Phillips Lovecraft. \nFanno parte del ciclo narrativo noto come i Miti di Cthulhu, e sono descritti come esseri invisibili, levitanti e orribili, con una miriade di ventose e due enormi artigli. Solitamente sono invisibili, e si palesano all'occhio umano soltanto quando si nutrono, con il sangue che li riempie. Nei racconti sono dei servitori di Yog-Sothoth, una divinit\u00e0 immaginaria che \u00e8 famosa nell'universo lovecraftiano per avere il controllo di immensi eserciti del male sparsi per tutte le dimensioni.\nI vampiri compongono una piccola fetta di questi sproporzionati eserciti intergalattici."}
{"id": "1183852", "revid": "729019", "url": "https://it.wikipedia.org/wiki?curid=1183852", "title": "Panhard &amp; Levassor DS", "text": "La DS \u00e8 un'autovettura di lusso prodotta dal 1930 al 1938 dalla casa automobilistica francese Panhard &amp; Levassor.\nProfilo.\nSi tratta di una vettura di lusso che ha caratterizzato la produzione della Panhard &amp; Levassor per gran parte degli anni trenta e che si pone un gradino pi\u00f9 in alto della CS. Era principalmente proposta come berlina e come limousine: negli anni '30, le altre configurazioni chiuse di carrozzeria (torpedo, landaulet, ecc.) stavano rapidamente scomparendo. Non mancarono tuttavia anche diversi esemplari con carrozzeria coup\u00e9 e cabriolet.\nLa DS era equipaggiata con motori dotati di distribuzione con valvole a fodero, una soluzione di cui la Casa francese fu una delle principali estimatrici.\nLa DS conobbe diverse evoluzioni durante i suoi 9 anni di carriera:"}
{"id": "1183855", "revid": "44638", "url": "https://it.wikipedia.org/wiki?curid=1183855", "title": "Joventut Badalona", "text": ""}
{"id": "1183858", "revid": "45927", "url": "https://it.wikipedia.org/wiki?curid=1183858", "title": "Consonante affricativa", "text": ""}
{"id": "1183859", "revid": "45927", "url": "https://it.wikipedia.org/wiki?curid=1183859", "title": "Affricativa", "text": ""}
{"id": "1183863", "revid": "327773", "url": "https://it.wikipedia.org/wiki?curid=1183863", "title": "Ecolocalizzazione", "text": "L'ecolocalizzazione, chiamata anche biosonar, \u00e8 un sonar biologico usato da alcuni mammiferi quali pipistrelli (sebbene non da tutti), delfini ed altri Odontoceti. Il termine \u00e8 stato coniato da Donald Griffin nel 1944, che fu il primo a dimostrarne l'esistenza nei pipistrelli. Anche i guaciari, uccelli che vivono nelle grotte, utilizzano questo sistema.\nGli animali ecolocalizzatori emettono suoni nell'ambiente e ascoltano gli echi che rimbalzano da diversi oggetti. Gli echi sono usati per localizzare, identificare e stimare la distanza degli oggetti. L'ecolocalizzazione \u00e8 usata anche per l'orientamento e la ricerca del cibo o la caccia in vari ambienti.\nPrincipi base.\nL'ecolocalizzazione funziona come un sonar, utilizzando suoni prodotti dagli animali stessi. La stima della distanza \u00e8 ottenuta misurando il tempo trascorso tra l'emissione del suono da parte dell'animale e il ritorno degli echi dall'ambiente. Diversamente da alcuni sonar che hanno un raggio d'azione estremamente limitato, il biosonar agisce su molteplici ricevitori.\nGli animali ecolocalizzatori presentano due orecchi posizionati un po' separati. Gli echi di ritorno arrivano agli orecchi a tempi e intensit\u00e0 differenti, in base alla posizione dell'oggetto che li ha generati. Queste differenze sono usate dagli animali per percepire la direzione. Per mezzo dell'ecolocalizzazione, pipistrelli ed altri animali sono in grado di determinare non solo la direzione in cui stanno andando, ma anche quanto grandi sono altri animali, di che genere di animale si tratta ed altre caratteristiche.\nEcolocalizzazione nei pipistrelli.\nI Microchirotteri utilizzano l'ecolocalizzazione per l'orientamento e la ricerca del cibo, spesso nella totale oscurit\u00e0. Essi generalmente fuoriescono dai loro rifugi all'interno di grotte o soffitte al tramonto e cercano gli insetti durante la notte. L'uso dell'ecolocalizzazione permette loro di occupare una nicchia ecologica in cui spesso sono presenti molti insetti (che escono di notte quando vi sono pochi predatori), vi \u00e8 poca competizione per il cibo e pochi animali che si nutrono di pipistrelli.\nI microchirotteri producono ultrasuoni per mezzo della laringe ed emettono il suono dal naso o, pi\u00f9 comunemente, dalla bocca aperta. L'intervallo di frequenza dei suoni prodotti dai pipistrelli va da 14000 a ben pi\u00f9 di 100000 Hz, molto al di l\u00e0 della capacit\u00e0 dell'orecchio umano, che percepisce suoni con una frequenza che va da 20 a 20000\u00a0Hz.\nAlcune specie di pipistrelli ecolocalizzano utilizzando uno specifico intervallo di frequenza che si adatta al loro ambiente e alle loro prede. Questo talvolta viene usato dai ricercatori per identificare i pipistrelli che volano in una data area semplicemente registrando i loro gridi con registratori di ultrasuoni chiamati \"bat detectors\". Comunque i gridi non sono specie-specifici e alcuni gridi di pipistrelli diversi si sovrappongono, cos\u00ec le registrazioni non possono essere utilizzate per identificare tutti i pipistrelli.\nQuando sono alla ricerca del cibo, i chirotteri producono circa 10-20 suoni al secondo. Durante la fase di ricerca del cibo, l'emissione del suono \u00e8 accoppiata alla respirazione, che \u00e8 a sua volta accoppiata al battito delle ali. \u00c8 stato ipotizzato che questo accoppiamento consenta all'animale di conservare energia. Dopo aver localizzato una potenziale preda - per individuarne la posizione - i pipistrelli aumentano il numero di impulsi emessi, fino ad arrivare al terminal buzz (anche 200 segnali al secondo). Durante l'avvicinamento all'obiettivo, la durata dei suoni decresce gradualmente, cos\u00ec come la loro energia.\nEcolocalizzazione negli odontoceti.\nGli Odontoceti usano il biosonar perch\u00e9 vivono in un habitat subacqueo che ha favorevoli caratteristiche acustiche e dove la visibilit\u00e0 \u00e8 limitata a causa dell'assorbimento della luce e dalla torbidit\u00e0 dell'acqua.\nGli Odontoceti emettono un raggio focalizzato di \"click\" ad alta frequenza nella direzione in cui punta la loro testa. I suoni vengono generati dal passaggio di aria dalle ossa delle narici attraverso le labbra foniche. Questi suoni sono riflessi da un denso osso concavo del cranio e da una sacca aerea alla sua base. Il raggio focalizzato \u00e8 modulato da un grande organo grasso chiamato \"melone\". Questo agisce come una lente acustica ed \u00e8 costituito da lipidi di differenti densit\u00e0.\nMolti Odontoceti usano click in serie, o \"treno di click\" per l'ecolocalizzazione, mentre i capodogli (\"Physeter macrocephalus\") possono produrre click singoli. I fischi degli Odontoceti non vengono usati per l'ecolocalizzazione. La differente velocit\u00e0 del treno di click genera i latrati, guaiti e ringhi del tursiope (\"Tursiops truncatus\").\nLe eco vengono ricevute in prima istanza dalla mandibola, da cui vengono trasmesse all'orecchio interno per mezzo di un corpo grasso. I suoni laterali vengono ricevuti da lobi che circondano gli orecchi e che hanno una densit\u00e0 acustica simile a quelle delle ossa. Alcuni ricercatori pensano che quando i Cetacei si avvicinano all'oggetto di loro interesse, si proteggono dagli echi pi\u00f9 forti abbassando l'intensit\u00e0 dei suoni emessi. Si sa che questo avviene nei pipistrelli, dove viene anche ridotta la sensibilit\u00e0 dell'udito in prossimit\u00e0 dell'obiettivo.\nEcolocalizzazione umana.\nNell'ambito della ricerca per l'orientamento delle persone non vedenti, \u00e8 stata sviluppata una tecnica di ecolocazione basata sul rimbalzo nell'ambiente circostante di una serie di schiocchi di lingua o altri suoni ad alta frequenza. Dall'analisi uditiva, la velocit\u00e0 di ritorno del suono e la distorsione ricevuta, si riesce a percepire la presenza di un oggetto, la distanza e la sua consistenza. \u00c8 una tecnica studiata gi\u00e0 a partire dagli anni '50 che viene anche indicata col termine visione facciale ."}
{"id": "1183864", "revid": "287204", "url": "https://it.wikipedia.org/wiki?curid=1183864", "title": "Biblioteca capitolare di Verona", "text": "La Biblioteca Capitolare di Verona, conosciuta anche con le denominazioni latine di Scriptorium ecclesiae Veronensis e Schola ecclesiae Veronensis, sorge nel complesso architettonico della Cattedrale di Verona ed \u00e8 considerata la pi\u00f9 antica biblioteca al mondo ancora in attivit\u00e0.\nStoria.\nLa fondazione della biblioteca risale al V secolo come emanazione dello \"Scriptorium\" della \"Schola majoris Ecclesiae\", ovvero di quell'officina libraria dove venivano redatti e composti libri su pergamena dai Canonici del Capitolo della Cattedrale, necessari successivamente per l'istruzione dei futuri sacerdoti. Uno di questi sacerdoti, Ursicino, che aveva l'ordine minore di Lettore, dopo aver terminato di trascrivere la \"Vita Sancti Martini\", opera di Sulpicio Severo, e la \"Vita dell'eremita tebaico san Paolo\", composta da san Girolamo, alla conclusione del cosiddetto codice di Ursicino dichiara di aver completato il proprio lavoro il 1\u00ba agosto 517. Si tratta di un documento importante in quanto presenta, gi\u00e0 ai primi anni del VI secolo, una struttura gerarchica ben organizzata all'interno dello \"Scriptorium\". Tuttavia la presenza di codici ancora pi\u00f9 antichi, ad esempio il \"De Civitate Dei\" di Agostino e le \"Institutiones\" di Gaio (unico al mondo), fanno risalire la fondazione della biblioteca almeno al secolo precedente.\nIl cospicuo numero di manoscritti testimoniano la continuit\u00e0 dell'attivit\u00e0 della Capitolare nel corso dei secoli medievali, con un momento particolarmente fortunato nel IX secolo, ovvero durante la rinascita carolingia, quando l'Arcidiacono Pacifico diede forte impulso allo \" Scriptorium\", che arriv\u00f2 a comporre addirittura 218 volumi, in un'epoca in cui un numero molto minore di volumi era gi\u00e0 sufficiente per formare una ricca biblioteca.\nVerso l'inizio del XIII secolo lo \" Scriptorium\" cominci\u00f2 ad assumere il carattere di una vera e propria biblioteca, con uno spazio di studio, consultazione e conservazione, e viste la mole dei documenti presenti, cominci\u00f2 a prestarne alcuni alle antiche pievi del territorio veronese. Nel 1320 venne addirittura invitato Dante Alighieri dal Capitolo della Cattedrale (e quindi dalla biblioteca) a tentere la famigerata orazione latina \"Quaestio de aqua et terra\", svoltasi nella chiesa canonicale di Sant'Elena, mentre nel 1345 Francesco Petrarca venne invitato da un caro amico veronese, Guglielmo da Pastrengo, a consultare i volumi della Capitolare, dove scopr\u00ec un codice a lui sconosciuto e purtroppo successivamente scomparso, le lettere di Cicerone ad Attico, Quinto e Bruto.\nIntorno al 1450, con l'invenzione della stampa, vennero acquisiti dalla Capitolare i primi incunaboli, di cui molti donati dal canonico bibliotecario Paolo Dionisi nel 1501. Allora la biblioteca si trovava ancora in un locale al piano terreno del lato orientale del chiostro dei Canonici, che per\u00f2 nel 1625 si pens\u00f2 di destinare alle riunioni dei Canonici, spostando il patrimonio librario in un nuovo ambiente; in attesa della costruzione della nuova struttura, il bibliotecario Agostino Rezzani decise di riporre il materiale librario dentro alcuni spazi nascosti in una stanza vicina, e redasse un completo catalogo dei manoscritti presenti. Rezzani, tuttavia, mor\u00ec improvvisamente durante la terribile peste del 1630, la quale ridusse di due terzi la popolazione della citt\u00e0, e con lui and\u00f2 cos\u00ec persa la conoscenza dell'esatta ubicazione di quel patrimonio inestimabile. Solo nel 1712, su forte spinta di Scipione Maffei e del canonico Carlo Carinelli, si riusc\u00ec a ritrovare i documenti, suscitando cos\u00ec l'entusiasmo dei letterati e studiosi che sempre pi\u00f9 spesso richiedeva alla Capitolare la consultazione dei testi. Per l'occasione venne finalmente realizzata, sul lato occidentale del chiostro, la nuova sede della biblioteca, inaugurata nel 1725 e ampliata, su commissione del vescovo Giovanni Morosini nel 1781.\nIn quegli anni il patrimonio librario aument\u00f2 grazie alle numerose donazioni delle famiglie veronesi e di grandi collezionisti dell'epoca, grazie all'impulso dato dalla notizia del ritrovamento, tuttavia durante la campagna napoleonica vennero sequestrati 31 codici e 20 incunaboli per andare ad arricchire l'archivio della biblioteca nazionale di Francia: di questi solo alcuni tornarono nel 1816, alla fine dell'Impero di Napoleone.\nNel XIX secolo la biblioteca fu protagonista di una notevole attivit\u00e0 filologica, in particolar modo da parte di studiosi tedeschi, i quali riscoprirono numerosi documenti scritti nel V secolo ma poi raschiati nell'VIII secolo per riutilizzare la pergamena per scrivere altri testi. Altra importante scoperta avvenne poco pi\u00f9 tardi, nel 1924 il paleografo Luigi Schiaparelli, con l'aiuto di una studentessa, scopr\u00ec all'interno del \"Breviarium Mozarabicum\" il famoso Indovinello veronese, forse la prima testimonianza della nascita della lingua italiana.\nPurtroppo per\u00f2 la Capitolare venne invasa dall'acqua dell'inondazione dell'Adige del 1882, durante la quale il fango guast\u00f2 oltre 11 000 pergamene, mentre il bombardamento aereo alleato del 4 gennaio 1945, al termine della seconda guerra mondiale, colp\u00ec e distrusse l'aula maggiore; fortunatamente in questa occasione il bibliotecario Giuseppe Turrini, che gi\u00e0 aveva lavorato nel restauro delle pergamene danneggiate dall'alluvione, aveva provveduto a spostare in un luogo sicuro i manoscritti e gli incunaboli, mentre i volumi meno preziosi che erano rimasti in biblioteca, sepolti sotto le macerie, furono per la maggior parte recuperati. Sempre a lui si deve inoltre la ricostruzione della sede della biblioteca, che venne inaugurata il 28 settembre 1948.\nPatrimonio documentario.\nIl patrimonio librario della biblioteca, vista l'antica fondazione, \u00e8 particolarmente ricco e consiste in oltre 70 000 monografie, in fondi antichi (composti da 1 200 manoscritti, 268 incunaboli, 2 500 cinquecentine e 2 800 seicentine), fondi archivistici (11 000 pergamene e numerosi faldoni di documenti riguardanti il Capitolo e alcune famiglie veronesi) e alcuni fondi fotografici (tra cui sono presenti molte opere di Moritz Lotze).\nTra i manoscritti antichi pi\u00f9 famosi presenti all'interno della biblioteca si citano i seguenti:\nCanonici bibliotecari.\nTra i canonici che hanno svolto il ruolo di bibliotecari della Capitolare, dal XIII secolo, si citano:"}
{"id": "1183868", "revid": "26751", "url": "https://it.wikipedia.org/wiki?curid=1183868", "title": "Biosonar", "text": ""}
{"id": "1183869", "revid": "256896", "url": "https://it.wikipedia.org/wiki?curid=1183869", "title": "Centrale di Allarme Interbancaria", "text": ""}
{"id": "1183870", "revid": "66387", "url": "https://it.wikipedia.org/wiki?curid=1183870", "title": "Cobra di Pugachev", "text": ""}
{"id": "1183873", "revid": "1070695", "url": "https://it.wikipedia.org/wiki?curid=1183873", "title": "Arte della Seta", "text": "L'Arte della Seta, o Arte di Por Santa Maria, \u00e8 stata una delle sette Arti Maggiori delle corporazioni di arti e mestieri di Firenze.\nStoria.\nLa corporazione nacque agli inizi del Duecento come aggregazione di vari piccoli mercanti e artigiani operanti tra via Por Santa Maria, via Porta Rossa e la piazza del Mercato Nuovo, un po' come avevano fatto qualche decennio prima i commercianti di Calimala. Vi facevano originariamente parte alcuni orafi e venditori pi\u00f9 modesti: di pannolino (ritagli di stoffa), di cappelli di feltro, di fil di ferro, di trecce posticce, di piume per acconciature, di specchi, di pettini e di altre cianfrusaglie.\nUn primo nome con cui la si trova citata \u00e8 quello di \"Corporazione dei Baldrigai\", ossia dei ritagliatori di panni, i cui membri si riunivano in una bottega presa in affitto in via Por Santa Maria.\nI setaioli fiorentini, nati come gruppo di esuli lucchesi in fuga dal sacco perpetrato da Uguccione della Faggiola e riunitisi in una propria corporazione gi\u00e0 dal 1248, furono in realt\u00e0 tra gli ultimi ad associarsi all'Arte di Por Santa Maria nel corso del Trecento e, grazie al grande sviluppo della produzione e del commercio di questi tessuti, riuscirono ben presto a prendere il sopravvento sugli altri iscritti, per cui nel Quattrocento, l'associazione assunse definitivamente il nome di \"Arte della Seta\". \nNel 1336, l'Arte decise di acquistare una casa dove stabilire una sede fissa per le riunioni e nel 1377 venne ordinata la costruzione di un nuovo palazzo, ancora esistente in via di Capaccio, presso il palagio di Parte Guelfa.\nDopo secoli di splendore, anche quest'Arte si avvi\u00f2 ad un lento declino e venne soppressa nel 1770 per ordine del granduca Pietro Leopoldo d'Asburgo-Lorena.\nOrganizzazione interna.\nQuesta corporazione riun\u00ec diverse categorie di commercianti ed artigiani, le cui botteghe erano prevalentemente ubicate tra via Por Santa Maria, via Porta Rossa, via Calimala e la distrutta chiesa di Santa Cecilia, presso piazza della Signoria.\nCome avveniva per i sottoposti all'Arte della Lana, anche coloro che lavoravano in questo settore dovevano rispettare le rigide norme previste dallo statuto; erano vietati, ad esempio, la vendita ambulante dei tessuti ed il lavoro notturno, per evitare che i lumi ad olio e le candele accese provocassero quegli incendi che ogni tanto distruggevano quartieri interi della citt\u00e0.\nUn altro divieto assoluto imposto ai soci, in cambio di privative, fu per molto tempo quello di andare ad esercitare la propria attivit\u00e0 al di fuori di Firenze, a meno di non aver ricevuto una previa autorizzazione dell'Arte; allo stesso modo i tintori fiorentini difesero i segreti relativi al loro mestiere per decenni, tramandandoseli di padre in figlio, finch\u00e9 nel Quattrocento venne redatto il celebre manoscritto oggi conservato presso la Biblioteca Medicea Laurenziana, conosciuto come \"Trattato dell'Arte della Seta a Firenze\", che descriveva tutte le varie fasi di lavorazione, cos\u00ec come venivano spiegate agli apprendisti nelle botteghe.\nLa corporazione era retta da sei consoli, un camarlingo, con funzioni di tesoriere, e due notai; in un primo momento i consoli furono eletti dagli iscritti, ma in seguito il loro nome venne estratto a sorte, restando in carica per quattro mesi; la nomina non poteva essere rifiutata e non era retribuita, ma alla fine del mandato i consoli ricevevano una ricompensa in natura, in segno di riconoscenza per il servizio prestato all'Arte.\nLa corporazione si dot\u00f2 anche di una compagnia armata, capeggiata da un Gonfaloniere ed un Capitano, assistiti da consiglieri e \"distringitori\", coloro che nelle milizie erano addetti a serrare le file degli armati.\nI setaioli.\nI setaioli fiorentini erano sia commercianti che tessitori; la produzione della seta in citt\u00e0 registr\u00f2 un incremento significativo a partire dal 1314, anno in cui Lucca, che fino a quel momento deteneva il primato in questo settore, venne conquistata e saccheggiata da Uguccione della Faggiola, signore di Pisa. Molti setaioli lucchesi, per sfuggire alla rovina economica decisero perci\u00f2 di trasferirsi a Firenze, apportando anche tutto il loro bagaglio di conoscenze; la produzione si fece cos\u00ec pi\u00f9 variegata e gli splendidi tessuti confezionati divennero sempre pi\u00f9 richiesti.\nVennero cos\u00ec avviate delle colture locali di bachi da seta, che fino alla fine del Trecento non erano praticate in Toscana; ma la vera e propria \"industria della seta\" fiorentina raggiunse i massimi livelli nel Quattrocento, quando comparvero le stoffe damascate e i broccati intessuti con fili d'oro e d'argento, che divennero rapidamente famosi ed esportati in tutta Europa.\nSi trattava certamente di merci di lusso, destinate ad una clientela raffinata ed esigente, molto attenta alle tendenze della moda dell'epoca; la corporazione offriva per\u00f2 la garanzia di commercializzare un prodotto perfetto, realizzato secondo criteri scrupolosi e da operai altamente specializzati.\nAlcune fasi della lavorazione erano quasi esclusivamente affidate alle donne che filavano, tessevano e ricamavano; il modo di dire \"a occhio e croce\", in uso ancora oggi, proviene proprio dal linguaggio legato alle lavoranti dell'Arte della Seta, che nel caso di rottura di uno dei fili della trama durante la tessitura, dovevano fermare il telaio e rappezzarlo \"ad occhio\", ripassando pi\u00f9 volte su e gi\u00f9 con l'ago ed il filo \"a croce\" sull'ordito.\nI cuffiai.\nI cuffiai si associarono all'Arte di Por Santa Maria nel 1255, quando uno di loro risulta essere stato eletto nel consiglio comunale fiorentino.\nLa cuffia era un copricapo molto usato nel Medioevo sia di giorno che di notte, per evitare i malanni, tenere in ordine i capelli e proteggersi dai pidocchi; poteva essere di lino, lana o seta e si portava allacciata sotto il mento con un nastrino.\nLa categoria dei cuffiai fu abbastanza inquieta dal punto di vista corporativo: agli inizi del Trecento lasciarono l'Arte di Por Santa Maria per aderire a quella dei Merciai, a sua volta legata all'Arte dei Medici e Speziali, poi nel 1316 si unirono ai fibbiai e infine nel 1321 decisero di costituire un'associazione autonoma che non ebbe per\u00f2 alcuna influenza a livello politico.\nI cappellai.\nLe botteghe dei cappellai erano concentrate nell'odierno lungarno Acciaioli; la loro attivit\u00e0 doveva necessariamente seguire le tendenze della moda dell'epoca, cos\u00ec i modelli confezionati variavano molto nelle forme e nei materiali impiegati: a strisce, con guarnizioni in pelliccia, oppure in semplice panno colorato o arricciato.\nI farsettai.\nI farsettai erano dei sarti specializzati nella confezione dei farsetti, dei corpetti smanicati e leggermente imbottiti, che costituivano il capo indispensabile del guardaroba maschile tra Trecento e Quattrocento; le maniche, secondo l'uso dell'epoca erano cucite a parte e si legavano ai farsetti con dei nastri o dei legacci.\nDopo il tumulto dei Ciompi i farsettai coi sarti si costituirono in una propria arte minore, e in seguito nel Quattrocento si associarono all'Arte dei Linaioli e Rigattieri.\nI calzaioli.\nI calzaioli, diversamente da quello che la parola potrebbe suggerire, non fabbricavano le scarpe anche perch\u00e9 le calzature medievali erano sostanzialmente diverse da quelle che siamo abituati a portare oggi: di quello si occupavano i calzolai, che si riunivano in una loro Arte Minore.\nI calzaioli producevano piuttosto di calze suolate, lunghe fino all'inguine e da attaccare al farsetto con dei laccetti, confezionate in tessuto o lana leggera e con la suola di cuoio cucita appunto sulla pianta del piede.\nI berrettai e i materassai.\nLe botteghe dei berrettai si concentravano invece nella zona intorno alla chiesa di San Michele Visdomini che sorgeva nei pressi del Duomo, fino al 1296 la chiesa di Santa Reparata. Anche i materassai furono membri della corporazione, artigiani esperti nell'imbottitura delle materasse dei letti, riempite con fiocchi di lana in inverno e vegetale in estate.\nGli orefici.\nAnche le botteghe degli orafi erano molto diffuse a Firenze, concentrate nella zona tra il Ponte Vecchio ed il Mercato Nuovo, dove ancora oggi se ne trovano diverse affollate dai turisti.\nLe botteghe avevano degli sporti laterali in legno, dalla caratteristica forma a T e all'interno i maestri orefici lavoravano su dei banchi muniti di morse, incudini, bulini, ceselli, lime, martelli, pinze di varie misure e bilance per pesare i metalli preziosi.\nAlle pareti c'erano le fornaci con tutti gli attrezzi necessari per alimentare il fuoco e colare l'oro e l'argento in lingotti o verghe, le filiere per ridurre i metalli colati in fili sottili e un ceppo su cui si martellavano le piastre. Per gli stampi venivano normalmente usati degli ossi di seppia.\nLa produzione consisteva soprattutto nella fabbricazione di anelli, bracciali, collane, fermagli e reticelle impreziosite da pietre preziose o perle, che le donne usavano per raccogliere i capelli, ma un altro settore importante era quello del vasellame (scodelle, boccali, saliere e bacinelle) e degli arredi sacri (candelabri, croci, ampolle e reliquiari).\nGli orafi si associarono alla corporazione nel 1322 e scelsero sant'Eligio come loro protettore, la cui confraternita faceva capo alla chiesa di Santa Cecilia presso piazza della Signoria.\nMembri celebri.\nTra gli immatricolati all'Arte si ricorda Dino Compagni, iscrittosi nel 1280. Tra le famiglie che maggior fortuna fecero nell'Arte della Seta ci furono i Rucellai (che ebbero il loro nome dalla scoperta delle capacit\u00e0 tintori dell'oricello), i Velluti (il cui nome richiamava il tessuto morbido e carezzevole che producevano nei loro opifici) e i Vespucci.\nPatronati.\nL'Arte di Por Santa Maria fu una tra le pi\u00f9 prodighe nell'assistenza ai propri iscritti e nelle opere di beneficenza; ogni anno infatti, una parte delle quote versate dai soci erano devolute ai poveri, alle partorienti ed ai malati.\nUn setaiolo, Simone di Piero Vespucci, fond\u00f2 l'ospedale di Santa Maria dell'Umilt\u00e0 per assistere i malati del suo quartiere, istuituto che \u00e8 arrivato ai giorni nostri, pur in una diversa sede, come ospedale di Torregalli. Per le partorienti e i bambini inoltre l'Arte aveva sponsorizzato l'ospedale di Santa Maria della Scala. \nSi deve alla corporazione anche la costruzione dello spedale degli Innocenti, realizzato da Filippo Brunelleschi ed inaugurato solennemente nel 1444, alla presenza di tutte le massime personalit\u00e0 del Comune; sotto il loggiato, sulla sinistra, \u00e8 ancora visibile la ruota girevole su cui venivano deposti i bambini abbandonati dai genitori e che crescevano in questa struttura che funzionava oltre che da orfanotrofio, anche come ricovero per le ragazze madri.\nL'Arte protesse anche lo spedale di Sant'Antonio a Lastra a Signa.\nL'Arte di Por Santa Maria scelse san Giovanni Evangelista come patrono. Si tratta di una scelta fatta all'epoca in cui gli orefici dominavano la corporazione, poich\u00e9 Giovanni aveva rimproverato il filosofo greco Craton di aver distrutto delle gioie, in segno di disprezzo della ricchezza, anzich\u00e9 venderli a vantaggio dei poveri. Una prima statua in marmo del protettore, di autore vicino all'Orcagna, forse Simone di Francesco Talenti, si trova oggi al museo dello Spedale degli Innocenti, sostituita nel 1515 all'interno della nicchia della chiesa di Orsanmichele da un'opera in bronzo di Baccio da Montelupo. Anche all'interno della chiesa l'Arte decor\u00f2 un pilastro col suo protettore, inizialmente con una tavola di Giovanni del Biondo (oggi alla Galleria dell'Accademia), poi con un affresco riferibile a Niccol\u00f2 Gerini."}
{"id": "1183875", "revid": "287204", "url": "https://it.wikipedia.org/wiki?curid=1183875", "title": "Giulio Bellinzaghi", "text": "\u00c8 stato il secondo sindaco della citt\u00e0 meneghina, sotto il Regno d'Italia.\nBiografia.\n\u00c8 il sindaco rimasto in carica per il tempo pi\u00f9 lungo, quasi diciannove anni, di cui sedici consecutivi, dal 20 febbraio 1868 al 18 aprile 1884 e poi nuovamente dal 21 novembre 1889 al 28 agosto 1892, data della morte.\nRisan\u00f2 il bilancio comunale, appesantito dall'avvio della sistemazione di piazza Duomo durante il mandato del suo predecessore Antonio Beretta, opera che complet\u00f2; ottenne nel 1873 l'annessione alla citt\u00e0 del comune dei Corpi Santi, che la circondava; promosse regolari collegamenti con l\"hinterland\" mediante trasporto pubblico di passeggeri: nel 1879 inaugur\u00f2 la Stazione di Milano Cadorna.\nVenne nominato Senatore il 9 novembre 1872 da Vittorio Emanuele II e ne 1875 gli venne concesso il titolo nobiliare di Conte.\nApprov\u00f2 la demolizione del Castello Sforzesco, che molto gli stava a cuore, in qualit\u00e0 di azionista della Societ\u00e0 Fondiaria, interessata a costruire nell'area. Ma le critiche della Societ\u00e0 Storica Lombarda, e di Luca Beltrami in particolare, convinsero il ministero a porre il vincolo monumentale sul complesso. Lo scempio fu cos\u00ec evitato.\nOltre a darsi alla vita pubblica aveva svolto sin da giovanissimo la professione di banchiere privato fondando la Banca Belinzaghi (1848-1983). Inoltre fu Presidente della \"Banca di Costruzioni\", istituto specializzato in lavori ed appalti pubblici che oper\u00f2 dal maggio 1871 al maggio 1875. Fu anche sindaco di Cernobbio, dove nel 1864 si fece costruire l'omonima villa in riva al lago di Como, ancora esistente, da Giacomo Bussi."}
{"id": "1183876", "revid": "599013", "url": "https://it.wikipedia.org/wiki?curid=1183876", "title": "Fratelli dei poveri di San Francesco serafico", "text": "I Fratelli dei poveri di San Francesco serafico (in latino \"Congregatio Fratrum Pauperum Sancti Francisci Seraphici\", tedesco \"Armen-Br\u00fcder des Heiligen Franziskus Seraphikus\") sono un istituto religioso maschile di diritto pontificio: i membri di questa congregazione laicale pospongono al loro nome la sigla C.F.P.\nStoria.\nLa congregazione venne fondatata ad Aquisgrana il 24 dicembre 1857 da Philipp H\u00f6ver (1816-1864), in religione fratel Giovanni. A causa del Kulturkampf, nel 1873 l'opera venne trasferita a Bleijerheide, nei Paesi Bassi, ma torn\u00f2 in Germania nel 1932.\nL'istituto ottenne il pontificio decreto di lode e le sue costituzioni vennero approvate il 19 luglio 1910.\nAttivit\u00e0 e diffusione.\nI Fratelli dei poveri seguono la regola del terzo ordine regolare di San Francesco; si dedicano all'educazione cristiana ed all'istruzione della giovent\u00f9 maschile, specialmente di quella abbandonata.\nSono presenti in Belgio, Brasile, Paesi Bassi e Stati Uniti d'America: la sede generalizia risiede a Wever, nell'Iowa.\nAl 31 dicembre 2005, la congregazione contava 13 case e 53 religiosi, 3 dei quali sacerdoti."}
{"id": "1183886", "revid": "599013", "url": "https://it.wikipedia.org/wiki?curid=1183886", "title": "Emanuele Pesaresi", "text": "Carriera.\nClub.\nEsordio con l'Ancona e passaggio alla Sampdoria.\nEsord\u00ec come professionista in Serie B con l'Ancona nella stagione 1994-1995. In quella successiva pass\u00f2 alla , debuttando in Serie A il 22 ottobre 1995 nella partita Sampdoria-Fiorentina, terminata col risultato di 2-1; con i blucerchiati (eccezion fatta per un breve periodo in prestito al Napoli nella stagione 1998-1999) ha militato fino al 2000, anno in cui fu ceduto alla .\nBenfica.\nNella stagione 2001-2002 fu girato in prestito ai portoghesi del Benfica.\nChievo, Ternana, Torino e Pescara.\nNell'agosto del 2002, nell'ambito della trattativa che port\u00f2 Christian Manfredini alla Lazio, and\u00f2 in compropriet\u00e0 al Chievo, che nel giugno del 2003 ne rilev\u00f2 interamente il cartellino. Da allora fu dato in prestito dapprima alla Ternana (nell'agosto del 2003), poi al Torino (nel gennaio del 2005) ed infine al Pescara (nell'agosto del 2005).\nTriestina e Cremonese.\nNel giugno del 2006 si trasfer\u00ec a titolo definitivo alla , rimanendovi fino all'agosto del 2008, quando da svincolato si \u00e8 accasato alla . Nella stagione 2009-2010, dopo alcuni mesi senza squadra, si \u00e8 avvicinato a casa disputando le ultime partite del campionato di Eccellenza Marche con il Piano San Lazzaro, squadra di Ancona.\nNella stagione 2010-2011 diventa capitano dell'U.S. Ancona 1905, nuova denominazione della squadra del Piano San Lazzaro, dopo la radiazione da ogni campionato FIGC dell'AC Ancona. Si ritira al termine della stagione seguente, comunicando la sua decisione attraverso una lettera aperta."}
{"id": "1183888", "revid": "767487", "url": "https://it.wikipedia.org/wiki?curid=1183888", "title": "Samuel Collins", "text": "\u00c8 ricordato per essere stato il medico personale dello Zar Alessio I. Durante il periodo in cui rimase a servizio di quest'ultimo compose l'opera \"Lo stato presente della Russia\".\nBiografia.\nNato in una famiglia clericale dell'Essex, nel 1635 entr\u00f2 nel Corpus Christi College di Cambridge senza tuttavia finirvi i corsi. Riusc\u00ec a laurearsi a Padova, dove studi\u00f2 medicina, materia che lo aveva sempre affascinato. Nel 1660 fu avvicinato da John Hedben, uno degli uomini a cui il governo russo aveva dato il compito di reclutare uomini di cultura per la corte dello zar Alessio I. Collins accett\u00f2 la proposta di Hedben ed in breve tempo si trasfer\u00ec a Mosca dove prese la propria residenza. Rimase nella capitale russa per nove anni con il ruolo di medico personale dello Zar.\nDurante il suo soggiorno Collins raccolse il materiale per scrivere \"Lo Stato Presente della Russia\" ma la sua morte prematura, avvenuta nel 1670 a Parigi, non permise il pieno compimento dell'opera. Il manoscritto, formato da una serie di lettere dirette a Robert Boyle, alcune delle quali gi\u00e0 date alla stampa, furono trasmesse all'editore da un assistente di Collins. L'opera apparve anonima nel 1671, cui segu\u00ec una traduzione francese, sempre anonima, nel 1679."}
{"id": "1183889", "revid": "44627", "url": "https://it.wikipedia.org/wiki?curid=1183889", "title": "Arbitrariamente grande", "text": ""}
{"id": "1183890", "revid": "171512", "url": "https://it.wikipedia.org/wiki?curid=1183890", "title": "Tacheles", "text": ""}
{"id": "1183892", "revid": "104485", "url": "https://it.wikipedia.org/wiki?curid=1183892", "title": "Menkaura", "text": ""}
{"id": "1183893", "revid": "1875018", "url": "https://it.wikipedia.org/wiki?curid=1183893", "title": "Micerino", "text": "Secondo lo storico ellenistico Manetone, sarebbe stato il successore del faraone \"Bikheris\" (Baka), mentre le evidenze archeologiche permettono di stabilire che fu l'immediato successore di Chefren, suo padre. Micerino \u00e8 famoso per la sua tomba, la Piramide di Micerino, a Giza, e per la triadi statuarie che lo raffigurano affiancato da divinit\u00e0 o dalle consorti Khamerernebti II e Rakhetra.\nFamiglia.\nMicerino \u00e8 figlio del faraone Chefren ed \u00e8 nipote di Cheope. Un coltello di selce rinvenuto nel tempio funerario di Micerino menziona Khamerernebti I con il titolo di \"Madre del Re\" (nello specifico, di Micerino): tale ritrovamento ha suggerito che Chefren e la sua regina fossero genitori di Micerino. Sono note due mogli di Micerino:\nNon si ha traccia di molti figli di Micerino:\nLa corte reale includeva anche numerosi fratelli e fratellastri di Micerino. Nebemakhet, Duaenra, Nikaura e Iunmin, fratelli del sovrano, ricoprirono l'incarico di visir. Sekhemkara potrebbe essere stato molto giovane: divenne visir dopo la morte di Micerino.\nRegno.\nLa durata del regno di Micerino \u00e8 incerta. Lo storico tolemaico Manetone gli attribu\u00ec 63, non credibili, anni di regno: sicuramente un'esagerazione. Il Papiro dei Re, o \"Canone reale\", conservato al Museo egizio di Torino, \u00e8 danneggiato proprio nel punto su cui dovrebbe comparire il computo degli anni; \u00e8 stata effettuata la seguente ricostruzione: \"..?.. + 8 anni di regno\". Di conseguenza, gli egittologi ritengono che vi fossero indicati 18 anni di regno - tesi generalmente accettata. La datazione pi\u00f9 alta per Micerino, ossia il graffito di un artigiano contemporaneo, \u00e8 il suo undicesimo censimento del bestiame (biennale, di regola, fin dai tempi di Snefru), alcuni studiosi sono propensi ad attribuirgli un regno di circa 22 anni o, tenendo conto di alcune irregolarit\u00e0 nello svolgimento dei censimenti del bestiame e stando alla ricostruzione del \"Canone\", 18 anni.\nIl complesso sepolcrale di Micerino si trova a Giza; la piramide, detta \"Menkaura \u00e8 divino\", pi\u00f9 piccola di quella dei suoi predecessori, rimase incompleta nel rivestimento, che avrebbe dovuto essere interamente di granito rosso di Assuan; inoltre i mattoni grezzi impiegati in gran parte del corridoio sopraelevato e del tempio funerario indicano una probabile morte prematura del titolare. Non si sa nulla, comunque, delle circostanze della morte di Micerino.\nNel 2013 \u00e8 stata ritrovata una parte di una sfinge di Micerino nel sito archeologico di Tel Hazor, in Palestina, presso l'entrata dell'antico palazzo della citt\u00e0.\nIl complesso piramidale di Micerino.\nLa piramide di Micerino a Giza era chiamata \"Netjer-er-Menkaura\", che significa \"Menkaura \u00e8 Divino\". \u00c8 la pi\u00f9 piccola delle tre piramidi di Giza, e accanto ad essa si trovano tre piramidi minori, o sussidiarie. Queste piramidi sono classificate rispettivamente G-IIIa (piramide sussidiaria orientale), G-IIIb (piramide sussidiaria di mezzo) e G-IIIc (piramide sussidiaria occidentale). Nella cappella associata alla G-IIIa fu rinvenuta la scultura di una regina. Sembra verosimile che tali sepolcri siano stati concepiti per le regine consorti di Chefren. Khamerernebti II fu forse sepolta in una di queste piccole piramidi.\nIl tempio a valle e le sue statue.\nIl tempio funerario a valle era un edificio costruito principalmente in mattoni e accresciuto sotto la V e VI dinastia. Da questo tempio provengono le famose statue di Micerino che lo affiancano alla moglie o a varie divinit\u00e0. Una lista parziale include:\nSarcofago.\nNel 1837, l'ufficiale inglese Richard William Howard Vyse e l'ingegnere John Shae Perring diedero l'avvio a scavi all'interno della piramide di Micerino. Nella principale camera sepolcrale della piramide rinvennero un grande sarcofago in basalto, lungo 2 metri e 44 centimetri, largo 91 centimetri e profondo 89 centimetri. Sul sarcofago erano del tutto assenti iscrizioni in geroglifici; era per\u00f2 decorato in modo da assomigliare alla facciata di un palazzo. Furono inoltre scoperti i resti di un sarcofago antropoide in legno recante il cartiglio di Micerino e uno scheletro parziale, avvolto in una stoffa di bassa qualit\u00e0. Il sarcofago fu asportato dalla piramide e imbarcato per Londra, destinato al British Museum, ma la nave mercantile \"Beatrice\" affond\u00f2 dopo essere salpata da Malta il 13 ottobre 1838. Gli altri materiali furono spediti con un'altra nave e si trovano nel museo britannico; il feretro ligneo in esposizione permanente.\nOggi si ritiene comunemente che il feretro in legno fosse una sostituzione fabbricata durante il periodo detto \"saitico,\" coincidente con la XXVI dinastia (672 a.C. - 525 a.C.), oltre due millenni dopo la morte di Micerino. Le datazioni al radiocarbonio hanno permesso di stabilire che le ossa rinvenute al suo interno appartengono a un'epoca ancora pi\u00f9 tarda, e cio\u00e8 al primi secoli dopo Cristo (periodo copto).\nLeggende e testimonianze tarde.\nErodoto.\nL'antico scrittore greco Erodoto, vissuto due millenni dopo Micerino, scrisse nelle sue \"Storie\" (libro II) che Micerino fu figlio di Cheope (versione grecizzata del nome originale \"Khufu\") e che allevi\u00f2 le sofferenze inflitte dal padre - che una leggenda descriveva come un malvagio despota - alla popolazione egizia. Lo scrittore greco aggiunge che Micerino ebbe a patire molte sventure: la sua unica figlia, la cui salma sarebbe stata inumata in un toro di legno rivestito d'oro, mor\u00ec prima di lui; Erodoto scrive di aver visto tale sarcofago tauriforme a Sais. Inoltre, narra Erodoto, l'oracolo di Buto avrebbe predetto al faraone che gli sarebbero rimasti solo sei anni di regno. Il racconto spiega come riusc\u00ec a ingannare la profezia grazie a una astuzia:\nL'affidabilit\u00e0 di Erodoto nelle pagine che riguardano l'Egitto \u00e8 spesso criticata; l'egittologia tende a ritenerlo disinformato e fantasioso, giudizio peraltro avvalorato dalle evidenze archeologiche.\nTitolatura.\nIl nome Horo compare anche nella variante:"}
{"id": "1183895", "revid": "339392", "url": "https://it.wikipedia.org/wiki?curid=1183895", "title": "Cannobiana", "text": ""}
{"id": "1183898", "revid": "123182820", "url": "https://it.wikipedia.org/wiki?curid=1183898", "title": "Trilogy (Yngwie Malmsteen)", "text": "Trilogy \u00e8 il terzo album del chitarrista svedese Yngwie J. Malmsteen.\nIl disco.\nSpicca la traccia strumentale \"Trilogy Suite Op.5\" in cui sono evidenti le peculiarit\u00e0 chitarristiche dell'autore, in particolare un'invidiabile pulizia e velocit\u00e0 di esecuzione. Sono presenti numerose citazioni dai vari fraseggi barocchi di Johann Sebastian Bach, uso del modo frigio e inflessioni nello stile di Ritchie Blackmore.\nIl disco \u00e8 dedicato all'ex primo ministro svedese Olof Palme, assassinato nello stesso anno."}
{"id": "1183899", "revid": "486946", "url": "https://it.wikipedia.org/wiki?curid=1183899", "title": "Kefi", "text": ""}
{"id": "1183904", "revid": "486946", "url": "https://it.wikipedia.org/wiki?curid=1183904", "title": "LucasFilm Games", "text": ""}
{"id": "1183905", "revid": "767487", "url": "https://it.wikipedia.org/wiki?curid=1183905", "title": "Conodonta", "text": "I conodonti (Conodonta) sono un misterioso gruppo di animali, vissuti nel Paleozoico e all'inizio del Mesozoico (dal Cambriano superiore al Triassico superiore). Per pi\u00f9 di un secolo questi esseri furono conosciuti esclusivamente per i fossili dei loro strani apparati boccali, solamente nel 1983 fu scoperto il primo resto fossile dell'animale completo, seguito da altri nei primi anni '90.\nSi ritiene che l'intera classe dei Conodonti sia scomparsa in seguito al grande evento di estinzione di massa avvenuto tra il Triassico e il Giurassico, cio\u00e8 all'incirca 200 milioni di anni fa.\nUn mistero lungo pi\u00f9 di cento anni.\nQuesti animali sono stati considerati uno dei grandi misteri della paleontologia: fino alla fine degli anni '80 le parentele tassonomiche dei conodonti rimasero virtualmente sconosciute. Tutto quello che era venuto alla luce erano decine di migliaia di piccoli elementi dentati, incredibilmente numerosi in moltissimi giacimenti paleozoici e triassici in tutto il mondo.\nPer tutto l'800 e gran parte del '900 questi microfossili vennero trovati isolati gli uni dagli altri; negli anni '60 pochi resti rinvenuti vicini tra loro, in possibile relazione anatomica fra i diversi resti, furono riconosciuti come parte di una struttura complessa appartenente a un singolo organismo, con il corpo composto solamente da tessuti molli, rimasto seppellito nel luogo in cui era morto, senza alcun trasporto \"post mortem\" che distruggesse l'assetto anatomico. L'apparato conodonte, cos\u00ec come venne chiamato, era costituito da molti elementi conodonti, in relazione tra loro e di forma diversa. La funzione di tale apparato rest\u00f2 incerta, anche se fu ipotizzato che venisse utilizzato dall'animale per cibarsi. Dell'animale proprietario di tale apparato non si aveva alcuna traccia. \nStruttura.\nNel 1983 fu scoperto, in un giacimento di tipo Konservat-lagerst\u00e4tten, in strati del Carbonifero inferiore della Scozia, un esemplare completo, con tanto di apparato conodonte. \"Clydagnathus windsorensis\", questo il nome scientifico, permise di chiarire molti punti oscuri legati a questi animali: l'animale conodonte era lungo quattro centimetri circa, fornito di un corpo vermiforme allungato e di una testa bulbosa.\nIl corpo ricorda molto quello degli attuali anfiossi, con tanto di notocorda e muscolatura segmentata. Pochi anni pi\u00f9 tardi, in strati dell'Ordoviciano del Sudafrica, venne alla luce un secondo esemplare di dimensioni maggiori denominato \"Promissum pulchrum\"; esso raggiungeva i 40\u00a0cm di lunghezza.\nParentele con i vertebrati.\nPer pi\u00f9 di un secolo, questi bizzarri animali hanno messo in crisi le classificazioni dei paleontologi: di certo, per\u00f2, erano ben pochi gli studiosi che ne avevano sospettato un'affinit\u00e0 con i vertebrati. \u00c8 curioso notare come, nel primo studio su questi animali (1856), Pander ipotizz\u00f2 che gli elementi conodonti appartenessero a un qualche tipo di pesce estinto. La teoria, per\u00f2, non venne seguita, e nei decenni successivi le ipotesi si moltiplicarono. Molti paleontologi ritenevano che questi elementi non facessero nemmeno parte di un apparato boccale.\nSolo le scoperte degli anni '80 e '90 permisero di affermare che l'intuizione di Pander era corretta. Attualmente i conodonti sono considerati vertebrati molto primitivi, forse pi\u00f9 evoluti delle lamprede, con un tipo di apparato boccale unico. Gli enigmi, per\u00f2, non sono finiti: c'\u00e8 chi pensa che le strane strutture bulbose poste in cima al \"cranio\" siano grandi occhi, chi invece ritiene che potessero essere parte del meccanismo boccale. Anche la paleobiologia di questi animali \u00e8 del tutto sconosciuta."}
{"id": "1183911", "revid": "94647", "url": "https://it.wikipedia.org/wiki?curid=1183911", "title": "Ordine colossale", "text": ""}
{"id": "1183912", "revid": "174925", "url": "https://it.wikipedia.org/wiki?curid=1183912", "title": "Teorema di Lindemann-Weierstrass", "text": "In matematica, il teorema di Lindemann-Weierstrass \u00e8 un risultato di algebra astratta molto utile per stabilire la trascendenza di determinati numeri. Come corollari, ne vengono la trascendenza di formula_1 e formula_2.\nEsso afferma che se formula_3 sono numeri algebrici linearmente indipendenti sul campo dei numeri razionali formula_4, allora formula_5 sono algebricamente indipendenti su formula_4.\nUna formulazione equivalente \u00e8 la seguente: se formula_3 sono numeri algebrici distinti, allora formula_5 sono linearmente indipendenti sull'insieme dei numeri algebrici.\nFerdinand von Lindemann prov\u00f2 per primo, nel 1882, che formula_9 \u00e8 trascendente per ogni numero algebrico non nullo formula_10, mentre nel 1885 Karl Weierstrass ha provato la versione pi\u00f9 generale qua enunciata.\nIl teorema \u00e8 generalizzato dalla congettura di Schanuel."}
{"id": "1183920", "revid": "122988490", "url": "https://it.wikipedia.org/wiki?curid=1183920", "title": "Ukaz", "text": "Un ukaz ( , al plurale: \"\u0443\u043a\u0430\u0437\u044b\", \"ukazy\"; spesso reso in italiano anche con ukaze o ukase, via la mediazione del francese \"oukase\") nella Russia Imperiale era un dettame dello zar, del governo o di un leader religioso (patriarca) che aveva forza di legge.\nDopo la rivoluzione russa, un dettame governativo teso a regolare un'ampia materia era chiamato \"decreto\" (russo: \u0434\u0435\u043a\u0440\u0435\u0442, dekret); mentre uno pi\u00f9 specifico ukaz. Entrambi i termini sono traducibili con 'decreto'. Un esempio \u00e8 l'ukaz di Ems con il quale fu proibito l'uso della lingua ucraina nella stampa.\nLa Costituzione della Federazione Russa del 1993, definisce l'ukaz come un decreto presidenziale che ha forza di legge, ma che non pu\u00f2 modificare leggi gi\u00e0 esistenti e che decade qualora venga approvata dalla Duma una legge che disciplina il medesimo oggetto.\nPer l'imperiosit\u00e0 di questo tipo di provvedimento, il termine viene talvolta usato per indicare un ordine perentorio, che non ammette repliche, similmente al \"diktat\"."}
{"id": "1183921", "revid": "116135118", "url": "https://it.wikipedia.org/wiki?curid=1183921", "title": "Juan de Vera", "text": "Fu nominato cardinale della Chiesa cattolica da papa Alessandro VI.\nBiografia.\nDopo essersi addottorato \"in utroque jure\", fu nominato arcivescovo di Salerno il 10 luglio 1500 e mantenne questa carica per il resto della sua vita. Fu chiamato a Roma da Rodrigo Borgia (il futuro papa Alessandro VI), dove divenne precettore del figlio Cesare Borgia. in seguito, Papa Alessandro VI lo elev\u00f2 al rango di cardinale presbitero del titolo di Santa Balbina nel concistoro del 28 settembre 1500.\nTra 1504 e 1505 fu camerlengo del Collegio cardinalizio.\nFu sepolto nella Basilica di Sant'Agostino in Campo Marzio a Roma."}
{"id": "1183923", "revid": "21880", "url": "https://it.wikipedia.org/wiki?curid=1183923", "title": "Rinoforo", "text": "Un rinoforo \u00e8 un'appendice sensoriale tipica dei molluschi nudibranchi posta alla sommit\u00e0 del capo, con funzioni tattili e chemiorecettive.\nIn alcune specie, in particolare quelle del sottordine Cladobranchia, sono retrattili in un'apposita tasca all'interno del corpo.\nLe forme e i colori dei rinofori variano di specie in specie, e sono spesso un segno distintivo: ad esempio specie apparentemente simili, come ad esempio \"Chromodoris geometrica\" (dai rinofori verde traslucido) e \"Phyllidiella pustulosa\" (dai rinofori neri opachi)."}
{"id": "1183926", "revid": "4711", "url": "https://it.wikipedia.org/wiki?curid=1183926", "title": "Akasvayu Girona", "text": ""}
{"id": "1183927", "revid": "768068", "url": "https://it.wikipedia.org/wiki?curid=1183927", "title": "Monte Citerone", "text": "Il monte Citerone () \u00e8 un monte della Grecia sud-orientale, alto circa 1.400 metri, al confine tra l'Attica e la Beozia. \nStoria.\nSecondo la mitologia greca, in questo luogo Antiope aveva dato alla luce i gemelli Anfione e Zeto, e sempre su questo monte fu abbandonato Edipo appena nato.\nLa sua fama mitologica era dovuta al fatto che il monte veniva immaginato come un antico re di Platea pronto a far da paciere tra Zeus e la moglie Era, altre volte era l'alter ego, o il Caino, del monte Elicona. Su questo monte i Greci celebravano le feste in onore di Dioniso e di Penteo. Pare che qui fosse stata compiuta la strage dei dodici figli di Niobe.\nAlle pendici di questo monte si trovava la Sfinge che aspettava le sue vittime per porre loro i suoi enigmi o indovinelli. \nE sempre sul Citerone, Atteone fu sbranato dai propri cani per volere della dea Artemide. Nell'antichit\u00e0 era un monte sacro a Dioniso.\nAnfione, ispirato dalle Muse, costrinse le pietre di Citerone a scendere dal monte e a formare le mura dalla citt\u00e0 di Tebe . La vicenda \u00e8 accennata anche da Dante nella \"Divina Commedia\"."}
{"id": "1183928", "revid": "287204", "url": "https://it.wikipedia.org/wiki?curid=1183928", "title": "La guerra perpetua", "text": "La guerra perpetua, analisi del nuovo imperialismo \u00e8 un saggio del 2003 di David Harvey.\nEsso affronta il tema del cosiddetto \"nuovo imperialismo\" americano e il ruolo delle guerre e della politica estera aggressiva degli Stati Uniti d'America nel mantenere stabile il sistema economico capitalistico. L'autore considera il suo approccio un \"materialismo storico-geografico\". \nIl \"nuovo imperialismo\".\nAlla luce del quadro storico e geopolitico contemporaneo, sostiene l'opportunit\u00e0 di considerare l'attuale dominio americano come una forma di imperialismo. L'ampio uso del termine da parte di media e analisti (anche conservatori statunitensi) legittima questa definizione dal punto di vista politico oltre che da quello concettuale. Inoltre critica l'utilizzo che esponenti della sinistra radicale ne hanno fatto indebitamente negli anni sessanta ma soprattutto la tesi di Toni Negri e Michael Hardt dell'esistenza di un postmoderno Impero transnazionale.\nHarvey definisce quindi l'\"imperialismo capitalista\" come una \nLe logiche \"territorialistica\" e \"capitalistica\" del potere sono quindi parzialmente in conflitto, con la seconda solitamente dominante.\nSeguendo Hannah Arendt e Giovanni Arrighi l'autore nota come \"un'accumulazione di beni senza fine deve basarsi su un'accumulazione di potere senza fine\", e di conseguenza sia necessario agli Stati Uniti conquistare una crescente \"egemonia\" (in senso gramsciano) territoriale. Questa \u00e8 da ottenere sia con la coercizione che con il consenso. \nNegli stati-nazione del XIX secolo la borghesia aveva il problema politico di ottenere l'appoggio dello stato per risolvere con l'imperialismo il problema della sovraccumulazione. La soluzione fu l'esplosione di nazionalismi, patriottismi e razzismi che sospesero la lotta di classe e portarono ad un'alleanza tra \"plebaglia\", come la definisce Hannah Arendt, e capitale.\nL'egemonia americana.\nL'egemonia americana prese forma gradualmente, trainata dalla sfera economica, con la grande capacit\u00e0 di importare capitali e l'impegno a diffondere i meccanismi di mercato nel mondo. L'\"imperialismo culturale\" contribu\u00ec a diffondere nel mondo valori che predisponevano all'apertura al modello (se non al \"sogno\") americano. L'intervento militare a viso aperto per imporre il proprio controllo \u00e8 stato usato con parsimonia dal dopoguerra fino al crollo dell'Unione Sovietica, e sempre per contenere quest'ultima. Durante gli anni cinquanta e sessanta la possibilit\u00e0 di espansione del capitale e le politiche economiche keynesiane (in particolare investimenti militari) cre\u00f2 una condizione di stabilit\u00e0 e crescita economica. \nNegli anni settanta questo modello and\u00f2 in crisi, ma gli Stati Uniti sfruttarono la loro posizione dominante per uscire dalla crisi mantenendo le redini del sistema economico globale: da \"leader produttivo\" divennero \"leader finanziario\". Le politiche economiche neoliberiste divennero negli anni ottanta il nuovo credo. La serie di crisi finanziarie che colp\u00ec dagli anni ottanta oltre 2/3 dei paesi del FMI consent\u00ec agli Stati Uniti di ridefinire i rapporti finanziari, intervenendo attivamente nelle liberalizzazioni e privatizzazioni in tutto il mondo con l'espansione dei capitali finanziari accentrati a Wall Street. Harvey definisce questo processo \"accumulazione per espropriazione\"; questo \u00e8 il primo passo verso una strategia realmente imperialista. \nLa delocalizzazione della produzione ha per\u00f2 portato alla nascita di altri centri di riproduzione del capitale. Nel Sudest asiatico si sono venute progressivamente a creare le condizioni per una sempre pi\u00f9 massiccia esportazione dei capitali. Cos\u00ec il problema dell'eccedenza di capitali si \u00e8 riproposto a livello globale. Le crisi economiche ed i crack finanziari di fine anni novanta sono stati la conseguenza della ricerca disperata del mantenimento di alti livelli di profitto. Intanto la bilancia commerciale americana si \u00e8 spostata verso un sempre pi\u00f9 profondo passivo, in contrasto con la tendenza sfrenata con l'aumento dei consumi. \nIn questo contesto avviene l'11 settembre.\nLa guerra perpetua.\nSecondo Harvey a questo punto gli Stati Uniti hanno due possibili soluzioni: \nGli eventi degli ultimi anni stanno conducendo alla seconda soluzione. Cos\u00ec tra consenso e coercizione l'America si avvia ad utilizzare sempre pi\u00f9 la seconda. Il costo economico di questa scelta la render\u00e0 probabilmente una strada a senso unico: con il deficit sempre pi\u00f9 ampio gli Stati Uniti non potranno pi\u00f9 fare a meno dell'imporsi con le guerre.\nAnalisi geoeconomica della contemporaneit\u00e0.\nSecondo l'analisi di Harvey il capitalismo globale ha un cronico e durevole problema di sovraccumulazione di capitali. Questi capitali possono essere assorbiti da:\nL'autore utilizza il concetto di \"fix spazio-temporale\" per indicare queste soluzioni. Con esso intende \"fix\" come fissaggio dei capitali in investimenti in forme fisiche per un certo periodo ed in un secondo significato come \"confine\" raggiunto dall'espansione del capitale. Il radicare l'investimento \"sul terreno\" con spese sociali o infrastrutturali comporta l'impossibilit\u00e0 di abbandonarlo nel breve periodo. Quindi, anche se\nl'utilizzare il fix spazio-temporale sul proprio terreno e sulla propria societ\u00e0 comporterebbe per gli Stati Uniti la garanzia di non vedere una crisi drammatica nel breve-medio periodo. Per Harvey per\u00f2:\nGuerra in Iraq.\nHarvey attribuisce alla questione del petrolio il ruolo di causa scatenante dell'invasione dell'Iraq. La guerra sarebbe motivata per\u00f2 pi\u00f9 che da motivi economici da considerazioni geopolitiche e militari: la necessit\u00e0 di controllare le riserve petrolifere del Medio Oriente in vista della competizione con le economie emergenti, in particolare la Cina. La riproduzione del capitale necessita di vedere sempre allargati i propri confini, e cos\u00ec gli Stati Uniti sperano di impedire che si formi un blocco euroasiatico di potere in grado di essere il prossimo stadio dell'alleanza tra capitale e potere territoriale."}
{"id": "1183932", "revid": "125705251", "url": "https://it.wikipedia.org/wiki?curid=1183932", "title": "Rolando Maran", "text": "Biografia.\nNato e cresciuto a Trento, ha due figli: Elena Sofia e Gianluca, nato nel 1994, che come il padre \u00e8 stato un calciatore e ha poi seguito il padre al nello staff tecnico.\nCarriera.\nGiocatore.\nCresciuto nella Primavera del , Maran inizi\u00f2 la carriera nella Benacense Riva, squadra di Riva del Garda, con cui disput\u00f2 tre campionati di Interregionale.\nNell'estate 1986 pass\u00f2 al Chievo, nel campionato di Serie C2, militando coi clivensi per nove stagioni e scendendo in campo 330 volte, molte delle quali con la fascia di capitano, contribuendo all'ascesa della squadra dalla C2 alla Serie B; disputa coi giallobl\u00f9 il campionato cadetto del 1994-1995, nel quale totalizza 22 presenze e una rete, nel successo interno sul .\nConclude la carriera giocando prima col , poi con la Carrarese in Serie C1 e infine col .\nAllenatore.\nGli inizi.\nLa carriera di Maran in panchina inizi\u00f2 nella stagione Serie B 1997-1998, come allenatore in seconda di Silvio Baldini nel Chievo. Successivamente approda nei settori giovanili di Brescia e Cittadella. Nel 2002, a cinque anni di distanza dal ritiro guida il Cittadella. Segue un anno al Brescia, dove, malgrado le buone prestazioni nel campionato in corso, viene esonerato durante la stagione 2005-2006 dal presidente Corioni, che confess\u00f2 di preferirgli lo svincolato Zeman. L'anno successivo, 2006-2007, \u00e8 sulla panchina del , ma dopo una striscia negativa di risultati viene esonerato dalla societ\u00e0 pugliese in febbraio e rimpiazzato da Giuseppe Materazzi. Segue nel 2007-2008 l'esperienza alla , squadra in cui \u00e8 stato assunto a giugno 2007 in sostituzione dell'esonerato Franco Varrella, rescindendo consensualmente il contratto il 15 giugno 2009.\nIl giorno seguente, 16 giugno, \u00e8 nominato allenatore del per la stagione 2009-2010. A seguito di tre sconfitte consecutive patite nel giro di una settimana, il 28 marzo 2010 viene esonerato. Il 15 aprile successivo \u00e8 richiamato alla guida dei veneti fino a fine campionato, ottenendo la salvezza. II 6 giugno 2011, al termine del campionato di Serie B 2010-2011 e dopo un totale di 81 gare nel torneo cadetto (27 vittorie, 24 pareggi, 30 sconfitte), rescinde anticipatamente il contratto che lo legava ai berici.\nIl 1\u00ba ottobre 2011, Maran \u00e8 chiamato alla guida del al posto dell'esonerato Benito Carbone. All'esordio in campionato col Vicenza, sua ex squadra, ottiene la prima vittoria sulla panchina \"biancorossa\".\nCatania.\nDopo aver condotto il alla finale play-off di Serie B 2011-2012 (persi con la Sampdoria), l'11 giugno 2012 Maran \u00e8 ufficializzato come allenatore per la stagione Serie A 2012-2013 del Catania. Stabilisce il record di punti in Serie A del Catania (56 punti), raggiungendo un ottimo ottavo posto.\nIl 20 ottobre 2013 Maran viene esonerato e al suo posto viene ingaggiato Luigi De Canio. Dopo 3 mesi, il 15 gennaio 2014, \u00e8 richiamato sulla panchina degli etnei in sostituzione di Luigi De Canio, ma verr\u00e0 nuovamente esonerato il 6 aprile dopo cinque sconfitte consecutive e con la squadra all'ultimo posto della Serie A 2013-2014. Lo sostituisce Maurizio Pellegrino. In questa stagione, totalizza 12 punti frutto di 2 vittorie, 6 pareggi e 12 sconfitte.\nChievo.\nIl 19 ottobre 2014 \u00e8 chiamato a sostituire l'esonerato Eugenio Corini sulla panchina del Chievo all'8\u00aa giornata della Serie A 2014-2015. Viene confermato sulla panchina clivense dopo aver raggiunto la salvezza con cinque giornate di anticipo, e convincendo anche dal punto di vista del gioco. Nella stagione successiva raggiunge un ottimo nono posto in classifica. L'anno dopo ottiene ancora una volta la salvezza con largo anticipo, chiudendo al quattordicesimo posto con 43 punti. Il 29 aprile 2018 viene esonerato dal Chievo, dati gli scarsi risultati e il rischio retrocessione molto vicino; al suo posto subentra Lorenzo D'Anna dalla formazione Primavera.\nIl 5 giugno 2018, insieme al suo staff tecnico, risolve il contratto con i clivensi.\nCagliari.\nIl 7 giugno 2018 viene ingaggiato dal , con cui firma un biennale valido fino al giugno 2020 e dove viene seguito dallo staff gi\u00e0 a sua disposizione al Chievo. Nell'annata 2018-2019 ottiene il quindicesimo posto in Serie A e la salvezza.\nNella stagione successiva il Cagliari, dopo un buon avvio di campionato che conduce i sardi al quarto posto della classifica (mantenuto sino al quindicesimo turno), accusa una crisi di risultati, con una serie di undici giornate di fila senza vittorie, culminata con l'esonero del tecnico il 3 marzo 2020.\nGenoa.\nIl 26 agosto 2020 viene nominato nuovo allenatore del in sostituzione dell'esonerato Davide Nicola, sottoscrivendo col club ligure un contratto biennale. Il 21 dicembre, a seguito della sconfitta sul campo del Benevento, con una sola vittoria - oltre a quattro pareggi e otto sconfitte - e la squadra penultima in classifica, viene esonerato.\nStatistiche.\nStatistiche da allenatore.\n\"Statistiche aggiornate al 21 dicembre 2020\"."}
{"id": "1183935", "revid": "287204", "url": "https://it.wikipedia.org/wiki?curid=1183935", "title": "Araldi della Buona Novella", "text": "Gli Araldi della Buona Novella (in latino \"Societas Praeconum Bonae Notitiae\") costituiscono una societ\u00e0 di vita apostolica della Chiesa cattolica. I membri della societ\u00e0 pospongono al loro nome la sigla H.G.N. (\"Heralds of Good News\").\nStoria.\nVenne fondata il 14 ottobre del 1984 a Kurukkuru nella diocesi indiana di Eluru (Andhra Pradesh) dal sacerdote Jose Kaimlett: ottenne l'approvazione del vescovo locale il 5 maggio 1991 e quella dalla Santa Sede il 5 maggio 1999.\nAttivit\u00e0 e diffusione.\nScopo della societ\u00e0 \u00e8 quello di suscitare vocazioni al sacerdozio e di formare il clero per le missioni ed i territori dove mancano.\nAlla fine del 2005 la societ\u00e0 contava 47 case e 407 membri (214 dei quali sacerdoti) in 47 case ed era presente in Guatemala, Kenya, Italia, Paesi Bassi, Papua Nuova Guinea, Sudafrica, Tanzania, Uganda e Stati Uniti d'America."}
{"id": "1183937", "revid": "670021", "url": "https://it.wikipedia.org/wiki?curid=1183937", "title": "Biblioteca capitolare", "text": "Una biblioteca capitolare \u00e8 una biblioteca gestita da un capitolo, ossia da un'assemblea di presbiteri o di religiosi cristiani dotata di personalit\u00e0 giuridica e di autorit\u00e0 normativa.\nIn Italia, esistono le seguenti biblioteche capitolari:"}
{"id": "1183946", "revid": "729019", "url": "https://it.wikipedia.org/wiki?curid=1183946", "title": "Battaglia di Cibalae", "text": "La battaglia di \"Cibalae\" fu combattuta l'8 ottobre 316 (o forse nel 314, data l'incerta cronologia dell'evento) tra le forze degli imperatori romani Costantino I e Licinio e termin\u00f2 con la vittoria di Costantino.\nContesto storico.\nCostantino era nuovamente entrato in collisione con Licinio nell'autunno del 316, a seguito del tradimento del cognato Bassiano, istigato da Licinio. Radun\u00f2 20.000 soldati dalle province meridionali e, con estrema celerit\u00e0, entr\u00f2 nel territorio del suo avversario, in Pannonia, dove Licinio si trovava accampato dopo una campagna contro i Goti. Licinio e i suoi 35.000 uomini incrociarono l'esercito di Costantino nella pianura tra i fiumi Sava e Drava, nei pressi di \"Cibalae\".\nLa battaglia.\nLicinio aveva riunito il suo esercito a Cibalae (l'attuale Vinkovci), citt\u00e0 della Pannonia, posto su una collina. Stretta \u00e8 la strada che portava alla citt\u00e0, circondata in gran parte da una palude profonda, larga cinque stadi. Il resto \u00e8 montagna, dove si ergeva un colle sopra il quale sorgeva la citt\u00e0. Da l\u00ec si apriva una pianura vasta e sconfinata nella quale Licinio decise di accamparsi, disponendo le proprie schiere in lunghezza sotto il colle per nascondere la debolezza delle \"ali\" (di cavalleria).\nGli arcieri diedero inizio alla battaglia con una serie di lanci, seguiti dallo scontro delle fanterie, che dur\u00f2 l'intera giornata (dall'alba alla sera). La battaglia fu decisa da un iniziale attacco della cavalleria di Costantino (posta dallo stesso in prima fila e comandata dall'imperatore in persona), che attacc\u00f2 l'ala sinistra, distruggendola, mentre Licinio resisteva al centro. Costantino lo attacc\u00f2 quindi sul fianco, costringendolo a fronteggiare la nuova minaccia, alla quale segu\u00ec una carneficina degli uomini di Licinio: 20.000 di loro morirono, e l'imperatore sconfitto dovette fuggire con la cavalleria verso Sirmio (citt\u00e0 della Pannonia bagnata dalla Sava prima di gettarsi nell'Istro), approfittando del calar delle tenebre, ma abbandonando viveri, bestiame ed ogni altro equipaggiamento.\nConseguenze.\nDa Sirmio, Licinio arretr\u00f2 verso la Tracia dove pensava di raccogliere un nuovo esercito, tagliando dietro di s\u00e9 il ponte sulla Sava. Costantino una volta conquistati \"Cibalae\" e poi \"Sirmium\", fece ricostruire il ponte sulla Sava e mand\u00f2 5.000 fanti all'esercito di Licinio per intercettarlo e rallentarne la marcia, ma non furono in grado di raggiungerlo.\nLicino decise anche di elevare al rango di co-\"augusto\" (o \"cesare\" secondo Zosimo) Aurelio Valerio Valente, un atto che mostrava disprezzo per Costantino, il quale rifiut\u00f2 le offerte di pace di Licinio e lo affront\u00f2 nuovamente nella battaglia di Mardia (della fine del 316 o inizi del 317), sconfiggendolo nuovamente e costringendolo ad una pace umiliante."}
{"id": "1183951", "revid": "1305772", "url": "https://it.wikipedia.org/wiki?curid=1183951", "title": "Maureen Perrie", "text": "Gi\u00e0 professoressa titolare dell'Universit\u00e0 di Birmingham, ha concentrato i suoi studi sulla Storia russa tra il XVI e il XX secolo. Autrice di un innumerevole numero di opere quali: \"La politica Agraria del Partito Rivoluzionario Socialista Russo dalle sue origini fino alla Rivoluzione del 1905-1907\", \"L'immagine di Ivan il Terribile nel folklore russo\", \"I falsi zar del Periodo dei torbidi\", \"Il Culto di Ivan il Terribile nella Russia di Stalin\" e \"Ivan il Terribile\". Ha inoltre scritto numerosi articoli sempre incentrati sulla storia della Russia.\nNel periodo 2001-2004, \u00e8 stata \u201cPresidentessa del BASEES (The British Association for Slavonic and East European Studies)\u201d, associazione nella quale svolge oggi il ruolo di vicepresidente."}
{"id": "1183956", "revid": "419370", "url": "https://it.wikipedia.org/wiki?curid=1183956", "title": "Lancusi", "text": "Lancusi \u00e8 la maggiore frazione del comune di Fisciano, popolata pi\u00f9 del capoluogo comunale, in provincia di Salerno.\nGeografia fisica.\nTerritorio.\nIl paese sorge nella Valle dell'Irno lungo la SS 88, contiguo al comune di Baronissi. Da Fisciano dista circa 2\u00a0km, 4 da Mercato San Severino e 13 da Salerno. Lancusi \u00e8 territorialmente contigua ad un'altra frazione fiscianese, Bolano, e molto vicina a Penta; nonch\u00e9 contigua alle frazioni Sava ed Orignano di Baronissi.\nGeografia antropica.\nLancusi sviluppa il suo centro urbano su due strade principali parallele (via Tenente Nastri e via del Centenario), che sboccano sulla SS 88 e sono interconnesse tramite alcune strade minori. Via Tenente Nastri \u00e8 considerata come il centro vero e proprio del paese, mentre la parallela via del Centenario va rapidamente sviluppandosi urbanisticamente. A nord di quest'ultima si trova la localit\u00e0 Macchione.\nStoria.\nAnticamente chiamato\" Lanciusi\", il nome potrebbe derivare dalle attivit\u00e0 che svolgevano gli abitanti del luogo, cio\u00e8 quelle di costruttori di lance, di armi bianche prima e poi da fuoco. Non si hanno notizie certe prima del 1309, anno in cui l'abate di Satignano \u00e8 nominato rettore della chiesa di San Martino \"de Lanciusi\". Nel 1367 compare per la prima volta il nome di \"Casale di Lanciusi\".\nLa Baronia.\nLancusi fu una baronia separata dal Principato dei Sanseverino, un casale molto importante, ma quando, per le note vicende del 1553, la famiglia Sanseverino perde il potere e vengono meno la gloria ed i fasti del passato, anche i feudi, allora, ne restano influenzati. Non fa eccezione nella valle la Baron\u00eca di Lancusi, sorta intorno alla Confraternita per superare agglomerati di corti e casali sparsi, priva per\u00f2 di un vero castello o di una rocca. Battaglie, lotte, alleanze, soprusi, ladrocini, vendette non furono sconosciute, anche se c'\u00e8 da aggiungere che il successivo periodo aragonese, malgrado le guerre di successione e della congiura baronale, vivr\u00e0 una maggiore pace interna che si rifletter\u00e0 anche nella Baron\u00eca di Lancusi.\nLa baronia sorge attorno alla confraternita, cio\u00e8 la chiesa di San Giovanni Battista, che \u00e8 stata la prima chiesa del paese (ove oggi \u00e8 ubicato l'oratorio parrocchiale); attorno ad essa sorge un nucleo urbano che inizia ad assumere la caratteristica di paese differenziandosi dalla campagna caratterizzata da casali sparsi; la baronia di Lancusi \u00e8 per\u00f2 priva di un castello e di una rocca che ne assicuri la difesa. Per tutto il Cinquecento, mentre i possedimenti dei Sanseverino passavano un periodo burrascoso ed erano costantemente contesi dal Gonzaga, dai Carafa e dai Caracciolo, il borgo di Lancusi viveva un periodo tranquillo sotto i De Ruggiero. Il feudo dei De Ruggiero nell'aprile del 1515 era passato a Felice, poi a Giovanni ed infine a Geronimo De Ruggiero che si adoper\u00f2 per la costruzione della nuova chiesa (quella attualmente aperta al culto) dedicata a San Martino di Tours, adiacente a quella di San Giovanni che era e rester\u00e0 della confraternita.\nCamillo Caracciolo, feudatario del luogo dal 1596, il 7 marzo del 1608, acquist\u00f2 per 11.000 ducati, dal Consigliere Scipione De Curte, il Casale di Lancusi con il palazzo fortificato. Francesco Antonio Clara, per conto degli abitanti di Lancusi, gelosi delle personali prerogative e appassionati sostenitori dei loro interessi, aveva citato il principe Caracciolo e ne aveva chiesto la restituzione delle terre; questi, per\u00f2, nel 1609, furono costretti a riscattarle, pagando tutto il prezzo richiesto dal principe. Nel XVI secolo inizi\u00f2 la costruzione del Palazzo Barra o Barbuti o Carpentieri (come dimostra la sua architettura); il palazzo gi\u00e0 esisteva nel 1608 quando il principe Camillo Caracciolo acquist\u00f2 il feudo di Lancusi con il palazzo fortificato che \u00e8 senz'altro il palazzo Barra. Questo edificio gentilizio sotto i Caracciolo conoscer\u00e0 un periodo di fasti e di ricchezza, e il 14 settembre del 1741 vi nascer\u00e0 Giovanni Caracciolo, il pap\u00e0 del principe Caracciolo di Avellino, feudatario anche di Lancusi. Nel Palazzo Barra vi dimoreranno, secondo fonti certe, Francesco Marino II Caracciolo (il nonno di Giovanni) e successivamente Diana Caracciolo di Avellino. Il Palazzo Siniscalchi \u00e8 stato costruito alla fine del Settecento, sulla direttrice provinciale che dall'epitaffio di Bivio Penta porta a Penta, laddove, nello stesso periodo, sorsero mirabili costruzioni gentilizie.\nLa Reale Manifattura dei Piastrinari.\nNel 1763 nel Palazzo Barra venne installata la Reale Manifattura dei Piastrinari. Lancusi divent\u00f2 un importante centro per la produzione delle armi e vi furono grandi maestri artigiani che raggiunsero una tecnica invidiabile in questo settore. La Reale Manifattura dei Piastrinari, retta da un amministratore militare del reparto dell'artiglieria (in seguito alla nascita della Fabbrica della Torre dell'Annunziata), fabbricava il famoso acciarino \u201calla michelatta\u201d, un particolare meccanismo a molla che accendeva la carica di lancio.\nNel 1816 Lancusi fabbricava cento acciarini finiti ogni settimana e la fabbrica era presidiata da un distaccamento militare giorno e notte. Nel 1840 la fabbrica cessa di produrre armi e il palazzo Barra nel 1853 venne ridimensionato: infatti ne fu abbattuta un'ala (se ne vedono ancora oggi i ruderi) e, successivamente, con il frazionamento della propriet\u00e0 il palazzo, sorto come dimora gentilizia, fu fittato alla gente del posto; l'incuria dei proprietari e degli inquilini port\u00f2 ad una radicale trasformazione del palazzo con il suo declino.\nLa Societ\u00e0 Agricola Operaia.\nLa societ\u00e0 fu riconosciuta come personalit\u00e0 giuridica dal tribunale di Salerno nel 1887 e il suo statuto fu redatto dal magistrato Michele Pennasilico. Raccolse centinaia di iscritti, sia lavoratori delle botteghe artigiane, sia del mondo agricolo.\nFurono istituite anche scuole serali per il miglioramento della vita della classe operaia. Assicurava ai soci in caso di malattia assistenza medica, un sussidio, medicine e un lavoro in caso di disoccupazione. Nel 1925, con l'avvento del fascismo, la societ\u00e0 finisce la sua attivit\u00e0.\nIl terremoto del 1980.\nIl tragico terremoto del 1980 colp\u00ec profondamente Lancusi con 16 morti e con gravi danni agli edifici, compreso il palazzo Barra e la chiesa di San Martino.\nLe maggiori calamit\u00e0 rintracciabili nella storia di Lancusi.\n1456 - 5 dicembre, un fortissimo terremoto;\n1556 - la peste che ha mietuto tantissime vittime (la fame ebbe il suo enorme peso);\n1685 e 1687 - terremoti;\n1688 - terremoto con epicentro in Benevento;\n1694 - terremoto con effetti gravissimi a Lancusi;\n1764 - \"anno della penuria, colmo di miserie ed afflizioni\". Fu anno di fame e carestia. I morti non si contarono;\n1773 - l'11 novembre, alluvione;\n1779 - una grave siccit\u00e0;\n1781 - nevicate e freddo intensissimi; \"gel\u00f2 l'acqua nelle stanze\";\n1806 - terremoto;\n1857 - terremoto con epicentro nella Val d'Agri e nel Vallo di Diano;\n1884 - l'anno del colera;\n1919 - la febbre spagnola;\n1930 - terremoto;\n1968 - alluvione;\n1980 - 23 novembre: terremoto con epicentro l'Alta Irpinia, 6\u00b0 scala Richter, 12 morti e centinaia di senzatetto.\nLa festa di San Giovanni Battista.\nPer sapere le informazioni sulla festa del Battista a Lancusi, consultare la voce:Giovanni Battista.\nMonumenti e luoghi d'interesse.\nArchitetture religiose.\nChiesa di San Martino de Tours.\nLa Chiesa di San Martino de Tours, di cui si hanno le prime notizie nel 1309, dedicata al culto di San Giovanni Battista, \u00e8 situata in Piazza Regina Margherita a Lancusi.\nArchitetture civili.\nPalazzo Barra.\nSituato in piazza Regina Margherita a Lancusi, fu la sede della prima pistola automatica brevettata da Venditti nel 1800.\nSociet\u00e0.\nEvoluzione demografica.\nLancusi ha fatto registrare, nell'ultimo decennio, un cospicuo incremento demografico. Ci\u00f2 lo si deve principalmente per via della vicinanza con l'Universit\u00e0 a Fisciano, nonch\u00e9 con i collegamenti con la SS 88 ed il raccordo autostradale RA02 Salerno-Avellino.\nTale incremento ha portato Lancusi a divenire, dopo San Pietro (Scafati) e Capaccio Scalo (Capaccio), la terza frazione comunale pi\u00f9 popolosa della provincia di Salerno.\nReligione.\nLa maggioranza della popolazione \u00e8 di religione cristiana di rito cattolico; la frazione appartiene all'Arcidiocesi di Salerno-Campagna-Acerno.\nL'unica parrocchia a Lancusi \u00e8:\nCultura.\nIstruzione.\nScuole.\nA Lancusi si trova l'istituto comprensivo \"Alfonso De Caro\".\nEconomia.\nLancusi \u00e8 sede del credito cooperativo di Fisciano.\nInfrastrutture e trasporti.\nIl paese conta uno svincolo autostradale sull\u2019Autostrada A2 del Mediterraneo ed ospita la stazione ferroviaria di Fisciano, sulla linea Salerno\u2013Mercato San Severino.\nIl paese \u00e8 servito da numerose corse di autobus, anche per via della vicinanza con il plesso universitario.\nFerrovie.\nLa stazione di Fisciano, \u00e8 situata nella frazione Lancusi. Raggiungibile con mezzi pubblici (autobus), \u00e8 dislocata a ridosso della strada statale 88 dei Due Principati. Fa parte della linea ferroviaria Salerno-Mercato San Severino.\nSport.\nLa squadra di calcio rappresentativa del paese \u00e8 la Polisportiva Roalpe Sport, fondata nel 2016 dalla presidentessa Alessandra Esposito e dall'allenatore Giuseppe Mazzarella. "}
{"id": "1183958", "revid": "156341", "url": "https://it.wikipedia.org/wiki?curid=1183958", "title": "Eurocoppa (pallacanestro femminile)", "text": ""}
{"id": "1183960", "revid": "46291", "url": "https://it.wikipedia.org/wiki?curid=1183960", "title": "Cerato", "text": "Un cerato (plurale \"cerati\" o, spesso, \"cerata\") \u00e8 una protuberanza cutanea tipica del sottordine Cladobranchia dei molluschi nudibranchi.\nQueste appendici cutanee hanno funzione respiratoria (alla stregua del ciuffo branchiale), digestiva e spesso difensiva.\nAlcune specie che si nutrono di Cnidaria, come la \"Flabellina affinis\" o la \"Cratena peregrina\", sono soliti immagazzinare le cellule urticanti (dette \"cnidoblasti\") all'interno dei cerati a scopo difensivo, dopo averle trasferite in appositi \"cnidosacchi\"."}
{"id": "1183963", "revid": "115706721", "url": "https://it.wikipedia.org/wiki?curid=1183963", "title": "Pinna dorsale", "text": "La pinna dorsale \u00e8 una pinna situata sul dorso dei pesci, dei cetacei e degli estinti ittiosauri. Il suo compito principale \u00e8 stabilizzare gli animali, evitarne il capovolgimento e aiutarli nei cambi di direzione improvvisi. \nNei pesci la pinna dorsale \u00e8 composta da raggi ossei o cartilaginei collegati da una membrana di pelle. In alcune specie le pinne dorsali hanno anche una funzione protettiva, per la presenza di spine o veleni.\nCetacei.\nNei Cetacei la pinna dorsale \u00e8 composta di tessuto connettivo. Le sue dimensioni rispetto al corpo variano molto nelle diverse specie, fino a scomparire del tutto in alcune specie tipiche delle regioni polari, probabilmente per non ostacolarne il nuoto sotto la banchisa. \nLa pinna dorsale delle orche \u00e8 piuttosto grande, con un'altezza di circa 1,8\u00a0m, con la femmina che presenta una pinna pi\u00f9 corta e pi\u00f9 curva. Molte (30-100%) delle orche in cattivit\u00e0 presentano la pinna dorsale collassata, forse a causa della mancanza di esercizio fisico che porta alla diminuzione del tono muscolare. Altri fattori possibili includono cambiamenti nella dieta e il nuoto circolare nella vasca, che influisce sulla ghiandola pituitaria e porta alla perdita di tessuto connettivo nella parte dorsale dell'animale.\nLe pinne dorsali di altri Cetacei sono relativamente piccole e sono del tutto assenti nella Balena boreale, risultato di un adattamento evolutivo alla vita condotta nelle regioni artiche. Le pinne dorsali dei Cetacei, sviluppando nel tempo cicatrici e graffi caratteristici, vengono comunemente utilizzati dai biologi per l'identificazione degli individui in campo."}
{"id": "1183971", "revid": "78273", "url": "https://it.wikipedia.org/wiki?curid=1183971", "title": "Universit\u00e0 Milano Bicocca", "text": ""}
{"id": "1183972", "revid": "65143433", "url": "https://it.wikipedia.org/wiki?curid=1183972", "title": "Luna crescente", "text": ""}
{"id": "1183973", "revid": "161273", "url": "https://it.wikipedia.org/wiki?curid=1183973", "title": "Oggetti trans-nettuniani", "text": ""}
{"id": "1183974", "revid": "599013", "url": "https://it.wikipedia.org/wiki?curid=1183974", "title": "Congregazione di San Pietro in Vincoli", "text": "La Congregazione di San Pietro in Vincoli (in latino \"Congregatio a Sancto Petro in Vinculis\", in spagnolo \"Congregaci\u00f3n de San Pedro ad-Vincula\") \u00e8 un istituto religioso maschile di diritto pontificio: i membri di questa congregazione clericale pospongono al loro nome la sigla S.P. ad V.\nStoria.\nLa congregazione venne fondata a Marsiglia dal sacerdote Charles-Marie-Joseph Fissiaux (1806-1867). All'epoca in Francia la legislazione penale prevedeva che i giovani venissero internati insieme agli adulti, mentre Fissiaux promosse la realizzazione di istituti riservati al trattamento e alla prevenzione della delinquenza minorile: per gestire tali centri, il sacerdote istitu\u00ec a una nuova congregazione religiosa, che ebbe ufficialmente inizio il 1\u00ba agosto 1839 (giorno della festa di San Pietro in Vincoli, nel quale la viene celebrata la miracolosa liberazione di san Pietro dal carcere mamertino) con l'approvazione dell'arcivescovo di Marsiglia.\nNel 1870 lo stato francese tolse ai religiosi la gestione dei riformatori e i padri della congregazione, per proseguire la loro missione, si trasferirono in Spagna e Italia. La Congregazione di San Pietro in Vincoli ricevette il pontificio decreto di lode il 27 settembre 1853 e le sue costituzioni, basate sulla regola di Sant'Agostino, vennero approvate dalla Santa Sede nel 1933.\nAttivit\u00e0 e diffusione.\nI membri della congregazione si dedicano alla rieducazione morale e alla promozione del reinserimento sociale dei giovani \"traviati\".\nSono presenti in Spagna, Francia, Brasile e Argentina; la sede generalizia \u00e8 a Barcellona.\nAl 31 dicembre 2005, la congregazione contava 11 case e 39 religiosi, 20 dei quali sacerdoti."}
{"id": "1183977", "revid": "339392", "url": "https://it.wikipedia.org/wiki?curid=1183977", "title": "Teodora (VI secolo)", "text": ""}
{"id": "1183979", "revid": "1509801", "url": "https://it.wikipedia.org/wiki?curid=1183979", "title": "Guaran\u00e1 Antarctica", "text": "Guaran\u00e1 Antarctica \u00e8 la bevanda analcolica al sapore di guaran\u00e1 pi\u00f9 diffusa in Brasile, creata nel 1921 dalla Companhia Antarctica Paulista, ora parte di AmBev. La bevanda \u00e8 commercializzata anche in Portogallo (in concorrenza con la marca Guaran\u00e1 Brasil), Spagna, Honduras, USA e Italia. La bibita commercializzata in Italia \u00e8 priva di caffeina."}
{"id": "1183980", "revid": "17351", "url": "https://it.wikipedia.org/wiki?curid=1183980", "title": "XF-103", "text": ""}
{"id": "1183981", "revid": "17351", "url": "https://it.wikipedia.org/wiki?curid=1183981", "title": "F-103", "text": ""}
{"id": "1183982", "revid": "17351", "url": "https://it.wikipedia.org/wiki?curid=1183982", "title": "Republic F-103", "text": ""}
{"id": "1183983", "revid": "256896", "url": "https://it.wikipedia.org/wiki?curid=1183983", "title": "Centrale Allarmi Interbancaria", "text": ""}
{"id": "1183996", "revid": "287204", "url": "https://it.wikipedia.org/wiki?curid=1183996", "title": "Caldopiano", "text": ""}
{"id": "1183998", "revid": "3115", "url": "https://it.wikipedia.org/wiki?curid=1183998", "title": "Acquamela", "text": "Acquamela \u00e8 una frazione del comune italiano di Baronissi, nella provincia di Salerno, in Campania.\nGeografia fisica.\nIl paese sorge nella Valle dell'Irno lungo il fiume omonimo e la SS 88, a 2,5 km da Baronissi, 7 da Salerno e 7 da Mercato San Severino. Le altre frazioni baroniensi ad essa vicine sono Antessano ed Aiello, nonch\u00e9 Saragnano. Il paese \u00e8 altres\u00ec prossimo al territorio comunale di Pellezzano: la localit\u00e0 di \"Grotte\" \u00e8 praticamente saldata al centro di Acquamela, mentre la frazione Capriglia (collegata, oltre che con la strada provinciale, anche con una strada minore per il suo rione \"Pendino\") dista solo 2\u00a0km. Acquamela conta una contrada, situata all'imbocco della strada per Antessano e per lo svincolo autostradale, chiamata in precedenza via \"Macello\". In seguito \u00e8 stata rinominata Via Tommaso Sanseverino.\nStoria.\nL'attuale frazione fu, nei secoli passati, un casale dello Stato feudale di S.Severino particolarmente dinamico dal punto di vista economico, grazie alla proto-industria manifatturiera di cui parla il Silvestri, gi\u00e0 nota nel XV secolo. Emblematica, in tal proposito, la sua felice disposizione lungo il fiume Irno, sul quale erano impiantate le gualchiere.\nSecondo quel che ne scrive il Peduto l'espansione \" \"dell'abitato avvenne alla fine del XIV secolo e continu\u00f2 sino a tutta la prima met\u00e0 del successivo\" \" (ivi).\nDi certo, tra il XIV ed XV sec. il borgo fu feudo privilegiato della casa sovrana, segno della sua importanza economica e geografica, dettata quest'ultima dalla posizione strategica, lungo l'asse viario che porta a Salerno.\nPer tali motivi, Acquamela \u00e8 nota per aver ospitato, nel XV secolo, la regina Margherita di Durazzo che, fuggita da Napoli per evitare la peste, vi sarebbe poi morta il 6/8/1412. A testimonianza dell'evento sia il testamento del 16/3/1412 per N.r Vito Greco (ricordato dal Mari nel 1759) che la cronaca raccolta nei cosiddetti \"Diurnali del Duca di Monteleone\".\nFra le strutture storiche (XIV-XV secolo), ancora esistenti, Acquamela annovera per l'appunto il palazzo che ospit\u00f2 la Regina sino alla sua morte (con prospiciente lazzaretto), che ancora insiste in Via S. Domenico, nel tratto compreso tra Via Irno e Via Sabatini, bench\u00e9 al 09/06/2011 sia stato abbattuto tutto il secondo impalcato, e sia oggetto di un programma di demolizione e ricostruzione con ampliamento che \u00e8 terminata con la completa demolizione del palazzo stesso di cui oggi resta solo il portale.\nDi grande rilievo \u00e8 anche la Chiesa di S. Domenico (un tempo dedicata alla SS. Annunziata) dal campanile quattrocentesco e dal bel portale in piperno scuro chiaramente catalano.\nAlla chiesa, posta a pochi metri da Palazzo Durazzo e sullo stesso asse viario, si accede attraverso una suggestiva rampa di gradini, su cui spicca la facciata semplice ma suggestiva.\nSecondo quanto riporta il Summonte a pg. 318 e ss. della sua Storia, tanto la Chiesa quanto l'annesso ospedale furono fondati dalla Regina Sancia d'Aragona nel 1422.\nLa Chiesa \u00e8 a tre navate, e lascia intravedere l'originaria abside a pianta rettangolare con tracce di un grande affresco.\nInfrastrutture e trasporti.\nAcquamela \u00e8 molto vicina allo svincolo autostradale di Baronissi, sul RA02 Salerno-Avellino, sito nella frazione di Antessano.\nIl paese conta una sua stazione ferroviaria sulla linea Salerno-Mercato San Severino, sita di fronte al cimitero comunale di Baronissi e piuttosto trafficata, soprattutto nei periodi scolastici. Dispone di un piccolo fabbricato ferroviario (chiuso al pubblico) e di un solo binario"}
{"id": "1184006", "revid": "1305772", "url": "https://it.wikipedia.org/wiki?curid=1184006", "title": "Kosho", "text": ""}
{"id": "1184008", "revid": "633110", "url": "https://it.wikipedia.org/wiki?curid=1184008", "title": "Freno di sparo", "text": "Il freno di sparo \u00e8 un freno idraulico presente negli affusti a deformazione delle armi da fuoco, che ha lo scopo di assorbire e disperdere una parte dell'energia della massa rinculante. Al pari del recuperatore, concorre ad assorbire energia della massa rinculante e quindi a limitare la corsa di rinculo; il recuperatore, a differenza del freno di sparo, restituisce in massima parte l'energia assorbita sviluppando il lavoro necessario a riportare la bocca da fuoco nella posizione di sparo.\nDescrizione.\nIl freno \u00e8 costituito essenzialmente da un cilindro ripieno di liquido e munito di stantuffo con luci di afflusso.\nSe il cilindro \u00e8 unito alla bocca da fuoco e quindi fa parte della massa rinculante, allora l'asta dello stantuffo \u00e8 unita alla culla e rimane fissa; se invece la bocca da fuoco \u00e8 connessa all'asta dello stantuffo, allora \u00e8 unito alla culla ed \u00e8 il cilindro a rimanere fermo. Ne consegue quindi che, durante il rinculo, cilindro e stantuffo assumono un movimento relativo, per cui il liquido che si trova da una parte dello stantuffo viene compresso ed \u00e8 costretto a passare dall'altra parte attraversando con grande velocit\u00e0 le piccole luci di afflusso. La pressione che esercita lo stantuffo sul liquido per obbligarlo a passare attraverso le luci di afflusso costituisce la resistenza del freno, cio\u00e8 quella resistenza che si oppone al rinculo della bocca da fuoco e quindi serve a limitarlo. Il lavoro di questa resistenza si trasforma in forza viva, che viene comunicata al liquido, il quale la disperde nei movimenti vorticosi delle particelle liquide, trasformandosi in calore.\nFra la massa rinculante e la parte fissa dell'affusto si pu\u00f2 avere uno solo o pi\u00f9 freni; in quest'ultimo caso, il sistema dei freni deve essere simmetrico rispetto al piano medianico dell'affusto.\nIl liquido del freno deve essere di poco costo, di facile e buona conservazione, non facilmente congelabile; generalmente viene usata glicerina mescolata con acqua, oppure altri oli minerali."}
{"id": "1184011", "revid": "819238", "url": "https://it.wikipedia.org/wiki?curid=1184011", "title": "Sistema di comando e controllo", "text": "Il sistema di comando e controllo, comunemente detto SCC, \u00e8 un sistema di regolazione della circolazione ferroviaria sia nelle linee pi\u00f9 importanti di una rete che nei nodi, le aree ferroviarie all'interno di insediamenti metropolitani.\nCaratteristiche generali.\nIl sistema rappresenta un'importante evoluzione tecnologica del precedente e pi\u00f9 semplice CTC e permette l'integrazione in un unico posto del controllo e del comando della circolazione dei treni su un vasto numero di linee e nodi ferroviari, comprendendo le apparecchiature di blocco automatico, l'azionamento dei deviatoi, dei passaggi a livello ed inoltre del rilevamento della temperatura delle boccole dei rotabili circolanti, della videosorveglianza degli impianti, degli annunci sonori e visivi dei passaggi dei treni. Il sistema oltre ad essere coordinato con gli altri SCC della rete \u00e8 provvisto di dispositivi di registrazione delle comunicazioni tra personale di bordo e posto centrale.\nNel SCC le attivit\u00e0 di comando, controllo, coordinamento e comunicazione verso le stazioni dell'Area Controllata, sono elaborate presso il Posto Centrale, dove sono riposte tutte le funzioni, l'organizzazione e le relative tecnologie, questo permette un incremento operazionale della rete controllata anche del 50%.\nQuesto sistema di controllo, a causa degli elevati costi d'impianto, al momento non viene applicato sulle linee a scarso traffico e a binario unico, che continuano a essere gestite con i sistemi CTC (\"Centralized Traffic Control\"), bens\u00ec alle linee a doppio binario e ad alta densit\u00e0 e promiscuit\u00e0 di traffico.\nIn Italia.\nLo sviluppo di questo sistema \u00e8 iniziato sulla rete italiana nel 1997. Il primo impianto \u00e8 stato inaugurato l'8 luglio 2002 a Pisa dove \u00e8 stato installato un SCC in grado di controllare e comandare il traffico dalla stazione di Sestri Levante alla stazione di Maccarese, la linea Pontremolese, il nodo di Lucca e la Pisa-Empoli. L'impianto di Pisa impegna una ventina di operatori nella grande sala-controllo dotata di 80 m2 di pannelli luminosi sui quali dei proiettori a retroproiezione proiettano la rappresentazione delle linee. \nGli alti costi di gestione di questa tecnologia, specialmente legate al rimpiazzo preventivo delle lampade per garantire un utilizzo senza guasti, ha fatto s\u00ec che gli ultimi DCO realizzati con questa tecnologia non fossero pi\u00f9 dotati di tali pannelli, sostituiti da monitor TFT di grandi dimensioni sui quali vengono visualizzate le varie parti delle linee."}
{"id": "1184014", "revid": "466539", "url": "https://it.wikipedia.org/wiki?curid=1184014", "title": "Daily Mail", "text": "Il Daily Mail \u00e8 un quotidiano popolare britannico fondato nel 1896. Dal 1971 \u00e8 stampato in formato tabloid. Come la maggior parte dei quotidiani inglesi esce sei giorni alla settimana (dal luned\u00ec al sabato). La domenica i lettori trovano il \"Mail on Sunday\" (che \u00e8 quasi indipendente e ha un proprio direttore). Il quotidiano ha anche, dal 6 febbraio 2006, una versione irlandese (\"Irish Daily Mail)\". Negli anni dal 1900 al 1930 circa il \"Daily Mail\" fu il primo quotidiano del Regno Unito e fu il primo a vendere un milione di copie al giorno; \u00e8 il secondo quotidiano pi\u00f9 venduto dopo \"The Sun\". Nella sua versione online \u00e8 invece la testata inglese pi\u00f9 letta al mondo. \nIl rivale storico, il \"Daily Express\" ha uno stile simile al \"Daily Mail\", cos\u00ec come il tipo di lettori e la posizione politica, molto vicina ai conservatori, ma vende un terzo delle copie. Nel 2016, il \"Daily Mail\" vende circa 1 milione e mezzo di copie al giorno ed \u00e8 uno dei maggiori quotidiani in lingua inglese.\nStoria.\nDirezione di Lord Northcliffe.\nIl \"Daily Mail\" fu fondato dai fratelli Alfred e Harold Harmsworth (futuri Pari del regno con i titoli, rispettivamente, di Lord Northcliffe e Lord Rothermere).\nAlfred presiedeva alla fattura del giornale, mentre Harold si occupava della parte amministrativa. Il primo numero usc\u00ec il ; costava mezzo penny (in un periodo in cui gli altri quotidiani londinesi costavano un penny) e aveva un tono pi\u00f9 popolare e pi\u00f9 conciso degli altri.\nRiscosse un successo immediato, raggiungendo in pochi anni oltre mezzo milione di lettori.\nL'impostazione politica del \"Daily Mail\" fu dichiaratamente filo-imperialista, optando per una linea fortemente patriottica nella Seconda Guerra Boera. Inoltre si deline\u00f2 immediatamente il fatto che il giornale volesse intrattenere il lettore, mediante pubblicazioni periodiche, storie umane di relativo interesse o concorsi a premi. Nel 1906 offr\u00ec infatti 1.000 sterline per il primo volo attraverso La Manica e 10.000 per il primo volo da Londra a Manchester. La rivista \"Punch\" ritenne l'idea assurda e offr\u00ec 10.000 sterline per chi avesse volato su Marte, ma nel 1910 entrambi i premi del \"Daily Mail\" vennero assegnati. Nel 1908 cre\u00f2 la Ideal Home Exhibition, che si svolge annualmente ancora oggi.\nIl giornale venne accusato di essere guerrafondaio prima dello scoppio della Prima guerra mondiale, quando segnal\u00f2 che la Germania stava progettando di schiacciare l'impero britannico. Dopo l'inizio della guerra (1914) Northcliffe sostenne, dalle colonne del quotidiano, la leva militare obbligatoria, sollevando un acceso dibattito. Sul numero del 21 maggio 1915, Northcliffe attacc\u00f2 duramente Lord Kitchener, il ministro della Guerra. Ma Kitchener era considerato un eroe nazionale e il \"Daily Mail\" perse molti lettori, portando le copie giornaliere da 1.386.000 a 238.000. Mille cinquecento membri della Borsa di Londra bruciarono simbolicamente le copie invendute e boicottarono il quotidiano. Il Primo Ministro Herbert Henry Asquith accus\u00f2 il quotidiano di slealt\u00e0 alla patria.\nQuando Kitchener mor\u00ec, il \"Daily Mail\" annunci\u00f2 la sua scomparsa come una grande fortuna per l'impero britannico. Prosegu\u00ec con una campagna contro Asquith, che si dimise il 5 dicembre 1916. Il suo successore, David Lloyd George, chiese a Northcliffe di far parte del suo gabinetto di stato, sperando di farselo amico ed evitando cos\u00ec molte critiche. Northcliffe rifiut\u00f2.\nDirezione di Lord Rothermere.\nNel 1922, quando Lord Northcliffe mor\u00ec, Lord Rothermere assunse il controllo totale del giornale. Il \"Daily Mail\" aveva una tiratura media di 1.784.313 copie giornaliere. Nel 1924 il quotidiano pubblic\u00f2 la cosiddetta \"Lettera di Zinov'ev\", un documento falso che indicava che i comunisti britannici stavano pianificando una violenta rivoluzione. \u00c8 largamente accertato che questo fu un fattore determinante nella sconfitta del Partito Laburista di Ramsay MacDonald nelle elezioni del 1924 che si svolsero quattro giorni dopo. In alcuni circoli laburisti il quotidiano \u00e8 tuttora soprannominato \"The Forgers' Gazette\" (\"La Gazzetta dei Falsari\").\nAll'inizio del 1934 Rothermere e il giornale erano simpatizzanti di Oswald Mosley e della British Union of Fascists. Nel 1934 Rothermere scrisse un articolo intitolato \"Hurrah for the Blackshirts\" (\"Urr\u00e0 per le camicie nere\"), nel quale elogiava Mosley per la sua \"dottrina sana, di buon senso e conservatrice\" (\"sound, commonsense, conservative doctrine\"), anche se successivamente ritir\u00f2 il suo supporto dopo che, durante un corteo tenutosi a Londra in quello stesso anno, la British Union of Fascists scaten\u00f2 una violenta rissa contro alcuni comunisti.\nRothermere era amico e sostenitore di Benito Mussolini e di Adolf Hitler, che influenzarono la linea del \"Daily Mail\" fino al 1939. Durante quel periodo fu l'unico periodico britannico a sostenere il Partito Nazionalsocialista Tedesco dei Lavoratori.\nRothermere era in rapporto di corrispondenza con Hitler; il 1\u00ba ottobre 1938 sped\u00ec un telegramma al f\u01d6hrer in cui appoggi\u00f2 l'invasione da parte della Germania della regione dei Sudeti (ovvero Boemia, Moravia, e parte della Slesia); esprimendo speranza che \"Adolf il Grande\" potesse diventare una figura di spicco nel Regno Unito.\nNel 1937 il corrispondente di guerra George Ward Price del \"Mail\", verso il quale Mussolini stesso si disse sostenitore, cos\u00ec come per il giornale per cui lavorava, pubblic\u00f2 un libro in difesa di Hitler e Mussolini, intitolato \"I Know These Dictators\" (\"Conosco questi dittatori\").\nRothermere e il \"Daily Mail\" sostenevano la politica di Neville Chamberlain di appeasement, particolarmente durante la Conferenza di Monaco. Dopo l'invasione di Praga nel 1939 il \"Daily Mail\" cambi\u00f2 nettamente posizione, invitando Chamberlain a prepararsi per la guerra, forse in parte anche perch\u00e9 il Governo aveva minacciato di far chiudere il giornale.\nIl giornale continua a essere soprannominato all'occorrenza \"Daily Heil\", dato lo stampo conservatore e il suo sostegno a Mosley.\nDal secondo dopoguerra a oggi.\nIl \"Daily Mail\" venne trasformato da David English negli anni settanta e anni ottanta. Cominci\u00f2 la sua carriera nel 1951, al \"Daily Mirror\" e in seguito al \"Daily Sketch\" dove divenne caporedattore dal 1969 al 1971. Il 3 maggio 1971, in occasione del 75\u00ba anniversario della fondazione, il \"Daily Mail\" pass\u00f2 dal formato lenzuolo all'attuale formato, il tabloid. In questa data il \"Daily Mail\" incorpor\u00f2 anche il \"Daily Sketch\" che veniva gi\u00e0 pubblicato come tabloid autonomo dalla stessa societ\u00e0 editrice. David English continu\u00f2 l'attivit\u00e0 giornalistica sul \"Daily Mail\", dove sarebbe rimasto per oltre 20 anni. \nEnglish trasform\u00f2 il quotidiano da un rivale del \"Daily Express\" che per\u00f2 vendeva due milioni di copie in meno, a un giornale di punta, che increment\u00f2 eccezionalmente la sua popolarit\u00e0. Dopo 20 anni David English divenne redattore capo e presidente dei giornali collegati nel 1992.\nLa carta ha goduto un periodo di successo giornalistico negli anni '80, impiegando alcuni dei giornalisti pi\u00f9 quotati, compresi Nigel Dempster, Lynda Lee Potter e Ian Wooldridge. Nel 1982 venne ideato un titolo differente per l'edizione domenicale del quotidiano: \"The Mail on Sunday\" (\"Sunday Mail\" era gi\u00e0 il nome di un quotidiano scozzese, posseduto dal gruppo del Mirror). Dal 1998 il presidente della societ\u00e0 editrice del quotidiano \u00e8 Jonathan Harmsworth, Visconte di Rothermere.\nIl 6 febbraio 2006 venne lanciata la versione irlandese del quotidiano \"(Irish Daily Mail\").\nNell'agosto 2016, il \"Daily Mail\" ha incominciato una partnership con il \"Quotidiano del Popolo\", il giornale ufficiale del Partito Comunista Cinese.\nA febbraio del 2017, la comunit\u00e0 di Wikipedia in inglese ha deciso di vietare l'uso del \"Daily Mail\" come fonte nelle proprie voci. A seguito dell'esito della votazione, il sito \u00e8 stato inserito in blacklist.\nLinea editoriale.\nIl \"Daily Mail\" si considera la voce della tradizione, con una posizione conservatrice contro dei valori liberali. Generalmente assume atteggiamenti anti-europeisti, anti-immigrazionisti, anti-abortisti, a favore della famiglia classica, a favore dei tagli alle tasse e della monarchia, cos\u00ec come a favore di pene pi\u00f9 severe per i crimini. Fu proprio a causa della linea del tabloid considerata \"razzista, xenofoba e intollerante\" dalla Lego, che essa ritir\u00f2 le proprie pubblicit\u00e0 dalla testata.\nIl quotidiano \u00e8 stato pi\u00f9 volte costretto a pagare risarcimenti a causa degli articoli falsi presenti in esso, minandone la credibilt\u00e0. Il tabloid fu anche condannato a pagare diversi milioni di euro alla First Lady americana Melania Trump per aver scritto che faceva la \"escort di lusso\".\nIl \"Daily Mail\" \u00e8 stato accusato di creare storie sensazionalistiche e approssimative riguardo alla scienza e alla ricerca medica. Nel 2017, confermando poi la decisione nel 2019 e nel 2020, la comunit\u00e0 di Wikipedia in inglese ha decretato fonti non attendibili sia l'edizione cartacea che quella digitale del \"Daily Mail\" e, in linea di massima, ne ha proibito l'uso nelle voci, citando tra le motivazioni lo \"scarso controllo delle fonti\".\nNel settembre 2018 diventa direttore Geordie Greig, fino a quel momento responsabile del \"Mail on Sunday\", l'edizione domenicale che ha una sua redazione separata. Succede a Paul Dacre, uno dei giornalisti pi\u00f9 influenti e per un quarto di secolo direttore del quotidiano. Con Dacre il giornale ha fortemente sostenuto una linea pro-Brexit anche se il proprietario, lord Rothermere, non lo \u00e8. Greig, che nel domenicale aveva invece mosso critiche alla Brexit, \u00e8 favorevole ad una uscita \"il pi\u00f9 soft possibile\" in modo da evitare la scissione di Irlanda del Nord o Scozia. \nNel maggio 2020 ha superato per la prima volta lo storico rivale \"The Sun\" diventando il quotidiano pi\u00f9 venduto nel Regno Unito.\nGiornalisti.\nIn tempi recenti, come molti altri quotidiani londinesi, il \"Daily Mail\" ha incluso tra i propri giornalisti anche alcuni con stampi politici diversi dalla linea editoriale del giornale. Un caso noto \u00e8 quello di Roy Hattersley, un ex ministro del Partito Laburista che adotta una linea social-democratica e che oggigiorno attacca il suo stesso partito."}
{"id": "1184016", "revid": "834", "url": "https://it.wikipedia.org/wiki?curid=1184016", "title": "Greatest Hits (Megadeth)", "text": ""}
{"id": "1184022", "revid": "46523", "url": "https://it.wikipedia.org/wiki?curid=1184022", "title": "The Daily Mail", "text": ""}
{"id": "1184025", "revid": "599013", "url": "https://it.wikipedia.org/wiki?curid=1184025", "title": "Matteo Pivotto", "text": "In carriera ha collezionato complessivamente 70 presenze e 2 reti in Serie A e 156 presenze e 3 reti in Serie B.\nCarriera.\nCresciuto nel Montecchio, inizia la carriera tra le file dell'Hellas Verona con cui esordisce in Serie B nel 1993. Dopo un'esperienza alla Massese, passa al Carpi di Gianni De Biasi. Con la squadra carpigiana gioca un campionato e mezzo in Serie C1.\nNel gennaio del 1997 viene ingaggiato dalla Roma con cui debutta nella massima serie il 19 di quel mese in Udinese-Roma (1-0). Resta nella capitale fino ad ottobre del 1998, quando viene acquistato dal ChievoVerona in Serie B. Nella stagione successiva (1999-2000) torna in massima serie grazie al Lecce che lo conferma anche per la seguente stagione (2000-2001) di serie A.\nNell'ottobre del 2002 scende di categoria per vestire la maglia del Palermo, con cui firma un contratto a gettone, e dove gioca 20 partite di campionato. Subisce due infortuni in questa stagione.\nSvincolatosi dai rosanero, squadra in cui si \u00e8 trovato bene, ad agosto del 2003 viene ingaggiato dal con cui torna a giocare in Serie A. Con la formazione dei \"canarini\" termina la stagione con una retrocessione. In giallobl\u00f9 viene confermato per altre due stagioni di Serie B, mantenendo la categoria anche nel 2006 quando passa alla e nel 2007 quando si trasferisce al , dove conclude la stagione con una retrocessione in Serie C1.\nIl 22 agosto 2010 viene ingaggiato dal Montecchio, squadra ripescata in Serie D, che lo aveva fatto crescere fra le proprie giovanili; \u00e8 stato voluto fortemente dal Presidente. Pochissimi giorni dopo passa al Sarego in Eccellenza, accordandosi per due allenamenti a settimana in vista della partita della domenica; "}
{"id": "1184030", "revid": "73322", "url": "https://it.wikipedia.org/wiki?curid=1184030", "title": "Definitivamente", "text": ""}
{"id": "1184035", "revid": "56818", "url": "https://it.wikipedia.org/wiki?curid=1184035", "title": "Forma retorica", "text": ""}
{"id": "1184037", "revid": "17351", "url": "https://it.wikipedia.org/wiki?curid=1184037", "title": "Century series", "text": ""}
{"id": "1184042", "revid": "105043815", "url": "https://it.wikipedia.org/wiki?curid=1184042", "title": "Episodi di Beyblade", "text": "Questa \u00e8 una lista degli episodi della serie anime Beyblade."}
{"id": "1184045", "revid": "15756", "url": "https://it.wikipedia.org/wiki?curid=1184045", "title": "Sava (Baronissi)", "text": "Sava \u00e8 la maggiore frazione del comune di Baronissi, in provincia di Salerno, \u00e8 detta anche \"Sava di Baronissi\". Anticamente \u00e8 stata sede di alcune famiglie nobili salernitane, luogo di cultura e centro commerciale in continua competizione con Salerno. Da secoli la patrona di questa comunit\u00e0 \u00e8 Sant'Agnese V.M . e la compatrona \u00e8 la Madonna delle Grazie.\nPosizione.\nIl villaggio sorge nella Valle dell'Irno, alla sorgente del fiume omonimo. \u00c8 urbanamente contiguo al comune capoluogo, ne ospita la zona industriale e si trova in prossimit\u00e0 della sede distaccata dell'Universit\u00e0 di Salerno di Medicina e Chirurgia. Le altre frazioni baroniensi ad essa vicine sono Caprecano ed Orignano; mentre quelle fiscianesi sono Lancusi, Penta e Bolano.\nLo svincolo autostradale, molto vicino, \u00e8 quello di Lancusi, sul RA02 Salerno-Avellino e la stazione ferroviaria \u00e8 a Baronissi.\nStoria.\nL'origine del toponimo proviene dal nome del suo centro storico, detto \"Vallone\". Anticamente la frazione era chiamata Sabba, nome che ricorre per la prima volta in un documento del 1011. \nLa storia di questo villaggio \u00e8 strettamente legata al Convento della SS.ma Trinit\u00e0 risalente al XV secolo e considerato il pi\u00f9 importante dell'antico Stato di Sanseverino. L'economia di questo villaggio nei secoli era basata prevalentemente sull'agricoltura e sull'artigianato, attivit\u00e0 che attualmente si stanno perdendo.\nQuesta frazione fu gravemente colpita dal terremoto del 23 novembre 1980, registrando alcune decine di morti. Tale evento unitamente ad un mancato piano di ricostruzione e restauro degli edifici, ha causato la quasi completa distruzione del caratteristico nucleo storico. La frazione attuale, anche per via della presenza crescente della zona industriale, ha fatto registrare un certo incremento demografico (in linea con il comune d'appartenenza).\nLa villa romana.\nNel 1961, sotto la chiesa parrocchiale di S.Agnese, sono stati ampliati i resti di una villa romana, che ritroviamo gi\u00e0 accennata nei registri parrocchiali del 1918, ed alcuni anni dopo, il 30 aprile del 1923, giorno in cui fu visitata dal re Umberto II, il quale rimase tanto ammirato dalla particolarit\u00e0 degli ambienti e dalla bellezza degli affreschi, che torn\u00f2 ad ammirarla nel 1946. La villa, costruita in et\u00e0 repubblicana ed ampliata nel I secolo d.C., presenta numerosi ambienti che si aprono intorno ad un grande criptoportico quadrangolare () aperto ad ovest con arcate sul giardino antistante. Probabilmente si trattava di un praedium rustico con la villa del dominus al centro e le casae dei servi e degli addicti tutt'intorno. La costruzione muraria \u00e8 costituita da un opus reticulatum in tufo locale. La villa \u00e8 quindi appartenuta quasi sicuramente ad una famiglia benestante ed era una vera e propria azienda agricola che usava la manodopera degli schiavi per produrre in particolare olio e vino. Inoltre il complesso di Sava presenta un'altra caratteristica peculiare delle ville rustiche che sorgevano nella Campania romana ovvero l'essere costruita nei pressi immediati di una via consolare per lo smaltimento delle derrate prodotte, l'antica via che da Salernum portava ad Abellinum. \nGli ambienti a pian terreno ed il criptoportico furono poi utilizzati in et\u00e0 paleocristiana come luogo di sepoltura, da qui l'appellativo \"catacombe\", altro termine con il quale \u00e8 nota la villa in questione. Nei secoli successivi fu adibita ad ossario alle famiglie nobili di Sava, i Gajano, i Campanile, gli Scalea. Nel corso del XV secolo furono costruiti gli altari (stuccati poi in epoca barocca) ed affrescate le pareti sovrastanti ad essi con pregevoli rappresentazioni della Vergine con Bambino, la SS. Trinit\u00e0, l'Ascensione, Santa Caterina d'Alessandria, San Michele Arcangelo, S. Leonardo in cui si scorge la data, il 1424. Tali affreschi, firmati e datati Giovanni da Fiesole 1424, costituiscono non solo un importantissimo patrimonio artistico, ma anche storico in quanto rappresentano le prime - e tra le pi\u00f9 importanti - forme artistiche di questo paese. Va detto che la villa ed i suoi preziosi affreschi non ricevono un trattamento adeguato, anzi sono poco controllati e necessitano di un tempestivo intervento di restauro. \nSuccessivamente, sui ruderi di questa villa, sorse una chiesa cristiana forse dedicata, fin dalla sua fondazione, a Sant'Agnese. Le prime notizie su di essa risalgono soltanto al 1309. La chiesa di S. Agnese presenta attualmente una navata unica, impegnando tutta la parte nord-ovest della villa.\nLa situazione attuale del sito \u00e8 precaria e la struttura pur costituendo un patrimonio importante per l'intera comunit\u00e0 \u00e8 poco controllata e curata.\nIl Convento della SS.ma Trinit\u00e0.\nIn questa frazione sorge su una collinetta che un tempo veniva chiamata \"Monticello\" il maestoso Convento della SS.ma Trinit\u00e0 che, secondo un'antica leggenda venne fondato dai primi seguaci di San Francesco nel 1212 anche se studi e ricerche l'hanno fatto risalire al '400. Il complesso \u00e8 il risultato di numerose trasformazioni eseguite dal XVI secolo fino ai giorni nostri. Dopo il terremoto del 1980, parte del Convento, che per lunghi anni ha ospitato la Scuola Media, \u00e8 stato usato come sede provvisoria del Comune di Baronissi.\nDi notevole interesse artistico \u00e8 la Chiesa della SS. Trinit\u00e0 che, nella sua struttura attuale risale al 1695, con le sue numerose opere di Michele Ricciardi, di Nicol\u00f2 Fumo, e della scuola di Andrea Sabatini, la splendida sacrestia, con gli armadi lignei del 1648, scolpiti ed intarsiati da Fra'Innocenzo da Francavilla, il chiostro quattrocentesco con altri affreschi del Ricciardi, la biblioteca, contenente un rilevante numero di incunaboli, cinquecentine e corali settecenteschi con splendide miniature del Fra'Bernardo da Rometta, il Museo dell'Opera del Convento, dove sono esposte altre notevoli opere pittoriche, tra cui un San Bernardino da Siena di Angelo Solimena, e scultoree, preziosi paramenti sacri, ed infine il refettorio antico con le \"Nozze di Cana\" del Ricciardi, affresco eseguito nel 1723.\nAttualmente il Convento \u00e8 sede della biblio-mediateca comunale \"Peppino Impastato\", nonch\u00e9 del F.R.A.C. (Fondo Regionale d'Arte Contemporanea), della Casa della Poesia (organizzazione che rivolge i propri interessi al campo della poesia, della letteratura e dell'editoria) e di una sala conferenze.\nManifestazioni Religiose e Civili.\nLa prima manifestazione ad inizio anno che si svolge a Sava \u00e8 quella del 21 gennaio, giorno in cui ricorre la solennit\u00e0 di S. Agnese Vergine e Martire che da secoli \u00e8 la patrona di Sava; i festeggiamenti prendono inizio la seconda domenica di gennaio, giorno in cui la venerata statua della santa viene intronizzata nel trono. Da l\u00ec la comunit\u00e0 festosa si prepara nove giorni prima con la novena, antica preghiera, in preparazione alla festa liturgica e al termine l'antico canto dell'inno alla Vergine scritto da un fedele del paese. Nei giorni della festa si svolgono varie manifestazioni civili sempre all'interno della Parrocchia. Al termine dei solenni festeggiamenti la comunit\u00e0 accompagna la reliquia di S. Agnese e la statua per le strade della parrocchia e la \"saluta\" per poi riportarla in processione nella seconda domenica di luglio nell'ambito dei festeggiamenti Compatronali in onore di Maria Ss.ma delle Grazie.\nNella seconda domenica di Luglio si tiene l'antica processione della \"Madonna delle Grazie\", figura molto venerata nell'intera Valle dell'Irno, la cui statua \u00e8 portata in processione per le strade del villaggio insieme alla Santa patrona del paese Sant'Agnese e a San Pietro (dal 2005). Per perenne devozione o per voto i fedeli percorrono la processione scalzi; essa dura quasi 5 ore e attraversa tutte le strade della comunit\u00e0 Savese. La festa ha inizio un mese prima dove, il 2 Luglio di ogni anno i fedeli accorrono in piazza Massimo Troisi (Vallone) per assistere al tradizionale rito dell'Alzata deQuadro, e per tutto il mese la piccola chiesetta sul monte rimane aperta per la venerazione e per la preparazione alla festa della Madonna delle Grazie. Dal 1995 inoltre la frazione \u00e8 sede del \"Baronissi Jazz Festival\", di una certa rilevanza, svolto in un anfiteatro di recente costruzione.\nNel mese di Settembre si festeggia Maria Ss.ma Addolorata in una cappella privata, anche qui c'\u00e8 molta devozione. Il popolo si prepara con la novena in parrocchia e il triduo in cappella, il 15 settembre la copia (accolta nell\u2019anno 2018) della statua (l\u2019originale \u00e8 stata rubata il 24 febbraio) viene portata in processione per il circondario della cappella.\nTutta Baronissi festeggia poi il 4 ottobre S.Francesco patrono della citt\u00e0. la statua si trova nel convento della Ss,ma Trinit\u00e0 situato in Sava. Alla festa il popolo si prepara con la novena e poi la processione per la Citt\u00e0.\nNel mese di dicembre, invece, la comunit\u00e0 festeggia la Madonna Immacolata. Forse, questa festa \u00e8 la pi\u00f9 antica di tutte. L'8 dicembre alle ore 5.30 della mattina, il simulacro della Madonna esce dalla chiesa e percorre tutte le strade del paese accompagnata dai fedeli che ricorrono. Da qui, inizia il Santo Natale.\nNove giorni prima del Natale, alle ore 7.30 c'\u00e8 l'antico rosario cantato, la S. Messa e la Novena. Il 24 dicembre, la suggestiva veglia con la nascita di Ges\u00f9 Bambino. Nell'ambito del natale, va di scena il Presepe Vivente che da anni si svolge presso la Villa Romana. Il giorno dell'epifania si conclude il Santo Natale con la processione del Ges\u00f9 Bambino sul piazzale della Chiesa e al termine il Bacio.\nCentro Polifunzionale.\nSituato in Via Pozzillo, \u00e8 stato inaugurato nel 2004 come Casa della Musica ed \u00e8 stato intitolato a Francesco Giordano, giovane musicista di Baronissi morto di leucemia l'anno prima. La casa della musica \u00e8 stata poi chiusa e ristrutturata per poi riaprire nel Gennaio 2020 come Centro Polifunzionale. Alla seconda cerimonia di inaugurazione ha partecipato la locale comunit\u00e0 Senegalese e diverse associazioni no profit locali e non, sotto la stessa organizzazione che ogni anno si occupa della locale fiera del fumetto, Irno Comix &amp; Games."}
{"id": "1184046", "revid": "767487", "url": "https://it.wikipedia.org/wiki?curid=1184046", "title": "Vita di Adamo ed Eva", "text": " \nLa Vita di Adamo ed Eva \u00e8 un apocrifo dell'Antico Testamento pervenutoci in greco e in altre versioni, forse su prototesto ebraico di origine giudaica. Risale alla fine del I secolo d.C. In passato era chiamato anche Rivelazione di Mos\u00e8 (o Apocalisse di Mos\u00e8), essendo tradizionalmente riferita a Mos\u00e8 la Genesi.\nDescrive la vita dei personaggi biblici di Adamo ed Eva dalla cacciata dall'Eden alla morte di entrambi. Il resoconto di Eva del peccato originale presenta notevoli aggiunte rispetto al racconto di Genesi (p.es. serpente con mani e piedi, albero come fico). "}
{"id": "1184049", "revid": "22475", "url": "https://it.wikipedia.org/wiki?curid=1184049", "title": "The History of The Lord of the Rings", "text": "The History of The Lord of the Rings (\"La storia de Il Signore degli Anelli\") \u00e8 un tomo di quattro volumi a cura di Christopher Tolkien, che documenta il processo di stesura de Il Signore degli Anelli, di J. R. R. Tolkien. I quattro volumi sono parte integrante della raccolta di scritti postumi \"The History of Middle-earth\", con numerazione dal 6 al 9.\nContenuto.\nI quattro volumi contenuti nel tomo sono:\nIn generale, i libri sono organizzati sulla falsariga dei capitoli effettivi de \"Il Signore degli Anelli\", con alcuni capitoli aggiuntivi che si soffermano sulle mappe della Terra di Mezzo o su particolari della narrazione (specialmente eventi che non hanno avuto luogo poich\u00e9 Tolkien scelse di far proseguire il romanzo in altre direzioni). Ogni capitolo comincia con una piccola introduzione redatta da Christopher Tolkien, seguita da una o pi\u00f9 versioni scartate del capitolo in questione, ampiamente discusse ogniqualvolta esse si discostino dal testo canonico.\nQuesta raccolta mostra in maniera esemplare il lavoro di revisione e rifinitura di J.R.R. Tolkien nonch\u00e9 il suo intero processo creativo.\nMentre la storia si mantiene sostanzialmente invariata, si riscontrano spesso grandi differenze nei personaggi. Aragorn, ad esempio, era inizialmente concepito per essere un Hobbit, ed indossava degli stivali di legno poich\u00e9 si era recato a Mordor ed era stato torturato. Il viaggio degli Hobbit verso est \u00e8 dovuto al fatto che, grazie a \"Lo Hobbit\", quella era l'unica parte della mappa gi\u00e0 disegnata. Il resto venne delineato man man che il racconto proseguiva.\n\u00c8 interessante notare l'enorme preoccupazione di Tolkien per questioni che nell'insieme del romanzo appaiono quasi insignificanti. \"The Return of the Shadow\" contiene numerosi scritti che testimoniano l'incertezza a proposito di personaggi minori e della linea temporale principale. Addentrandosi nel romanzo, con l'affermazione di una fine ideale nella mente di Tolkien, \"il Signore degli Anelli\" and\u00f2 sviluppandosi sempre pi\u00f9 linearmente, con meno varianti.\nPer questo motivo, le informazioni pi\u00f9 rilevanti si trovano nei primi capitoli, quando Frodo era 'Bingo' ed era accompagnato da Frodo e Odo. Barbalbero era inizialmente pensato per essere un nemico, mentre il cavallo incontrato dagli Hobbit poco dopo aver lasciato Casa Baggins doveva trasportare Gandalf. Inoltre Maggot cambi\u00f2 il suo ruolo varie volte. La maggior parte della relazione tra Aragorn e Arwen \u00e8 concepita solo alla fine del lavoro di rivisitazione.\nLa concezione originale del ritorno degli Hobbit nella Contea \u00e8 molto diversa da quella edita nel romanzo; infine risulter\u00e0 particolarmente interessante sapere che Tolkien scrisse un \"Epilogue\" (\"Epilogo\"), che avrebbe dovuto essere il capitolo finale della vicenda ma che fu poi tolto, nel quale anni dopo la distruzione dell'Anello, Sam, ormai anziano, legge l'intera storia ai figli.\nTre dei titoli di questi volumi di \"The History of Middle-earth\" sono anche stati usati come titoli per tre dei libri dell'edizione in sette volumi de \"Il Signore degli Anelli\": \"The Return of the Shadow\" per il primo libro, \"The Treason of Isengard\" per il terzo, \"The War of the Ring\" per il quinto."}
{"id": "1184053", "revid": "838137", "url": "https://it.wikipedia.org/wiki?curid=1184053", "title": "Adrien Gouffier de Boissy", "text": "Biografia.\nFiglio di Guillaume Gouffier, signore di Boissy (nella provincia di Poitou), e Philippe, figlia di Jean de Montmorency. Dopo aver ricevuto \"in commendam\" alcune abbazie, che gli assicuravano un lauto guadagno, Adrien Gouffier de Boissy fu nominato vescovo di Coutances il 15 aprile 1510. Il sovrano francese Francesco I chiese personalmente al Pontefice Leone X di investire Gouffier della porpora cardinalizia.\nCreato cardinale presbitero durante il concistoro del 14 dicembre 1515, ricevette il titolo dei Santi Marcellino e Pietro, che prefer\u00ec tuttavia cambiare con quello di Santa Balbina dopo l'8 novembre 1517. Dal 1519 ottenne anche l'arcidiocesi di Albi, che mantenne fino alla morte.\nMor\u00ec il 24 luglio 1523 nello \"ch\u00e2teau\" (\"castello\") di Villendren sur Indre, nei pressi di Issoudun. Secondo le sue ultime disposizioni, fu sepolto nella chiesa dell'abbazia di Bourgdeuil.\nGenealogia episcopale.\nLa genealogia episcopale \u00e8:"}
{"id": "1184060", "revid": "6923", "url": "https://it.wikipedia.org/wiki?curid=1184060", "title": "James Beattie", "text": "Carriera.\nGiocatore.\nClub.\nDopo aver passato le giovanili col Blackburn Rovers, debutta in prima squadra ma in due stagioni gioca solo 4 volte. Cos\u00ec, passa al Southampton, dove in sei stagioni realizza 68 gol in 204 presenze. Nel 2004 passa all'Everton, mentre nel 2007 si trasferisce allo Sheffield United. A gennaio 2009 si trasferisce in Premier League nello Stoke City.\nIl 13 agosto 2010 viene reso ufficiale il suo passaggio alla squadra scozzese dei . Nel gennaio 2011 passa in prestito al Blackpool fino ala fine della stagione. Terminato il prestito fa ritorno ai \"Gers\", ma il 31 agosto 2011 rescinde consensualmente il contratto che lo legava alla squadra di Glasgow. A novembre dello stesso anno fa ritorno allo Sheffield United. Nel 2012 si trasferisce all'Accrington Stanley, con il ruolo di allenatore-giocatore.\nIl 16 giugno 2015 entra nello staff tecnico di Garry Monk allo Swansea City.\nNazionale.\nIl suo debutto risale al febbraio 2003 nella partita Inghilterra-Australia (1-3).\nAllenatore.\nIl 13 maggio 2013 viene nominato allenatore del Accrington Stanley. Il 12 settembre 2014 risolve il contratto. Il 16 giugno 2015 diventa vice di Garry Monk allo Swansea City. Il 10 dicembre 2015 viene sollevato dall'incarico contestualmente all'esonero di Garry Monk. Il 1\u00ba luglio 2016 diviene vice di Garry Monk al Leeds."}
{"id": "1184065", "revid": "49409", "url": "https://it.wikipedia.org/wiki?curid=1184065", "title": "DMSO", "text": ""}
{"id": "1184066", "revid": "599013", "url": "https://it.wikipedia.org/wiki?curid=1184066", "title": "Frati francescani dell'Atonement", "text": "I Frati Francescani dell'Atonement (in latino \"Congregatio Fratrum Adunationis Tertii Regularis Ordinis Sancti Francisci\", in inglese \"Franciscan Friars of the Atonement\") sono un istituto religioso maschile di diritto pontificio: i membri di questa congregazione clericale pospongono al loro nome la sigla S.A. (\"Society of Atonement\").\nStoria.\nLa congregazione fu fondata il 7 ottobre 1898 a Graymoor, presso New York, dal pastore anglicano Lewis Thomas Wattson (1863-1940), desideroso di creare in seno alla Chiesa episcopaliana una comunit\u00e0 religiosa a imitazione del Terz'Ordine Regolare francescano.\nCome nome dell'istituto il fondatore scelse la parola inglese \"Atonement\", in italiano \"espiazione\", che scomposto in sillabe diventa \"at one ment\" (nel senso di unit\u00e0): scopo della congregazione, infatti, doveva essere quello di realizzare la piena comunione fra i Cristiani delle varie confessioni.\nNel 1908 Wattson istitu\u00ec la pratica dell'ottava di preghiera per l'unit\u00e0 dei cristiani e l'anno seguente si convert\u00ec al cattolicesimo. Papa Pio X benedisse la fraternit\u00e0 e le consent\u00ec di proseguire la sua missione all'interno della Chiesa cattolica: il 27 ottobre 1909 i francescani dell'Atonement vennero approvati come istituto di diritto diocesano del terz'ordine regolare francescano e vennero sottoposti all'autorit\u00e0 dell'arcivescovo di New York; il 25 luglio 1932 la congregazione venne aggregata all'Ordine dei Frati Minori.\nL'istituto ottenne il pontificio decreto di lode il 21 dicembre 1951 e venne approvato il 30 agosto 1960.\nAttivit\u00e0 e diffusione.\nI Frati Francescani dell'Atonement si dedicano alla promozione dello spirito ecumenico e a varie attivit\u00e0 sociali.\nSono presenti negli Stati Uniti d'America, in Canada, Regno Unito, Italia e Giappone; il moderatore supremo, che porta il titolo di Ministro Generale, risiede presso il convento di Sant'Onofrio al Gianicolo (Roma).\nNel 1968 essi fondarono il Centro Pro Unione, un ministero attivo nella promozione del dialogo ecumenico.\nAl 31 dicembre 2005, la congregazione contava 119 religiosi (dei quali 80 sacerdoti) in 22 case."}
{"id": "1184071", "revid": "4155", "url": "https://it.wikipedia.org/wiki?curid=1184071", "title": "Dee Jay Television", "text": ""}
{"id": "1184074", "revid": "406204", "url": "https://it.wikipedia.org/wiki?curid=1184074", "title": "Exeter College", "text": "L'Exeter College \u00e8 uno dei \"college\" che costituiscono l'Universit\u00e0 di Oxford, uno dei tre situati in \"Turl Street\". Fu fondato nel 1314. \u00c8 situato al centro della citt\u00e0 di Oxford, a poca distanza dai principali luoghi di frequentazione degli studenti: caff\u00e8, librerie, biblioteche, parchi, laboratori e fiumi. Tra i suoi membri pi\u00f9 illustri si annovera anche John Ronald Reuel Tolkien.\nStoria.\nSituata ancora nel luogo della fondazione, al centro di Oxford, l'Exeter College fu fondato nel 1314 da Walter Stapeldon of Devon, vescovo di Exeter e successivamente tesoriere di Edoardo II, concependola come scuola per l'educazione del clero. Durante il primo secolo era conosciuta come \"Stapeldon Hall\", ed era molto pi\u00f9 piccola dell'attuale, con solo tredici o quattordici studenti. Il college cominci\u00f2 a crescere nel XV secolo, iniziando ad offrire delle stanze agli studenti. Il motto della scuola \u00e8 \"Floreat Exon\", ossia \"Che Fiorisca Exeter\".\nNel XVI secolo delle donazioni da parte di Sir William Petre, un ex studente laureatosi a Exeter, aiutarono la scuola a trasformarsi e ad ampliarsi. Come conseguenza il college divent\u00f2 uno dei pi\u00f9 importanti dell'Universit\u00e0 di Oxford. L'odierno ingresso fu costruito nel 1618, mentre il resto del complesso fu ultimato entro il 1710, ad eccezione della vecchia Torre di Palmer, che risaliva al 1432. Nel XVIII secolo la scuola conobbe un periodo di crisi con conseguente flessione delle iscrizioni, una realt\u00e0 rispecchiata anche dagli altri college costituenti l'Universit\u00e0; ma grazie a delle riforme, attuate intorno agli anni '50 dell\u2019'800, si riusc\u00ec a fermare questo periodo di stagnazione.\nNegli stessi anni Exeter visse un periodo di fervente ingrandimento, con la comparsa di numerosi edifici di nuova costruzione progettati da Sir George Gilbert Scott, come ad esempio la Cappella (1854-60, ispirata alla Sainte-Chapelle di Parigi), la biblioteca nello stile del XIII secolo nel 1856, gli alloggi del Rettore in stile georgiano dal 1857, e Board Street nel 1856.\nIl collegio si espanse ancora nel XX secolo quando acquist\u00f2 nuove costruzioni, permettendogli di ospitare molti pi\u00f9 studenti. Fino al 1978 esso non permetteva la frequentazione alle donne, ma nel 1993 si guadagn\u00f2 il titolo di primo ex collegio maschile ad eleggere un Rettore donna, Marilyn Butler. Alla fine del suo mandato venne eletto nuovamente un Rettore donna, Frances Cairncross, ex curatrice del \"The Economist\"."}
{"id": "1184076", "revid": "827882", "url": "https://it.wikipedia.org/wiki?curid=1184076", "title": "Valle Grana", "text": "La Valle Grana (\"Val Gran-a\" in piemontese) \u00e8 una valle del Piemonte, i cui comuni afferiscono alla provincia di Cuneo e alla Unione Montana Valle Grana.\nGeografia.\nLa valle \u00e8 situata tra la valle Maira a nord e la valle Stura di Demonte a sud, non arriva al confine con la Francia. Si snoda per circa ventiquattro chilometri partendo da Caraglio, per arrivare fino al Colle Fauniera (2.481 mt.).\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nArte e cultura.\nSono presenti sul territorio della valle Grana alcune testimonianze artistiche di pregio e di valore assoluto. Il santuario di San Magno ospita nella sua cappella pi\u00f9 vecchia due cicli di affreschi davvero importanti: pi\u00f9 antichi quelli di Pietro da Saluzzo (fine del XIV secolo) e appena pi\u00f9 recenti quelli del Bottoneri realizzati nel '500.\nLe cappelle di San Sebastiano a Monterosso, di San Bernardo e San Mauro a Valgrana e la chiesa di San Giovanni a Caraglio sono affrescate in parte dallo stesso Pietro da Saluzzo.\nMerita una citazione la chiesa di Santa Maria della Valle, edificata nel 1018, che ospita al suo interno affreschi tardo gotici riemersi e restaurati a cavallo tra gli anni novanta e duemila. Questa chiesa \u00e8 fedele testimone del legame che da sempre caratterizza le valli occitane con la restante parte dell'Occitania.\nA Bernezzo da segnalare gli affreschi nella chiesa parrocchiale realizzati da Hans Clemer, pittore belga autore del capolavoro artistico ospitato nella parrocchiale di Elva.\nEconomia e produzioni tipiche.\nLa valle Grana \u00e8 la patria del famoso e rinomato formaggio Castelmagno, celebre ormai in tutto il mondo. Il formaggio, una delle DOP casearie del Piemonte, viene prodotto nei tre comuni pi\u00f9 alti della Valle: Monterosso Grana, Pradleves e Castelmagno appunto. Prodotto di tradizione millenaria, ha mantenuto anche nelle tecniche di produzione moderne gli aspetti che lo rendono diverso da tutte le altre produzioni. Particolarmente pregiato quello prodotto negli alpeggi sopra i mille metri di quota nella stagione estiva.\nParticolarmente vocata alle produzioni agricole di pregio la media e bassa valle ha orientato in gran parte la sua attivit\u00e0 verso le produzioni biologiche, proponendosi cos\u00ec come una realt\u00e0 di avanguardia nel settore, pur scontrandosi con la frammentazione fondiaria.\nCentri abitati.\nSalendo la valle si incontrano i seguenti comuni:"}
{"id": "1184078", "revid": "110157", "url": "https://it.wikipedia.org/wiki?curid=1184078", "title": "Comune di Rietavas", "text": "Il comune di Rietavas \u00e8 uno dei 60 comuni della Lituania, situato nella regione della Samogizia."}
{"id": "1184085", "revid": "767487", "url": "https://it.wikipedia.org/wiki?curid=1184085", "title": "Comune di Marijampol\u0117", "text": "Il comune di Marijampol\u0117 \u00e8 uno dei 60 comuni della Lituania, situata nella regione della Sudovia."}
{"id": "1184087", "revid": "36426", "url": "https://it.wikipedia.org/wiki?curid=1184087", "title": "Guerre Gotiche", "text": ""}
{"id": "1184090", "revid": "74801", "url": "https://it.wikipedia.org/wiki?curid=1184090", "title": "Principato di Anhalt-Bernburg", "text": "Il Principato di Anhalt-Bernburg fu uno stato del Sacro Romano Impero Germanico e successivamente compreso nei territori della Confederazione Germanica. Fu un territorio indipendente dal 1603 al 1863 quando venne annesso al Ducato di Anhalt.\nStoria.\nIl principato nacque nel 1252 come territorio del principato di Anhalt assieme ai territori di Anhalt-Aschersleben, Anhalt-Bernburg e Anhalt-Zerbst. Dalle origini sino al 1468 venne retto dai margravi di Anhalt-Bernburg, poi dagli Anhalt-Zerbst. Nel 1603 il territorio del margraviato di Anhalt-Zerbst venne suddiviso in Anhalt-Dessau, Anhalt-Bernburg dato al secondogenito Christian I (1603-1630), Anhalt-K\u00f6then, Anhalt-Pl\u00f6tzkau e Anhalt-Zerbst. Nel 1635 si procedette ad un'ulteriore suddivisione in Anhalt-Bernburg e Anhalt-Harzgerode che dur\u00f2 sino al 1709 quando i principati vennero riunificati. Il territorio si divise nuovamente nel 1718 nei margraviati di Anhalt-Bernburg e Anhalt-Bernburg-Schaumburg-Hoym sino al 1806 quando, divenuto ducato, Bernburg si riun\u00ec in un unico stato, completando il processo nel 1812 con l'estinzione del ramo cadetto. Nel 1847 vennero unificati l'Anhalt-K\u00f6then-Pl\u00f6tzkau con l'Anhalt-Bernburg. Nel 1863 la linea ereditaria dei Bernburg si estinse nella linea maschile con il duca Alessandro Carlo, che aveva governato con la moglie Federica Carolina duchessa di Holstein Sonderburg Gluecksburg; il ducato \u00e8 ereditato dalla linea di Anhalt-Dessau ed annesso il 19 agosto 1863."}
{"id": "1184100", "revid": "484362", "url": "https://it.wikipedia.org/wiki?curid=1184100", "title": "Audi Allroad Quattro", "text": "La Audi Allroad Quattro (a volte chiamata A6 Allroad, A6 Allroad Quattro o semplicemente Allroad) \u00e8 un'autovettura crossover SUV (avente interni da station wagon ma anche caratteristiche da SUV) prodotta in quattro generazioni dalla casa automobilistica tedesca Audi a partire dal 2000. Si tratta di una versione offroad della Audi A6 Avant (la versione station wagon della A6).\nPrima generazione.\nLa prima serie della Allroad era basata sulla versione Avant della seconda serie della A6, e ne riprendeva gli interni da station wagon. Era dotata di trazione integrale permanente \"quattro\", di una maggior altezza da terra con sospensioni pneumatiche adattive ad aria regolabili su quattro altezze fino a poter portare la distanza dal suolo della vettura a 185\u00a0mm, di vistose protezioni in plastica sulla carrozzeria, di un grosso scudo protettivo del sottoscocca e, in alcune versioni, delle marce ridotte. Si trattava quindi di un modello in grado di viaggiare su terreni accidentati, anche se comunque non ai livelli di un vero fuoristrada. Questa prima generazione non recava la sigla \"A6\" pur essendovi strettamente imparentata sul piano tecnico, per cui la casa di Ingolstadt non la incluse mai nella gamma \"A6\", ma venne considerata come un modello a parte, in ogni caso sempre ufficialmente presente nel listino Audi. Le concorrenti sul mercato della Allroad sono la Volvo XC70 (versione offroad della Volvo V70) e la Subaru Outback (derivata dalla Subaru Legacy). \nSeconda generazione.\nLa seconda serie della Allroad, chiamata quasi sempre A6 Allroad, in vendita dall'estate del 2006, \u00e8 basata sulla versione Avant della A6 terza serie, di cui ha seguito l'evoluzione come derivata. Mantiene caratteristiche abbastanza simili alla serie precedente, ma rispetto a quest'ultima ha un aspetto pi\u00f9 civile e un'impostazione comunque fuoristradistica ma anche pi\u00f9 stradale. La modifica pi\u00f9 evidente \u00e8 l'aggiunta nel frontale della grande e vistosa calandra stile single-frame cromata, comune ormai a tutti i nuovi modelli Audi.\nIl design si deve a Walter De Silva, e le dimensioni sono aumentate rispetto alla prima serie, raggiungendo i 4.934\u00a0cm di lunghezza, 1.862\u00a0cm di larghezza e 1.519\u00a0cm di altezza. Al contrario della precedente \"Allroad\", questa nuova generazione recava invece la sigla \"A6\" nella sua denominazione ufficiale, e cos\u00ec sarebbe stato anche per la successive generazioni di \"A6 Allroad\", cosicch\u00e8 da questa generazione in poi, la \"Allroad\" venne inclusa nella gamma \"A6\".\nMeccanica.\nAnche questa serie mantiene la trazione integrale permanente \"quattro\", ma perde le marce ridotte. Sono ancora presenti le sospensioni pneumatiche adattive ad aria, che possono essere alzate da terra di ulteriori 60\u00a0mm per portare la distanza dal suolo della vettura a 185\u00a0mm, comandate dal sofisticato sistema MMI.\nI motori, in comune con la A6, sono:\nTerza generazione.\nNei primi mesi del 2012 \u00e8 stata messa in commercio la terza serie della Allroad, chiamata anch'essa \"A6 Allroad\", basata sulla A6 Avant di quarta serie uscita un anno prima, che per\u00f2 non vede cambiamenti significativi nelle dimensioni. Gli interni sono gli stessi della A6 Avant tradizionale, come da sempre. La trazione \u00e8 ancora integrale permanente, e sono sempre presenti le sospensioni pneumatiche comandate elettronicamente, che consentono di portare la carrozzeria alla distanza dal suolo di 6 centimetri in pi\u00f9 rispetto alla A6 standard. I motori disponibili sono i pi\u00f9 potenti tra quelli disponibili sulla A6:\nIl cambio \u00e8 l'automatico sequenziale a 8 marce \"Tiptronic\" sulla 3.0 TDI da 313 CV, mentre sulle altre \u00e8 di serie il robotizzato a doppia frizione a 7 rapporti \"S Tronic\".\nQuarta generazione.\nLa quarta generazione della \"A6 Allroad\" viene lanciata nel luglio del 2019 sulla base meccanica della quinta generazione dell'Audi \"A6\", di cui riprende i caratteri stilistici, l'impostazione di tipo crossover e buona parte delle motorizzazioni, stavolta tutte microibride, cio\u00e8 dotate di un alternatore reversibile con funzione di generatore e di motorino di avviamento, in grado anche di spingere autonomamente la vettura a basse velocit\u00e0. La gamma motori prevede una sola unit\u00e0 a benzina, ossia un 3.0 turbo da 340 CV, e diversi motori diesel e pi\u00f9 precisamente un 2.0 da 204 CV e un 3.0 declinato in pi\u00f9 livelli di potenza (231, 286 e 349 CV). L'anno seguente al lancio, questi motori sono stati oggetto di aggiornamenti ed alcuni di essi hanno conosciuto alcune variazione nei dati prestazionali (il motore da 231 CV passa a 245 CV e il potente motore da 349 CV scende leggermente, fino a 344 CV). Le sospensioni sono sempre di tipo pneumatico e la trazione \u00e8 sempre integrale, ma quest'ultima porta una significativa novit\u00e0 in abbinamento al motore 2 litri diesel, per il quale viene prevista la trazione integrale inseribile a gestione elettronica, un sistema denominato \"quattro Ultra\"."}
{"id": "1184102", "revid": "1793900", "url": "https://it.wikipedia.org/wiki?curid=1184102", "title": "Comune distrettuale di \u0160iauliai", "text": "Il comune distrettuale di \u0160iauliai \u00e8 uno dei 60 comuni della Lituania, situato nella regione della Samogizia."}
{"id": "1184104", "revid": "767487", "url": "https://it.wikipedia.org/wiki?curid=1184104", "title": "Wonderland (film 2003)", "text": "Wonderland, distribuito anche come Wonderland - Massacro a Hollywood, \u00e8 un film del 2003 diretto da James Cox.\nIl film racconta la vera storia di cronaca nera degli omicidi di Wonderland Avenue, in cui fu coinvolto il porno attore John Holmes.\nTrama.\nNel 1981, in un appartamento in Wonderland Avenue a Los Angeles, vengono ritrovate quattro persone brutalmente assassinate, ritenute responsabili di una rapina ai danni di un potente gangster locale, Eddie Nash. Il caso suscit\u00f2 molto scalpore dopo il coinvolgimento del \"Re del Porno\" John Holmes, quando la sua carriera era in declino e, in balia della sua tossicodipendenza, viveva di espedienti e a contatto con il mondo del crimine."}
{"id": "1184106", "revid": "30909", "url": "https://it.wikipedia.org/wiki?curid=1184106", "title": "Iniettore-pompa", "text": ""}
{"id": "1184112", "revid": "339392", "url": "https://it.wikipedia.org/wiki?curid=1184112", "title": "Istituto Geografico Militare (Firenze)", "text": ""}
{"id": "1184124", "revid": "486946", "url": "https://it.wikipedia.org/wiki?curid=1184124", "title": "Museo archeologico di Bergamo", "text": ""}
{"id": "1184125", "revid": "599013", "url": "https://it.wikipedia.org/wiki?curid=1184125", "title": "Congregazione degli operai cristiani di San Giuseppe Calasanzio", "text": "La Congregazione degli Operai Cristiani di San Giuseppe Calasanzio (in latino \"Congregatio pro operariis christianis a Sancto Iosepho Calasanctio\", in tedesco \"Kalasantiner Kongregation\") \u00e8 un istituto religioso maschile di diritto pontificio: i membri di questa congregazione clericale, detti popolarmente Calasantini, pospongono al loro nome la sigla C.Op.\nStoria.\nLa congregazione venne fondata dal sacerdote austriaco Anton Maria Schwartz (1852\u20131929): direttore spirituale di un'associazione di quindici membri, sorta a Vienna nel 1882 per dare assistenza e un'educazione religiosa ai giovani operai, il 24 novembre 1889, con l'autorizzazione dell'arcivescovo di Vienna, diede inizio a una congregazione di sacerdoti che ne proseguisse l'opera.\nL'istituto ricevette il pontificio decreto di lode il 3 febbraio 1926 e venne approvato definitivamente dalla Santa Sede il 16 maggio 1939. Ai tre voti comuni a tutti i religiosi, i Calasantini aggiungono quello di lavorare a favore degli operai.\nIl fondatore \u00e8 stato beatificato a Vienna il 21 giugno 1998 da papa Giovanni Paolo II.\nAttivit\u00e0 e diffusione.\nIl fine dei Calasantini \u00e8 l'apostolato tra gli operai, soprattutto tra i pi\u00f9 giovani: organizzano incontri domenicali e oratori, si dedicano alle opere pastorali nelle fabbriche e all'insegnamento della religione nelle scuole professionali.\nSono presenti in Austria (a Vienna, in Bassa Austria, in Stiria) e Brasile (Nova Igua\u00e7u); la sede generalizia \u00e8 a Vienna.\nAl 31 dicembre 2005, la congregazione contava 40 religiosi (26 dei quali sacerdoti) in 8 case."}
{"id": "1184126", "revid": "339392", "url": "https://it.wikipedia.org/wiki?curid=1184126", "title": "Calasantini", "text": ""}
{"id": "1184128", "revid": "231580", "url": "https://it.wikipedia.org/wiki?curid=1184128", "title": "Comunit\u00e0 montana Valle Grana", "text": ""}
{"id": "1184136", "revid": "54476", "url": "https://it.wikipedia.org/wiki?curid=1184136", "title": "Golf dell'Ugolino", "text": "Il Golf dell'Ugolino si trova sulla via Chiantigiana, ed \u00e8 compreso nel territorio dei comuni di Bagno a Ripoli e di Impruneta.\nStoria.\nLa costruzione della \"casa della palla-mazza\" fu commissionata a Gherardo Bosio nel 1933 dall'azienda di Turismo, in un lotto situato in posizione baricentrica rispetto al terreno da gioco, progettato dagli specialisti inglesi Blandford e Gannon.\nI lavori, eseguiti dall'impresa Nervi e Bartoli, furono realizzati in breve tempo e l'edificio era gi\u00e0 perfettamente funzionante nella primavera del 1935.\nNella seconda met\u00e0 degli anni cinquanta esso \u00e8 stato ampliato nella porzione nord-ovest (realizzando al piano terra locali di servizio e tecnici, al piano primo le cucine ed al secondo una saletta) ed \u00e8 stata prolungata la copertura in cemento armato della loggia sul fronte principale.\nNel 1974 sono stati effettuati lavori di ristrutturazione al piano terra (realizzazione di un punto vendita negli ex locali di servizio) ed al piano secondo (controsoffittatura e climatizzazione).\nArchitettura.\nIl complesso \u00e8 situato alle pendici delle prime colline chiantigiane, a circa 15 chilometri dal centro di Firenze.\nEsterno.\nL'edificio \u00e8 immerso in un paesaggio artificiale caratterizzato dal morbido susseguirsi di collinette e radure, tipico dei campi di golf di ogni latitudine, costellato tuttavia di presenze vegetali, i filari di cipressi e le macchie di pini marittimi, profondamente legate al paesaggio toscano. L'impianto planimetrico e distributivo \u00e8 fortemente connesso alle visuali, fatto questo acuito dal sito su cui insiste l'edificio - una collinetta dominante sul circostante - ed all'orientamento (in particolare verso nord-est un asse visuale e di percorso collega l'edificio con i campi da tennis e con l'impianto della piscina) e si adatta perfettamente al notevole dislivello del lotto, condizione da cui il progettista ha tratto spunto per articolare la volumetria e ricavare accessi diversificati ai vari livelli.\nL'edificio presenta volumetria e planimetria articolate, sviluppate su due e tre piani fuori terra. Il volume \u00e8 caratterizzato da superfici pure, abilmente impaginate, in cui sono ritagliate ampie finestre e dalle quali risaltano le nitide geometrie di portici, logge e scale.\nFronte principale.\nIl fronte principale \u00e8 caratterizzato, al piano terra, da un ampio portico di accesso (bipartito asimmetricamente da un pilastro circolare, con all'interno l'obl\u00f2 della portineria), da luci singole e a nastro per spogliatoi e servizi e da una scala, avvolgente l'angolo nord-est, che conduce al piano superiore; al piano primo dalla fascia orizzontale del davanzale, che corre ininterrotta su tre fronti, e del balcone sul quale si aprono le ampie porte finestre panoramiche e su cui risaltano ritmicamente le travi della loggia pergola che animano la facciata di suggestivi giochi luminosi;\nSecondo piano.\nAl piano secondo dal ritmo regolare delle finestre rettangolari. Al piano primo, nell'angolo sud ovest e sul fronte occidentale, sono ricavate due logge - una per il t\u00e8 e una per l'accesso diretto al piano secondo - fronteggiate da scale che le collegano direttamente al terreno e contrappuntato da pilastri; la convessit\u00e0 di tali elementi determina sulla superficie omogenea delle facciate (alla stessa stregua della pergola sul fronte principale) profonde zone d'ombra.\nIl fronte nord-ovest, sul quale si affacciano i servizi e le cucine, risulta meno articolato rispetto agli altri ma contraddistinto anch'esso dalla calibrata geometria delle aperture.\nLe piante risultano diverse ai vari piani, data le differenti funzioni ad essi attribuite, ma generate tuttavia dalla medesima combinazione di moduli rettangolari; a tale riguardo va notato che l'articolazione progettata e realizzata da Bosio \u00e8 oggi lievemente variata a seguito dell'ampliamento su tutti i piani del fronte nord ovest, realizzato in assoluta sintonia con il preesistente, che ha sostituito l'originario sfalsamento con l'allineamento dei fronti.\nPiano terra.\nAl piano terra sono situati, in posizione centrale, la scala principale e la portineria e ai lati gli spogliatoi e i servizi; il piano primo \u00e8 caratterizzato da un unico grande vano, suddiviso in zona pranzo e soggiorno, dalle cui numerose aperture si godono magnifiche visuali sul paesaggio circostante; nell'angolo nord-ovest sono situate le cucine. Al piano secondo, in origine questo piano era occupato dagli appartamenti per il segretario ed il portiere, sono collocate le sale da gioco, da biliardo e della televisione, nonch\u00e9 alcuni uffici.\nAssai interessante il misurato gioco cromatico delle superfici e dei particolari: all'esterno sulle pareti, in intonaco color terra di Siena, si ritagliano gli infissi verde pallido e risaltano le strisce bianco-verdi dei tendaggi; all'interno il verde pallido degli infissi si combina perfettamente con l'avorio delle pareti e con il colore naturale del legno e il verde vivace del linoleum dei pavimenti.\nLa piscina.\nLa piscina propone una raffinata sintesi tra la \"mediterraneit\u00e0\" del linguaggio architettonico e la \"toscanit\u00e0\" del paesaggio vegetale, producendo un coinvolgente gioco di straniamento grazie all'abbagliante risalto delle razionali forme in intonaco bianco nel verde cupo del manto erboso e delle alberature. La vasca rettangolare (in piastrelle di ceramica di colori digradanti) \u00e8 collegata ad est, tramite percorsi in pietra artificiale, al sistema continuo della pergola a quattro campate, con pilastri circolari in cemento e travicelli in legno, e delle cabine con impianto a quarto di cerchio, contraddistinte ciascuna da piccoli obl\u00f2. Verso nord svettano le presenze verticali del trampolino e della piattaforma, in cemento fuso con scalini e corrimano in acciaio inossidabile, nella cui progettazione la consulenza di Nervi ebbe probabilmente un ruolo fondamentale.\nNonostante le varie trasformazioni effettuate negli anni, maggiori come l'ampliamento dei volumi o minori come la sostituzione degli arredi e degli apparecchi illuminanti, l'edificio mantiene ancora inalterato il proprio carattere, grazie soprattutto alla continua manutenzione effettuata sia sul fabbricato che sul terreno e paesaggio circostanti.\nFortuna critica.\nLa casa del Golf ha suscitato sin dalla sua costruzione estremo interesse sia in ambito internazionale (come dimostrano gli articoli su \"\"Architectural Review\" e \"L'architecture d'aujourd'hui\"\") che nazionale, suscitando sempre giudizi positivi: mentre Ponti (1935) ne loda i caratteri di abitabilit\u00e0 e la soluzione tipologica, in bilico tra casa di campagna e villa, Michelucci (1935) vi coglie una prova riuscita del vantaggio di orientarsi verso una semplicit\u00e0 logica piuttosto che ricercare la preziosit\u00e0 di materiali.\nIn tempi a noi pi\u00f9 vicini il giudizio non \u00e8 variato: mentre Koenig (1968) lo liquida con uno sbrigativo \"ottimo\", Cresti (1986) lo colloca nell'Olimpo dei tre migliori edifici dell'architettura fiorentina fra le due guerre (accanto alla stazione ed al cinema-teatro Rex), considerandolo il maggior risultato espressivo, grazie anche alla collaborazione di Nervi, dell'attivit\u00e0 dell'architetto Bosio."}
{"id": "1184139", "revid": "1573940", "url": "https://it.wikipedia.org/wiki?curid=1184139", "title": "K\u014dan (imperatore del Giappone)", "text": "Elencato nella lista tradizionale degli imperatori del Giappone, non gli \u00e8 assegnata alcuna data certa e come un \"imperatore leggendario\".\nNei testi storici del \"Kojiki\" e del \"Nihonshoki\" compare solo il suo nome e la sua genealogia. I giapponesi accettano tradizionalmente la sua esistenza storica, e una tomba \u00e8 a lui attribuita, ma nessuno studio contemporaneo supporta l'ipotesi che sia realmente esistito."}
{"id": "1184148", "revid": "123210210", "url": "https://it.wikipedia.org/wiki?curid=1184148", "title": "Frederick West", "text": "Noto come il mostro di Gloucester, fu protagonista di una delle pi\u00f9 efferate e macabre storie di cronaca nera nella Gran Bretagna del dopoguerra.\nTra il 1967 e il 1987, in parte anche con l'aiuto della sua seconda moglie Rosemary Letts (nata il 29 novembre 1953), uccise almeno 11 o 13 ragazze, molte delle quali nella stessa casa della coppia, al n. 25 di Cromwell Street a Gloucester. Si uccise, impiccandosi nella sua cella della prigione di Birmingham, mentre era ancora in attesa del processo a suo carico.\nBiografia.\nInfanzia.\nFrederick Walter Stephen West nacque il 29 settembre 1941 a Bickerton Cottage, Much Marcle, Herefordshire, da Walter Stephen West (5 luglio 1914 \u2013 28 marzo 1992) e Daisy Hannah Hill (20 maggio 1922 \u2013 6 febbraio 1968). La sua era una famiglia povera di contadini, numerosa e con una figura materna molto protettiva.\nNel 1946, la famiglia si trasfer\u00ec nel Moorcourt Cottage a Moorcourt Farm, dove il padre di Fred lavorava come mungitore di vacche e lavorante nei campi. Il cottage dove abitavano i West non aveva elettricit\u00e0 ed era riscaldato da un camino. La signora West ebbe otto figli, sei dei quali sopravvissero, ma Fred fu sempre il suo prediletto. All'et\u00e1 di 15 anni abbandon\u00f2 la scuola, nel dicembre 1956, per lavorare nella fattoria come manovale.\nFred dichiar\u00f2 di essere stato iniziato al sesso da sua madre a 12 anni, e da adolescente di aver praticato atti di zoofilia con vari animali della fattoria, e di avere preso dal padre la credenza che l'incesto fosse una cosa normale, dato che il genitore si accoppiava frequentemente con le sue sorelle. Il fratello minore di Fred, Doug, sment\u00ec in seguito queste dichiarazioni definendole \"fantasie partorite dalla mente malata di Fred\".\nNel giugno 1961, la sorella tredicenne di Fred, Kitty, disse alla madre che Fred la violentava dal dicembre scorso, e che l'aveva messa incinta. Arrestato nello stesso mese, Fred ammise candidamente alla polizia che molestava abitualmente le ragazzine e chiese agli agenti: \u00abPerch\u00e9, non lo fanno tutti?\u00bb. Fu sottoposto a processo il 9 novembre, ma Kitty si rifiut\u00f2 di testimoniare e il caso venne archiviato. Dopo questo episodio la sua famiglia lo ripudi\u00f2 e lo cacci\u00f2 di casa. Allora Fred and\u00f2 a vivere da sua zia Violet. Verso la met\u00e0 del 1962, si riconcili\u00f2 con la madre, ma le relazioni con gli altri familiari non furono mai pi\u00f9 le stesse.\nPrimo matrimonio.\nIl 17 novembre 1962 Fred si spos\u00f2 con Catherine (\"Rena\") Bernadette Costello, 21 anni. La ragazza era incinta di un autista di bus asiatico con il quale aveva avuto una precedente relazione. Inizialmente la coppia visse a casa della zia di Fred, poi si trasfer\u00ec a Coatbridge, dove Fred cominci\u00f2 a lavorare come gelataio ambulante. La figlia di Rena, Charmaine, nacque nel marzo 1963; e per nascondere la razza mista della bambina, Fred e Rena decisero di dire che l'avevano adottata. Poco tempo dopo, la famiglia si trasfer\u00ec a Savoy Street, Glasgow. Nel luglio 1964, Rena diede alla luce Anna Marie, figlia di Fred. In questo periodo iniziarono i maltrattamenti domestici da parte di Fred. In seguito la coppia fece amicizia con la sedicenne Anne McFall, che inizi\u00f2 a trascorrere molto tempo con i West. Presto Anne divenne l'amante di Fred. Quando Rena scopr\u00ec l'infedelt\u00e0 del marito, cominci\u00f2 a sua volta una relazione extraconiugale con un uomo di nome John McLachlan. Il 4 novembre 1965, Fred uccise accidentalmente un bambino investendolo con il suo furgoncino dei gelati a Glasgow. La faccenda non ebbe conseguenze penali, ma a causa dell'ostilit\u00e0 dell'ambiente dopo l'incidente, Fred decise di trasferirsi a Gloucester. Per sfuggire agli abusi domestici e alle crescenti richieste di prestazioni sessuali di carattere sadico alle quali Fred la sottoponeva, Rena decise di fuggire con McLachlan, il suo amante. Fred mantenne la custodia dei figli e minacci\u00f2 la moglie di ucciderla se mai si fosse rifatta viva in futuro.\nOmicidio di Anne McFall.\nNel luglio 1967, la McFall, all'epoca diciottenne ed incinta di un figlio di Fred, scomparve nel nulla. Non fu mai dichiarata ufficialmente persona scomparsa, ma il suo cadavere fatto a pezzi fu rinvenuto in un campo tra Much Marcle e Kempley nel giugno 1994. Fred inizialmente neg\u00f2 di aver ucciso la ragazza, ma confid\u00f2 a un visitatore in carcere dopo il suo arresto che l'aveva accoltellata a morte a seguito di una lite.\nIl mese successivo, Rena torn\u00f2 a vivere con Fred, e la coppia si trasfer\u00ec a Lake House Caravan Park. Inizialmente le cose sembrarono andare per il meglio, ma Rena lasci\u00f2 nuovamente il marito un anno dopo.\nRosemary Letts.\nFred West conobbe per la prima volta la giovane Rosemary Letts all'inizio del 1969, poco tempo dopo il suo quindicesimo compleanno. I due si incontrarono a una fermata dell'autobus per Cheltenham. Inizialmente, Rose non si mostr\u00f2 attratta dall'uomo, ma in seguito cedette alle sue lusinghe. Fred venne a sapere dalla ragazzina che, nonostante non avesse ancora mai avuto un fidanzato vero e proprio, era gi\u00e0 molto attiva sessualmente. Egli inoltre si accattiv\u00f2 ulteriormente le simpatie di Rose presentandosi come un padre di famiglia abbandonato dalla moglie fedifraga.\nDopo una settimana dal loro incontro, Rose lasci\u00f2 il suo impiego in un panificio per diventare la baby sitter di Charmaine e Anna Marie; su proposta di Fred che aveva bisogno di qualcuno che badasse alle due figlie in sua assenza. Svariati mesi dopo, Rose present\u00f2 Fred ai suoi genitori; il padre, Bill Letts, sofferente di schizofrenia e probabile molestatore della figlia, disapprov\u00f2 veementemente la relazione tra i due.\nIl giorno del suo sedicesimo compleanno, Rose torn\u00f2 a casa dei suoi genitori (all'epoca Fred stava scontando una pena in carcere di 30 giorni per debiti non pagati e furto). Quando Fred usc\u00ec di galera, Rose disse alla sua famiglia di essere incinta dell'uomo e che sarebbe andata a vivere con lui definitivamente.\nTre mesi dopo, la coppia trasloc\u00f2 a Midland Road, Gloucester. Il 17 ottobre 1970, Rose diede alla luce la prima figlia, Heather Ann. Due mesi dopo, Fred fu nuovamente incarcerato, questa volta per furto d'auto. Rimase in prigione fino al 24 giugno 1971.\nOmicidio di Charmaine West.\nSi ipotizza che Rose abbia ucciso Charmaine West poco tempo prima del rilascio di Fred dal carcere nel giugno 1971, per il suo desiderio di interrompere definitivamente i collegamenti con la madre di lei (Rena), prima moglie di West. Il 15 giugno, la donna port\u00f2 Charmaine, Anna Marie ed Heather a far visita a Fred in prigione, qualche giorno dopo la bambina spar\u00ec nel nulla. Rose spieg\u00f2 la sparizione di Charmaine dicendo agli estranei che era andata a stare con la madre Rena a Bristol; informando anche la scuola del suo trasferimento.\nIl corpo di Charmaine fu inizialmente stivato nella cantina dell'appartamento di Midland Road fino a quando Fred non fu rilasciato dalla prigione. Pi\u00f9 tardi lui stesso seppell\u00ec il corpo nel cortile vicino alla porta sul retro dell'appartamento e rimase irremovibile sul fatto di non aver smembrato il cadavere della figlioletta. Un'autopsia successiva sugger\u00ec che il corpo era stato reciso all'anca; questo danno potrebbe essere stato causato da lavori di costruzione condotti da Fred nel 1976. Diverse ossa - in particolare rotule, dita, ossa del polso, e ossa delle caviglie - mancavano dal suo scheletro, portando alla speculazione che le parti mancanti potessero essere state mantenute come ricordo da Fred (questa si rivel\u00f2 una scoperta distintiva in tutte le autopsie delle vittime riesumate nel 1994).\nOmicidio di Catherine \"Rena\" West.\nRena mantenne sporadici contatti con la famiglia dopo il suo secondo abbandono del marito, e la coppia alla fine si separ\u00f2 legalmente. Nel 1971 Rena comunic\u00f2 a Fred il desiderio di chiedere la custodia delle figlie. Questa fu l'ultima volta nella quale la donna fu vista viva. Si suppone che sia stata uccisa per strangolamento dallo stesso Fred. Quando il cadavere della donna venne rinvenuto, gli inquirenti si trovarono davanti un corpo smembrato e messo in varie buste di plastica, sepolto vicino a un albero a Letterbox Field.\nFred &amp; Rose.\nIl 29 gennaio 1972 Frederick West si spos\u00f2 in seconde nozze con Rosemary Letts, allora diciottenne. La cerimonia si svolse presso il Gloucester Register Office, dove Fred dichiar\u00f2 falsamente di essere scapolo sul certificato di matrimonio. Nessun familiare o amico venne invitato alla cerimonia. Svariati mesi dopo, con Rose incinta del secondo figlio, la coppia si trasfer\u00ec al numero 25 di Cromwell Street. Inizialmente, la casa di tre piani fu presa in affitto; ma in seguito Fred compr\u00f2 la casa per 7.000 sterline. Per compensare l'investimento, molte delle camere ai piani superiori furono convertite in stanze da letto per pensionanti, da affittarsi a studenti fuori sede. Il 1\u00ba giugno, Rose diede alla luce la seconda figlia, che fu chiamata Mae June.\nProstituzione.\nPoco tempo dopo la nascita della bambina, Rose inizi\u00f2 a esercitare la professione di prostituta ricevendo i clienti nelle camere ai piani superiori. Fred la incoraggi\u00f2 nell'iniziativa facendole mettere anche degli annunci sul giornale. In aggiunta alla prostituzione, Rose ebbe anche diverse occasionali storie di sesso con pensionanti di entrambi i sessi che soggiornavano a casa loro. Quando aveva una relazione sessuale con una donna, Rose incrementava gradualmente il suo livello di brutalit\u00e0 nel rapporto, sottoponendo la partner a pratiche sadomaso. Se la donna si rifiutava o esprimeva qualche timore, Rose si eccitava ancora di pi\u00f9.\nA molte di queste donne, risult\u00f2 presto chiaro che Rose e suo marito (che spesso partecipava agli incontri sessuali a tre) ricavassero particolare piacere nel sesso violento, sottoponendo le vittime a pratiche di sadismo. Fred possedeva un'ampia collezione di materiale pornografico estremo che includeva zoofilia, feticismo, bondage e pedofilia.\nRose gestiva le risorse finanziarie della famiglia. La stanza utilizzata da Rose per prostituirsi in casa fu soprannominata \"Rose's Room\", e alle pareti furono fatti vari buchi in modo che Fred potesse sbirciare gli incontri sessuali della moglie con i clienti.\nNel 1977, il padre di Rose e Fred aprirono insieme un bar chiamato \"The Green Lantern\", che presto and\u00f2 in fallimento. Quando Bill Letts scopr\u00ec che sua figlia Rose si prostituiva, invece di infuriarsi volle anche lui fare sesso con lei. Nel 1983, Rose era gi\u00e0 madre di otto figli, almeno tre dei quali avuti da clienti. Fred riconobbe questi figli come se fossero suoi.\nViolenze e abusi domestici.\nQuando ogni figlio della coppia raggiungeva i sette anni di et\u00e0, Fred e Rose assegnavano loro dei compiti giornalieri da svolgersi in casa; erano autorizzati a socializzare con altri bambini solo in presenza dei genitori, e venivano severamente puniti se trasgredivano le regole familiari. Le punizioni corporali venivano solitamente inflitte da Rose, solo occasionalmente dal padre. Una volta, la loro figlia Heather, insieme al fratello minore Stephen (nato nel 1973), scapparono di casa; ma entrambi ritornarono a Cromwell Street dopo qualche settimana e furono brutalmente picchiati. Tra il 1972 e il 1992, i figli dei West furono portati al pronto soccorso in 31 occasioni; ferite e lividi venivano motivati come conseguenza di incidenti domestici e non furono mai fatte segnalazioni ai servizi sociali.\nNel settembre 1972, i West portarono Anna Marie, 8 anni, nella cantina del 25 di Cromwell Street, dove la bambina fu spogliata, legata e stesa sopra un materasso dove venne violentata da Fred con l'attivo incoraggiamento di Rose. Dopo lo stupro, Rose spieg\u00f2 alla bambina: \u00abTutti lo fanno alle proprie figlie. \u00c8 compito del padre. Non preoccuparti, e non raccontare niente a nessuno\u00bb. Chiarendo che gli abusi sarebbero proseguiti in futuro, Fred e Rose minacciavano i figli di violente ripercussioni se avessero raccontato qualcosa in giro.\nOccasionalmente Rose abusava sessualmente lei stessa delle ragazzine, e provava grande piacere nel vederle mentre venivano violentate da Fred. Fin dall'eta di 13 anni, Fred e Rose costrinsero Anna Marie a prostituirsi in casa, dicendo ai clienti che la ragazza era sedicenne.\nHeather e Mae West divennero il fulcro delle attenzioni incestuose di Fred dopo che Anna Marie se ne and\u00f2 di casa nel 1979 a seguito di una severa punizione corporale inflittale da Rose pochi giorni dopo essere stata dimessa dall'ospedale per il trattamento di una gravidanza ectopica. La frequenza degli abusi nei confronti di Heather e Mae aument\u00f2 quando le due ragazze raggiunsero la pubert\u00e0. Fred giustificava le proprie azioni con la semplice spiegazione: \"Ti ho creato io; posso fare quello che voglio con te\". Egli inoltre dichiar\u00f2 pi\u00f9 volte la sua intenzione di ingravidare entrambe le figlie, e occasionalmente costringeva i propri figli a guardare materiale pornografico insieme a lui. In un'occasione Heather si lament\u00f2 degli abusi sessuali da parte del padre con la madre, ma Rose si limit\u00f2 a riderle in faccia.\nGli omicidi di Cromwell Street.\nNell'aprile 1973 la coppia commise il suo primo omicidio conosciuto. La vittima fu la diciannovenne Lynda Gough, con la quale Fred e Rose avevano fatto amicizia agli inizi del 1973. La ragazza faceva regolarmente visita ai West a Cromwell Street, ed ebbe due relazioni sentimentali con due dei pensionanti della casa. Il 19 aprile si trasfer\u00ec a Cromwell Street e non se ne seppe pi\u00f9 nulla. Quando anni dopo il suo corpo fatto a pezzi venne ritrovato sepolto dietro il garage, la mascella era interamente coperta da pesante nastro adesivo per silenziare le grida, e due piccoli tubicini erano stati inseriti nelle narici per permetterle di respirare durante le torture. Dal cadavere mancavano anche numerose ossa.\nTra il novembre 1973 e l'aprile 1975 altre cinque vittime furono torturate, stuprate e uccise nella cantina della casa dei West a Cromwell Street. La prima di queste, la quindicenne Carol Ann Cooper, venne rapita il 10 novembre 1973 mentre aspettava l'autobus a Warndon dopo aver passato la serata al cinema con il suo fidanzato. Fatta entrare con la forza nell'auto di Fred, fu imbavagliata e legata, portata a casa dei West, e uccisa in cantina dopo varie sevizie di natura sessuale. Nei successivi 17 mesi, ulteriori quattro vittime di et\u00e0 compresa tra i 15 e i 21 anni subirono lo stesso destino.\nDopo l'omicidio della diciottenne Juanita Mott nell'aprile 1975, Fred cementific\u00f2 il pavimento della cantina. Nel maggio 1978, Fred violent\u00f2 e uccise una pensionante di nome Shirley Robinson, 18 anni. La Robinson aveva preso in affitto una stanza dai West nell'aprile 1977, ed era in avanzato stato di gravidanza quando fu assassinata. Il suo corpo venne sepolto in giardino, smembrato e con il feto rimosso dal ventre. L'ultimo omicidio del quale si sia a conoscenza che Fred e Rose commisero a scopo sessuale, fu quello della sedicenne Alison Chambers, il 5 agosto 1979. Fuggita da una casa famiglia, la ragazza era stata assunta dai West come bambinaia. Fin\u00ec sepolta in giardino a Cromwell Street, vicino al muro esterno della stanza da bagno.\nArresto e indagini.\nIl 6 agosto del 1992, la polizia britannica diede inizio ad un'indagine a carico di West e di sua moglie Rosemary (come complice), accusando la coppia di stupro e crudelt\u00e0 infantile nei confronti dei propri figli. L'inchiesta era nata grazie alla testimonianza della madre di uno dei compagni di scuola dei bambini che, riportando una confidenza raccolta dal proprio figlio, raccont\u00f2 agli investigatori di essere a conoscenza di un episodio di stupro (dei West) nei confronti delle loro figlie. Le accuse contro la coppia caddero per\u00f2 nel vuoto quando, chiamati a giudizio il 7 giugno del 1993, i due principali testimoni rifiutarono di testimoniare.\nLa polizia continu\u00f2 comunque a investigare sulla coppia, spostando l'attenzione sulla strana scomparsa (dal 1987) di un'altra loro figlia, la sedicenne Heather, soprattutto dopo aver raccolto alcune dichiarazioni delle assistenti sociali riguardanti una frase pronunciata da uno dei fratelli della ragazza (\"Heather pu\u00f2 essere sepolta sotto il patio\"), ottenendo cos\u00ec un ulteriore mandato di perquisizione nel febbraio del 1994, che consentiva loro di scavare nel giardino posto nel retro dell'abitazione.\nGli scavi, che iniziarono il 24 febbraio 1994, portarono alla luce dei resti di ossa umane. Frederick West, che nel frattempo era stato tratto in arresto, dapprima confess\u00f2 (per poi ritrattare e poi di nuovo confessare) l'omicidio di sua figlia, negando per\u00f2 il coinvolgimento della moglie Rosemary che, difatti, non venne arrestata fino all'aprile del 1994. Dopo quella macabra scoperta gli scavi proseguirono portando al ritrovamento di altri corpi e, il 4 marzo, West ammise di aver commesso altri nove omicidi, compreso quello della sua prima moglie Catherine \"Rena\" Costello. Lo scheletro della figlia Heather (incinta di suo padre) e del figlio mai nato vennero ritrovati in giardino, mentre altri resti di due corpi vennero successivamente rinvenuti nei campi vicino al villaggio di Kempley.\nDopo la scoperta della \"casa degli orrori\", molte altre donne si fecero avanti raccontando di come i West le adescassero in macchina e di come poi venissero legate con il nastro adesivo, prima di essere violentate (spesso da lei per prima).\nFred e Rosemary vennero quindi accusati, rispettivamente, di 11 e 10 omicidi e portati davanti al magistrato di Gloucester, il 30 giugno 1994: erano state tutte uccise durante pratiche erotiche non consensuali o per evitare che raccontassero quanto avveniva nella casa; i loro corpi erano stati smembrati e sepolti nel giardino, oppure sotto la cucina. Le prove contro Rosemary, a differenza di suo marito, non vennero supportate da una sua confessione e, processata nell'ottobre del 1995, venne riconosciuta colpevole di tutti gli omicidi e condannata al carcere a vita.\nMorte.\nIl 1\u00ba gennaio del 1995, durante il periodo di custodia cautelare in attesa del processo, Fred West venne ritrovato morto impiccato nella sua cella della \"Winson Green Prison\", a Birmingham.\nNell'ottobre del 1996 la casa venne demolita ed il luogo trasformato in un percorso tra una via e quella adiacente. Ogni mattone ed ogni pezzo di legno venne distrutto per scoraggiare i cacciatori di souvenir.\nPossibili altre vittime.\nLa polizia \u00e8 fermamente convinta che i coniugi West siano responsabili di altri omicidi irrisolti. Si ipotizza che possano aver compiuto almeno altri dieci omicidi tra il 1971 e il 1979, sette dei quali per motivi sessuali. Ufficialmente, dopo la serie di uccisioni del 1973-1975, Fred e Rose non commisero altri crimini fino al 1978. Uccisero ancora nel 1979, per poi fermarsi per un periodo di otto anni fino a quando non uccisero la propria figlia Heather nel 1987. Le autorit\u00e0 non sono a conoscenza di ulteriori delitti dopo questa data.\nDurante gli interrogatori formali, Fred West confess\u00f2 di aver ucciso oltre 30 persone, indicando che c'erano altri 18 cadaveri di vittime non ancora note."}
{"id": "1184152", "revid": "363629", "url": "https://it.wikipedia.org/wiki?curid=1184152", "title": "Wild-card", "text": ""}
{"id": "1184156", "revid": "130040", "url": "https://it.wikipedia.org/wiki?curid=1184156", "title": "Odalrico I di Barcellona", "text": "Origine.\nNobile di origine franca, di cui non si hanno certezze sugli ascendenti:\nfiglio del conte Unroch (?-853) e di Engeltrude di Parigi, figlia di Begone di Tolosa e di Alpa\u00efs (?-852), figlia illegittima di Carlo Magno.\n&lt;br&gt;Unroch II \u00e8 citato come uno dei nobili Sassoni di Vestfalia che, nell'802, giurarono fedelta a Carlomagno e poi fu, sempre per l'imperatore, nell'806, tra i suoi missi dominici e, secondo la Vita Hludowici Imperatoris, fu tra i testimoni del testamento di Carlomagno dell'811 e nello stesso anno fu uno dei firmatari della pace con i Vichinghi. Nell'839 risulta conte di Ternois (nell'attuale dipartimento del Passo di Calais). In tarda et\u00e0 si ritir\u00f2 nell'Abbazia di San Bertino, dove era abate il terzo figlio Adalardo (ca.810-864) e dove mor\u00ec, nel novembre 853.\n&lt;br&gt;Suoi fratelli furono il marchese del Friuli (853-864) Eberardo (812-864), che sar\u00e0 il padre dell'imperatore Berengario del Friuli (850-924) ed il conte di Tolosa (816-835) e di Barcellona (832-835) Berengario il Saggio (?-835). Probabilmente suo padre era invece Unfrido d'Istria e della moglie Hitta (Hidda).\n&lt;br&gt;Siccome sua madre, Engeltrude, in prime nozze aveva sposato Il marchese d'Istria Unifredo (?-dopo l'808) conte di Argengau e Linzgau, alcuni sostengono che Odalrico di Barcellona fosse suo figlio.\nBiografia.\nDopo che il re d'Aquitania, Pipino II, tradito dal conte Sancho II di Guascogna, nell'852, fu consegnato a Carlo il Calvo e perse definitivamente il trono d'Aquitania, finalmente la pace fu ratificata mediante un trattato, Odalrico venne investito del titolo di conte di Barcellona e marchese di Gotia (o Settimania), sostituendo Alerano; infatti dal documento n\u00b0 LXXVI delle \"Histoire G\u00e9n\u00e9rale de Languedoc\", nell'852, Odalrico viene citato come conte di Gotia (\"Udulricus commis in villa Crispiano in territorio Narbonense\").\nDurante il suo governo dovette combattere contro al-Andalus, contro l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, ma partecip\u00f2 soprattutto alle lotte di successione del regno di Aquitania: verso la fine dell'853 e l'inizio dell'854, Ludovico II il Germanico, tramite suo figlio Ludovico il Giovane, cerc\u00f2 di appropriarsi dell'Aquitania, mediante trattative con la nobilt\u00e0. Nell'agosto 854, Carlo il Calvo reag\u00ec ed entr\u00f2 in Aquitania con Odalrico. Contemporaneamente l'ex re di Aquitania Pipino II, fugg\u00ec di prigione, attirando i nobili dalla sua parte, che abbandonarono Ludovico il Giovane. Ma poco dopo i nobili abbandonarono Pipino e si sottomisero a Carlo il Calvo, che a Limoges, nell'855 incoron\u00f2 nuovo re d'Aquitania suo figlio Carlo il Bambino, a cui molto probabilmente intervenne anche Oldarico.Nel documento n\u00b0 LXXVIII delle \"Histoire G\u00e9n\u00e9rale de Languedoc\", nell'854, il re dei Franchi occidentali, Carlo il Calvo lo definisce il nostro diletto marchese Oldarico (\"marchionis nostri Odalrici\")\"[174]. \nNell'856 l'emiro Muhammad I, riconciliato con Musa ben Musa dei Banu Qasi, organizz\u00f2 una spedizione contro la contea di Barcellona, che port\u00f2 alla distruzione di diversi castelli e la perdita del castello di \"Tarrasa\"; la fiducia di Carlo il Calvo in Odalrico, venne meno.\nNell'857, la nobilt\u00e0 appoggi\u00f2 nuovamente Pipino II, che nel frattempo si era alleato coni Vichinghi; forse anche Oldarico si un\u00ec ai ribelli con i maggiori feudatari di Neustria, per cui all'inizio dell'858, o forse prima, fu destituito e rimpiazzato con Unifredo. Il 21 marzo 859, giur\u00f2 nuovamente fedelt\u00e0 a Carlo il Calvo, ma inutilmente.\nLudovico il Germanico gli aveva concesso le contee di Argengau e Linzgau, come viene confermato dal documento n\u00b0 83 del \"Diplomatum Regum Germaniae ex stirpe Karolinorum, tomus I\", datato 15 maggio 857.\nNon si conoscono n\u00e9 la data n\u00e9 il luogo della sua morte. Comunque, in due documenti dello \"Spicilegium II\" viene citato il conte Odalrico, nelle \"Historia Ecclesi\u00e6 Cisoniensis\", per il testamento di Eberardo del Friuli e per una donazione successiva alla sua morte, per cui \u00e8 ancora vivo nell'866.\nDiscendenza.\nDi Odalrico non si conosce n\u00e9 il nome della moglie n\u00e9 alcuna discendenza."}
{"id": "1184158", "revid": "729019", "url": "https://it.wikipedia.org/wiki?curid=1184158", "title": "Castello di Punta Ala", "text": "Il castello di Punta Ala, noto anche come torre di Troia Nuova, si trova alla sommit\u00e0 del promontorio che domina, da sud-est, l'omonima localit\u00e0 del comune di Castiglione della Pescaia.\nStoria.\nLa fortificazione fu fatta costruire attorno alla met\u00e0 del Cinquecento, tra il 1562 e il 1563, da Cosimo I de' Medici per difendere il tratto costiero del Granducato di Toscana da eventuali minacce via mare. Il complesso difensivo sorse come torre, e fu all'epoca chiamata torre di Troia Nuova per distinguerla dalla vicina torre di Troia Vecchia che si trovava sull'isolotto dello Sparviero situato di fronte alla linea di costa.\nLa costruzione si trovava non lontano dal confine con il Principato di Piombino, nella cui giurisdizione rientrava, invece, la vicina torre Hidalgo e la medesima torre degli Appiani sull'isolotto dello Sparviero, situato proprio di fronte a questo tratto di costa.\nNel 1707 vi fu costruita la cappella di Sant'Antonio.\nL'edificio venne ristrutturato profondamente dai Lorena nella seconda met\u00e0 del Settecento: nel 1788 il complesso difensivo assunse l'attuale aspetto di castello che lo contraddistingue.\nNel corso del secolo successivo la fortificazione costiera fu trasformata in abitazione privata e, nel 1932, divenne la residenza di Italo Balbo.\nIl castello sorge su un baluardo poligonale racchiuso da cortine murarie. Il complesso si sviluppa lungo una planimetria ad U, sulla quale si articola il corpo di fabbrica principale disposto su due livelli, con un possente basamento a scarpa in pietra con bugne angolari. Il corpo di fabbrica principale, sviluppandosi ad U, si articola attorno alla torre centrale a sezione quadrata, che costituisce la primitiva struttura difensiva costiera.\nLa torre presenta un'altezza maggiore rispetto al rimanente complesso, con il portale d'ingresso rettangolare architravato e modanato che si apre al piano rialzato ed \u00e8 preceduto da una lunga e caratteristica rampa di scale esterna, che originariamente culminava con un ponte levatoio di sicurezza. La parte alta della torre, che originariamente presentava una merlatura sommitale che delimitava un ballatoio coperto da un tetto a quattro fornici, \u00e8 stata modificata durante i lavori di ristrutturazione del primo Novecento, quando venne realizzata una terrazza al posto dell'originario ballatoio, che \u00e8 rimasta delimitata esternamente dai alcuni merli sommitali modificati.\nDal castello era possibile comunicare con la torre Hidalgo a nord-ovest, con la torre di Cala Galera a sud-est e con la torre degli Appiani sull'isolotto dello Sparviero, tutte quante ancora oggi ben visibili dalla sommit\u00e0 della torre."}
{"id": "1184164", "revid": "126000255", "url": "https://it.wikipedia.org/wiki?curid=1184164", "title": "Benelli M4 Super 90", "text": "Il Benelli M4 Super 90, \u00e8 un fucile a canna liscia semiautomatico a presa di gas italiano prodotto dalla Benelli Armi, noto anche come M1014 Combat Shotgun (FF. AA. statunitensi) o L128A1 (FF. AA. britanniche). I primi prototipi erano denominati XM1014.\nCaratteristiche tecniche.\nSpara cartucce calibro 12 di tutti i tipi, dalle classiche a pallini e pallettoni a quelle slug, a quelle non letali o lacrimogene, sia a carica normale che magnum in modalit\u00e0 semi automatica a recupero di gas (presa di gas autoregolata brevetto Benelli per sparare in tutte le condizioni).\nEssendo un fucile a canna liscia, la sua portata \u00e8 abbastanza ridotta; infatti \u00e8 difficile colpire efficacemente un bersaglio a pi\u00f9 di 30-40 metri di distanza, poich\u00e9, allargandosi la rosata, pu\u00f2 succedere che nessuno o pochi pallettoni colpiscano il bersaglio. Con cartucce a palla singola il tiro utile pu\u00f2 raggiungere i 100 m e oltre.\nLa sua lunghezza \u00e8 di 88\u2013101\u00a0cm e il peso \u00e8 di 3,82\u00a0kg; come l'M16 e l'M4 ha parti in materiale polimerico per renderlo leggero ma resistente. Caratteristica unica di questo fucile \u00e8 la possibilit\u00e0 di effettuarne lo smontaggio quasi completo utilizzando il chiavistello d'armamento come utensile.\nIl serbatoio pu\u00f2 contenere 6 cartucce (sia normali che magnum) che aggiunte a quella in canna danno un'autonomia di fuoco di 7 colpi.\nDesign.\nL'M4 Super 90 \u00e8 stato il primo fucile a canna liscia a sottrazione di gas prodotto dalla Benelli ed \u00e8 anche uno dei pochi progettati espressamente per l'uso militare.\nIl funzionamento si basa su un metodo interamente nuovo chiamato 'Argo' (Auto regulating gas operated).\nIl sistema usa due pistoni a pulizia automatica, di acciaio inossidabile, posizionati appena davanti all'alloggiamento. Ci\u00f2 permette di far funzionare l'otturatore rotante ed eliminare l'esigenza di meccanismi complessi presenti in sistemi precedenti.\nIl fucile regola automaticamente per la variazione di potenza e lunghezza, in base alle cartucce. Pu\u00f2 camerare cartucce da 70 a 76\u00a0mm di livelli di potenza differenti senza alcuna modifica dell'operatore ed in combinazione.\nUtilizzo.\nI principali utilizzatori sono: le forze speciali italiane (9\u00ba Reggimento d'assalto paracadutisti \"Col Moschin, 4\u00ba Reggimento alpini paracadutisti, 185\u00ba Reggimento paracadutisti ricognizione acquisizione obiettivi \"Folgore\", 1\u00ba Reggimento carabinieri paracadutisti \"Tuscania\") tutte le branche dell'esercito statunitense (Joint service combat shotgun), le forze armate britanniche e vari altri eserciti del mondo. Spesso \u00e8 usato per sfondare le porte o per sedare le risse con l'uso di proiettili in gomma."}
{"id": "1184168", "revid": "1705737", "url": "https://it.wikipedia.org/wiki?curid=1184168", "title": "Parco nazionale di Mammoth Cave", "text": "Il parco nazionale di Mammoth Cave \u00e8 un'area naturale protetta del Kentucky che racchiude al suo interno le Mammoth Cave, il pi\u00f9 lungo sistema di grotte del mondo. A volte il sistema viene chiamato Flint-Mammoth-Toohey-Eudora-Joppa-Jim Lee Ridge Cave System, dal nome delle colline sotto cui si trova.\nL'area venne dichiarata parco nazionale il 1\u00ba luglio 1941. Divenne patrimonio dell'umanit\u00e0 il 27 ottobre 1981, e riserva della biosfera il 26 settembre 1990. I 214\u00a0km\u00b2 del parco si trovano nella contea di Edmonson, in Kentucky, con piccole zone che si estendono ad est nella contea di Hart e in quella di Barren. \u00c8 centrato attorno al Green River ed al suo affluente Nolin River, che si congiunge al Green River all'interno del parco. Il Green River ha una diga sul confine occidentale del parco, ed il fiume scorre libero solo in una piccola parte della met\u00e0 orientale del parco.\nOgni anno il parco \u00e8 visitato da quasi due milioni di persone.\nIl labirinto di calcare.\nLe Mammoth Cave si sono sviluppate tra i giacimenti di calcare ed arenaria del Mississippiano, rendendo il sistema incredibilmente stabile. Comprende pi\u00f9 di 591 chilometri di passaggi; nuove esplorazioni portano alla luce numerosi nuovi chilometri ogni anno.\nLo strato superiore d'arenaria \u00e8 conosciuto come Big Clifty Sandstone: il calcare, unito all'arenaria, ha permesso la nascita di cunicoli cos\u00ec stretti da non essere percorribili. Questi particolari cunicoli sono pi\u00f9 comuni negli strati superiori, e spesso emergono dai fianchi delle sovrastanti colline. L'acqua che sgorga in superficie corre brevemente lungo i pendii per poi tornare nel sottosuolo, e formare uno strato d'acqua tra l'arenaria ed il calcare. \u00c8 in questi strati di profondo calcare che si sono formate le caverne accessibili agli speleologi.\nGli strati calcarei delle colonne stratigrafiche che si trovano sotto al Big Clifty, in ordine crescente di profondit\u00e0, sono la Girkin Formation, la Ste. Genevieve Limestone e la St. Louis Limestone. Ad esempio, il passaggio dell'enorme grotta principale visibile durante il giro storico, si trova sotto al Girkin e sopra al St. Genevieve.\nOgnuno degli strati principali di calcare \u00e8 diviso a sua volta in unit\u00e0 e sottounit\u00e0. Uno dei campi di ricerca riguarda la correlazione tra stratigrafia e rilievi topografici. Questo rende possibile la produzione di mappe tridimensionali che ritraggono i contorni dei singoli strati, senza la necessit\u00e0 di noiosi esami ed estrazione di campioni di roccia.\nLo strato superiore d'arenaria \u00e8 abbastanza duro da rendere difficoltoso il passaggio dell'acqua: alcune eccezioni sono le fenditure verticali. Questo ruolo protettivo ha permesso la creazione di numerosi cunicoli secchi, senza stalattiti, stalagmiti o altre formazioni che richiedano un flusso continuo d'acqua od un semplice sgocciolio.\nLo strato d'arenaria \u00e8 stato eroso ed \u00e8 quasi scomparso in alcune aree del parco, ad esempio nella stanza delle Cascate Niagara Congelate. Il \"contatto\" tra calcare ed arenaria pu\u00f2 essere osservato attraverso escursioni dal fondo delle vallate verso la cima delle colline: tipicamente, avvicinandosi all'apice, l'affioramento di rocce esposte mostra chiaramente il confine tra lo strato di calcare e quello superiore d'arenaria. I pochi blocchi d'arenaria che si trovano sotto a questo livello sono dovuti a piccole frane e smottamenti.\nIn fondo ad una valle della regione meridionale si \u00e8 sviluppata una dolina carsica chiamata \"Cedar Sink\", la quale mostra un piccolo fiume che entra da un lato per sparire nel sottosuolo nell'altro lato.\nMammoth Cave \u00e8 l'habitat naturale dei gamberetti delle caverne del Kentucky, un tipo di gamberetto albino considerato a rischio estinzione.\nTurismo.\nIl National Park Service offre numerosi giri turistici ai visitatori. Molte delle principali attrazioni delle grotte, come Grand Avenue, Frozen Niagara, e Fat Man's Misery, possono essere osservate grazie a visite da una a sei ore di durata. Due percorsi, accessibili solo grazie alle lampada a paraffina, sono ottimi percorsi in alternativa a quelli illuminati con la corrente elettrica. Sono disponibili anche visite \"selvagge\" in cunicoli fangosi o polverosi, con la necessit\u00e0 di muoversi carponi.\nLe guide hanno talmente tanto materiale da proporre ai turisti che, per una conoscenza completa del luogo, bisognerebbe percorrerle pi\u00f9 di una volta. La tradizione delle guide si fa risalire al primo periodo successivo alla Guerra del 1812, grazie all'opera di Stephen Bishop.\nL'Echo River Tour, una delle attrazioni pi\u00f9 famose del parco, permetteva ai visitatori di esplorare le grotte a bordo di una barca su un fiume sotterraneo. Questo tour venne sospeso per ragioni logistiche ed ambientali all'inizio degli anni novanta.\nChi fosse interessato potrebbe unirsi ad un gruppo di ricerca sponsorizzato da Earthwatch.org che si propone di studiare la storia delle Mammoth Cave. Comunque, a causa delle regole del parco, questo progetto \u00e8 disponibile per i soli cittadini statunitensi.\nI sovrintendenti del parco.\nLa lista \u00e8 incompleta.\nStoria.\nLa storia degli uomini a Mammoth Cave \u00e8 molto antica, ed inizia seimila anni fa. La storia non \u00e8 ancora chiara, e non coinvolge solo l'esplorazione umana delle grotte, ma anche vita e cultura che si \u00e8 sviluppata nelle regioni circostanti. La relazione tra le persone e l'ambiente \u00e8 sempre bidirezionale, e perfettamente simboleggiata dalla regione di Mammoth Cave.\nPreistoria.\nA Mammoth Cave si ricordano numerosi gruppi di nativi americani, ed altri nelle regioni limitrofe, sia nel diciannovesimo sia nel ventesimo secolo, dal lontano 1813 (la \"Short Cave Mummy\"). Molte delle mummie ritrovate mostrano l'intenzione di una sepoltura, con ampie prove di pratiche funerarie pre-Colombiane.\nUn'eccezione ai propositi di sepoltura fu scoperta quando nel 1935 fu scoperto un adulto da Grover Campbell e Lyman Cutliff sotto un grosso masso. I resti vennero chiamati \"Lost John\" e furono esibiti al pubblico nel 1970, quando vennero sepolti in un luogo segreto delle Mammoth Cave per rispetto ai nativi americani che ancora vivono nella zona.\nLe ricerche iniziarono negli anni cinquanta sotto la supervisione del Dr. Patty Jo Watson della Washington University di St. Louis e permisero di studiare la vita delle antiche popolazioni che esplorarono e sfruttarono le grotte della regione. Grazie alle costanti condizioni ambientali, i resti del cibo ritrovati hanno permesso al professore di utilizzare il metodo del carbonio-14 per datare le popolazioni e, allo stesso tempo, gli permise di determinare l'importanza di vegetali e carne nella dieta delle popolazioni che si sono susseguite per migliaia d'anni. Lo studio determin\u00f2 la transizione dalla caccia e raccolta fino ad artigianato ed agricoltura.\nUn'altra tecnica usata negli studi fu la cosiddetta \"archeologia sperimentale\", altra innovazione del Dr. Watson, secondo la quale esploratori moderni vengono mandati nelle grotte con le stesse attrezzature a disposizione delle antiche culture. L'obiettivo di questa tecnica \u00e8 l'apprendimento delle difficolt\u00e0 affrontate dalle vecchie culture.\nGli antichi resti umani e gli artefatti trovati nelle grotte sono protetti da numerose leggi statali e federali.\nLa pi\u00f9 antica storia conosciuta.\nSecondo la leggenda il primo europeo a scoprire le grotte fu John Houchins, nel 1797. Durante una battuta di caccia, Houchin insegu\u00ec un orso ferito attraverso l'entrata di una caverna nei pressi del Green River. Un'altra versione della storia \u00e8 quella scritta da Brucker e Watson, \"The Longest Cave\", secondo la quale la grotta era gi\u00e0 conosciuta prima di quell'episodio.\nIl terreno contenente l'entrata storica fu il primo esplorato e registrato nel 1798 da Valentine Simons. Simons inizi\u00f2 ad esplorare le Mammoth Cave a causa dei giacimenti di nitrato di potassio. Il nitrato di calcio (Ca(NO3)2) depositato sotto forma di guano di pipistrello venne preso e convertito attraverso la metatesi con il potash (carbonato di potassio, formula minima K2CO3) per produrre nitrato di potassio (KNO3) o nitrato di potassio, uno degli ingredienti della polvere nera.\nDiciannovesimo secolo.\nInsieme a Valentine Simon, altre persone cercarono di sfruttare il terreno durante la guerra del 1812, quando il nitrato di potassio delle Mammoth Cave divenne importante a causa dell'embargo imposto dai britannici ai porti statunitensi. Il blocco prosciug\u00f2 le riserve nazionali di nitrato di potassio e, quindi, della polvere da sparo. Come risultato il costo della polvere crebbe, e l'estrazione del materiale divenne particolarmente remunerativa.\nNel luglio 1812 le grotte passarono di propriet\u00e0 da Simon ed altri proprietari a Charles Wilkins ed a un investitore di Philadelphia di nome Hyman Gratz. Ben presto lo sfruttamento divenne industriale, al fine di reperire la maggior quantit\u00e0 possibile di nitrato di calcio.\nIl passaggio di propriet\u00e0 cost\u00f2 ben 10.000 dollari (cifra enorme per il tempo). Dopo la fine della guerra il prezzo croll\u00f2, i lavori vennero interrotti e le grotte divennero un centro turistico di minore importanza, incentrato sulla mummia dei nativi americani rinvenuta l\u00ec vicino.\nAlla morte di Wilkins, gli eredi vendettero la propriet\u00e0 a Gratz. Nella primavera del 1838 la grotta pass\u00f2 nelle mani di Franklin Gorin, il quale intendeva trasformarla in un'attrazione turistica. Gorkin era un commerciante di schiavi, ed utilizz\u00f2 i propri schiavi come guide turistiche. Uno di questi schiavi si distinse in modo particolare per le scoperte che fece, e divenne una delle figure mitiche nella storia di queste caverne.\nStephen Bishop, schiavo afroamericano e guida nelle caverne negli anni 1840 e 1850, fu uno dei primi a disegnare una dettagliata mappa delle grotte, e diede il nome a molte delle attrazioni presenti.\nStephen Bishop conobbe le Mammoth Cave nel 1838 grazie a Franklin Gorin. Gorin scrisse, dopo la morte di Bishop:\nNel 1839 il Dr. John Croghan di Louisville acquist\u00f2 la propriet\u00e0 di Mammoth Cave, compresi Bishop e gli altri schiavi che vi lavoravano. Croghan si ammal\u00f2 ben presto di tubercolosi e venne ricoverato presso il locale ospedale. Una vasta epidemia alla fine colp\u00ec anche Bishop e Croghan.\nPer tutto il diciannovesimo secolo la fama delle Mammoth Cave crebbe talmente da farle diventare un'attrazione internazionale.\nNello stesso periodo le grotte attrassero l'attenzione di alcuni scrittori come Ralph Waldo Emerson, che le visit\u00f2 nel 1850 e ne parl\u00f2 estesamente all'inizio del suo noto saggio \"Illusioni\" (1860), Robert Montgomery Bird, il reverendo Robert Davidson, il reverendo Horace Martin, Alexander Clark Bullitt, Nathaniel Parker Willis (che le visit\u00f2 nel giugno 1852), Bayard Taylor (nel maggio 1855), Dr. William Stump Forwood (nella primavera del 1867), il naturalista John Muir (inizio settembre 1867), il reverendo Horace Carter Hovey ed altri.\nCome risultato della notoriet\u00e0 del luogo, anche altre celebrit\u00e0 le vollero visitare. Tra questi si possono ricordare l'attore Edwin Booth, la cantante Jenny Lind (che le visit\u00f2 il 5 aprile 1851) ed il violinista Ole Bull.\nI primi anni del ventesimo secolo: La guerra delle grotte del Kentucky.\nLa difficolt\u00e0 di svolgere un'attivit\u00e0 agricola a causa del terreno povero sugger\u00ec ai proprietari delle piccole grotte vicine a studiarne uno sfruttamento commerciale, soprattutto in seguito alla fortuna ottenuta dalla grotta principale. La \"Guerra delle grotte del Kentucky\" fu un periodo di competizione che coinvolse i locali proprietari di grotte nella caccia ai soldi dei turisti. Vennero usati trucchi di ogni genere per attirare i turisti verso le proprie grotte, non mostrandogli quelle principali. Vennero aggiunti falsi segnali stradali. Una tipica strategia nei primi giorni dei viaggi in automobile consisteva nel salire sulle auto dei turisti e, dopo avergli annunciato la chiusura delle Mammoth Cave, li guidavano verso le proprie.\nNel 1906 le Mammoth Cave divennero accessibili in barca grazie alla costruzione di una piccola diga presso Brownsville, nel Kentucky. La costruzione di questa diga ha avuto un impatto di lungo termine sul biota della grotta. La costruzione della diga ebbe conseguenze anche sulla storia futura delle esplorazioni.\nNel 1908 Max Kaemper, un giovane ingegnere minerario tedesco, arriv\u00f2 da New York. Kaemper si era appena laureato presso un college scientifico, e la sua famiglia gli regal\u00f2 il viaggio come regalo di laurea. La sua prima idea era di passare due settimane presso le Mammoth Cave, in realt\u00e0 Kamper vi pass\u00f2 molti mesi. Con l'aiuto di Ed Bishop, discendente del pi\u00f9 famoso Stephen, Kaemper produsse un'esplorazione incredibilmente accurata di molti chilometri di sottosuolo, oltre a numerose nuove scoperte. Secondo quanto si dice, si interess\u00f2 anche delle esplorazioni di superficie: questo lavoro si dimostr\u00f2 utile per l'apertura di altre entrate, proprio come successe per la Violet City.\nLa famiglia Crogan elimin\u00f2 i dettagli topografici dalla mappa di Kaempers. Le sue mappe furono le pi\u00f9 accurate fino agli anni sessanta, quando nacque la speleologia moderna. Kaemper torn\u00f2 a Berlino e tagli\u00f2 i cordoni con le Mammoth Cave. All'inizio del ventunesimo secolo un gruppo di turisti tedeschi, dopo aver visitato le grotte, cercarono la famiglia di Kaemper, e ne scoprirono il terribile destino: il giovane Kaemper mor\u00ec nella guerra di trincea della prima guerra mondiale, per la precisione durante la Battaglia della Somme nel 1916, solo otto anni dopo il suo ritorno in patria.\nIl famoso speleologo francese \u00c9douard-Alfred Martel visit\u00f2 la grotta per tre giorni nell'ottobre 1912. Senza aver accesso ai dati delle ultime scoperte, a Martel venne permesso di effettuare osservazioni barometriche al fine di determinare l'altimetria relativa di vari punti della caverna. Identific\u00f2 vari livelli della grotta, e correttamente not\u00f2 che il livello dell'Echo River era simile a quello del Green River in superficie. Martel si lament\u00f2 della costruzione della diga di Brownsville del 1906, facendo notare che questo avrebbe reso impossibile un preciso studio idrologico delle grotte. Tra le sue precise descrizioni dell'ambiente idrologico, Martel ipotizz\u00f2 che le Mammoth Cave erano connesse alle Salts ed alle Colossal: questo non venne provato prima di 60 anni dagli studi di Martel.\nNei primi anni venti George Morrison apr\u00ec alcune entrate alle Mammoth Cave su territori non di propriet\u00e0 dei Croghan. Dato che i Croghan non avevano mai pubblicato le ricerche dei vari Kaemper, Bishop, ed altri, si scopr\u00ec solo ora che i Croghan avevano per anni sfruttato porzioni della grotta che non si trovavano sotto il suo suolo. Venne intentato un processo e, per un periodo di tempo, furono aperte altre entrate alla grotta.\nAll'inizio del ventesimo secolo Floyd Collins pass\u00f2 dieci anni ad esplorare la Flint Ridge Cave System prima di morire nella Sand Cave, in Kentucky, nel 1925. Durante l'esplorazione della Sand Cave fece cadere una roccia sulla propria gamba durante un'esplorazione carponi e non riusc\u00ec a liberarsi. I tentativi di salvarlo fecero molto scalpore tra i media.\nIl movimento del parco nazionale (1926\u20131941).\nQuando mor\u00ec l'ultimo dei Croghan i cittadini locali iniziarono a spingere per l'istituzione del Parco nazionale di Mammoth Cave National Park. Alcuni privati fondarono nel 1926 la Mammoth Cave National Park Association. Il parco venne istituito il 25 maggio 1926.\nI fondi raccolti vennero usati per l'acquisto di terreni, altri vennero acquisiti tramite espropriazione. Spesso queste espropriazioni crearono situazioni conflittuali con i vecchi proprietari, risarciti da somme considerate insufficienti. Queste liti sono tuttora causa di controversie nella regione.\nPer ragioni legali il governo federale proib\u00ec la ricostruzione delle vecchie aree agricole: questi regolamenti vennero infranti dall'operazione \"un massimo di quattro\" campi CCC dal 22 maggio 1933 al luglio 1942.\nSecondo il National Park Service, \"il 14 maggio 1934 il parco copriva l'area minima richiesta. Il 22 maggio 1936 l'area iniziale ottenne il consenso per l'amministrazione e la protezione\".\nIn seguito il sovrintendente Hoskins scrisse riguardo ad una Piranga rubra di nome Pete che inizi\u00f2 ad arrivare presso la sede delle guide tutti gli anni verso il 20 aprile, a partire dal 1938. L'uccello mangiava dalle mani delle guide, per il piacere dei turisti, portando il cibo anche al proprio compagno non addomesticato.\nLa nascita del parco nazionale (1941).\nIl parco nazionale di Mammoth Cave venne inaugurato ufficialmente il 1\u00ba luglio 1941. Casualmente, lo stesso anno vide l'incorporazione della National Speleological Society. R. Taylor Hoskins, secondo sovrintendente della vecchia Associazione, divenne il primo della nuova societ\u00e0, e ricopr\u00ec la posizione fino al 1951.\nLa nuova entrata, chiusa al pubblico dal 1941, venne riaperta il 26 dicembre 1951, divenendo il punto di partenza del tragitto delle Cascate Niagara Congelate.\n\"The Longest Cave\" (1954\u20131972).\nDal 1954 il terreno del parco nazionale delle Mammoth Cave comprendeva tutti i territori inclusi nel suo confine esterno, con l'eccezione di due piccole propriet\u00e0 private. Una di queste, la vecchia fattoria di Lee Collins, venne venduta a Harry Thomas delle Horse Cave il cui nonno, William \"Bill\" Austin, gestiva le Collins Crystal Cave in collaborazione con il parco nazionale, e venne obbligato a mantenere le strade che ne attraversavano la propriet\u00e0. L'acquisto delle Crystal Cave sembrava solo questione di tempo.\nNel febbraio 1954, una spedizione di due giorni sotto il controllo della National Speleological Society venne organizzata sotto richiesta di Austin: questa spedizione divenne famosa con il nome di C-3, o \"spedizione delle Collins Crystal Cave\".\nLa spedizione C-3 sollev\u00f2 il pubblico interesse, in primo luogo a causa di una foto pubblicata da Robert Halmi (sia su \"Sports Illustrated\" che su \"Look\" magazine) ed in seguito per la pubblicazione di un racconto in prima persona della spedizione, \"The Caves Beyond: The Story of the Collins Crystal Cave Expedition\", scritto da Joe Lawrence Jr. (ai tempi presidente della National Speleological Society) e da Roger W. Brucker. La spedizione dimostr\u00f2 che i cunicoli delle Crystal Cave si estendevano nella propriet\u00e0 di Mammoth Cave, o perlomeno oltre i confini delle Crystal. Questa informazione venne tenuta segreta dagli esploratori: si temeva che il parco nazionale potesse vietarne le esplorazioni dopo la scoperta.\nAlcuni dei partecipanti alla C-3 vollero proseguire gli studi anche in seguito, ed fondarono la Flint Ridge Reconnaissance sotto la guida di Austin, Jim Dyer, John J. Lehrberger e Dr. E. Robert Pohl. Questa nuova organizzazione venne incorporata nel 1957 con il nome di Cave Research Foundation. L'obiettivo era la legittimazione delle attivit\u00e0 di esplorazione con il supporto della ricerca scientifica ed accademica. Tra i famosi scienziati che studiarono le Mammoth Cave in questo periodo si ricorda Patty Jo Watson (vedi il paragrafo sulla preistoria).\nNel marzo 1961 la propriet\u00e0 delle Crystal Cave pass\u00f2 al National Park Service per la cifra di 285.000 dollari. Nello stesso periodo le Great Onyx Cave, l'unica propriet\u00e0 privata rimasta all'interno, venne acquistata per 365.000 dollari. La Cave Research Foundation ebbe il permesso di continuare le esplorazioni grazie ad un particolare accordo stipulato col National Park Service.\nLa connessione tra le Flint e le Mammoth (1972).\nIl 9 settembre 1972 la squadra di esploratori della Cave Research Foundation, guidata da John P. Wilcox, Patricia Crowther, Richard B. Zopf, Dr. P. Gary Eller, Stephen G. Wells e Cleveland F. Pinnix (Rangere del National Park Service) riuscirono ad aprire un passaggio che un\u00ec due dei pi\u00f9 grandi sistemi di caverne, le Flint Ridge Cave System e le Mammoth Cave. Questa connessione permise alle Flint\u2013Mammoth di diventare il sistema pi\u00f9 esteso del mondo (la stessa Flint Ridge aveva da poco superato le H\u00f6lloch Cave, in Svizzera, diventando la pi\u00f9 lunga).\nDurante una precedente esplorazione delle Flint Ridge Cave System, Patricia Crowther, grazie ai suoi 52 chili, nuot\u00f2 in un cunicolo stretto che in seguito venne chiamato \"Tight Spot\", e che fungeva da filtro tra le due caverne.\nUn successivo viaggio attraverso il Tight Spot fatto da Crowther, Wilcox, Zopf e Tom Brucker trov\u00f2 inciso il nome \"Pete H\", con una freccia che indicava la direzione delle Mammoth Cave. Si suppone che l'inscrizione fosse dovuta a Pete Hanson, che esplor\u00f2 la grotta negli anni trenta. Hanson venne ucciso durante la Seconda guerra mondiale. In futuro il passaggio venne chiamato \"Hanson's Lost River\".\nDurante l'esplorazione del 9 settembre, l'Hanson's Lost River port\u00f2 una squadra di sei persone alla Sala delle Cascate (Cascade Hall) nelle Mammoth Cave, ulteriore prova che le grotte erano collegate. John Wilcox emerse in una pozza d'acqua alta fino alla vita riuscendo a vedere sulle pareti una linea orizzontale regolare. La linea era un sentiero per turisti: pronunci\u00f2 la famosa citazione \"Un piccolo passo per l'uomo...\" per quella che, per la speleologia, poteva essere considerata come la conquista dell'Everest\". Di tutti i chilometri delle Mammoth Cave, solo una piccola frazione erano attrezzati con sentieri, il che faceva capire che il punto di contatto era uno dei pi\u00f9 conosciuti delle vecchie grotte.\nLe recenti scoperte.\nUlteriori punti di contatto tra le Mammoth Cave e le piccole grotte vicine vennero seguiti, soprattutto quello verso le Proctor/Morrison Cave nei pressi di Joppa Ridge nel 1979. Questa nuova connessione spinse i confini del parco verso sud-est.\nContemporaneamente, altre scoperte fatte all'esterno del parco da un gruppo di studio indipendente chiamato \"Central Kentucky Karst Coalition\" (o CKKC) port\u00f2 alla luce decine di chilometri delle Roppel Cave ad est del parco. Il 10 settembre 1983 venne stabilito un passaggio tra le Proctor/Morrison e le Roppel Cave. Il condotto venne stabilito in cooperazione da esploratori della CRF e della CKKC. I due gruppi entrarono dai due lati e si incontrarono nel mezzo, prima di procedere nella stessa direzione ed uscire dal punto in cui erano entrati gli altri. In quel periodo il totale dei cunicoli esplorati si aggirava sui 450 chilometri. Altre scoperte successive hanno portato il totale a 550 chilometri.\nAll'inizio del 2005 le Roppel Cave vennero unite ad una piccola grotta di nome Eudora Ridge (scoperta ed esplorata nel 2003 dal personale di CRF e CKKC).\n\u00c8 stato accertato senza dubbio che esistono ancora molti chilometri di cunicoli da esplorare. Gli scienziati credono che esistano migliaia di specie animali ancora da scoprire all'interno del sistema di grotte.\nNel settembre 2021 si aggiungono nuovi rilevamenti topografici interni portando il totale dello sviluppo misurato a 676 km (420 miglia).\nIl malinteso dell'estensione.\nL'uso dei superlativi nella descrizione delle Mammoth Cave porta spesso ad esagerazioni riguardo alla loro estensione o profondit\u00e0. Il primo errore riguarda la possibilit\u00e0 che le grotte si estendano molto oltre i confini geografici, raggiungendo perfino altri stati degli Stati Uniti. \u00c8 facile smentire questa diceria. Questo genere di grotte si forma grazie all'acqua che, dalla superficie, penetra nel sottosuolo: nelle Mammoth Cave il confine \u00e8 segnato dal Green River a nord. \u00c8 quindi sicuro che le grotte non si possono estendere a nord oltre il fiume, e neanche ad est del Sinkhole Plain, visto che \u00e8 la principale fonte d'acqua delle grotte. \u00c8 gi\u00e0 pi\u00f9 allettante l'idea di antichi passaggi a sud che fungerebbero da ponte tra il bacino del Green River e quello pi\u00f9 a sud del Lago Barren River, ma anche in questo caso il limite estremo verrebbe segnato dal Barren River.\n\u00c8 vero, comunque, che gli strati di roccia sedimentaria delle Mammoth Cave si estendono per chilometri in ogni direzione. Queste rocce si formarono tutte nelle stesso periodo. La somiglianza delle rocce in tutta la regione indica le condizioni perfette per la creazione delle grotte; in ogni caso i confini sono ben conosciuti, per cui non ci si aspetta di riuscire a collegare altre grotte al sistema gi\u00e0 conosciuto delle Mammoth Cave.\nBibliografia.\nLe Mammoth Cave sono una delle regioni pi\u00f9 studiate al mondo, per cui la loro bibliografia \u00e8 ovviamente corposa.\nLa serie di Brucker.\nRoger W. Brucker \u00e8 stato il coautore di quattro libri sulla storia e l'esplorazione delle Mammoth Cave. I libri non sono elencati in ordine di pubblicazione, ma nell'ordine cronologico degli eventi descrittivi:"}
{"id": "1184173", "revid": "701660", "url": "https://it.wikipedia.org/wiki?curid=1184173", "title": "Mercato di Sant'Ambrogio", "text": "Il Mercato di Sant'Ambrogio si trova in piazza Ghiberti a Firenze.\nStorie.\nI progetti urbanistici di Giuseppe Poggi prevedevano, dopo la distruzione del Mercato Vecchio, la creazione di tre pi\u00f9 moderni poli di vendita al dettaglio in altrettante zone del centro storico: il Mercato Centrale in San Lorenzo, il mercato di Sant'Ambrogio e un mai realizzato mercato di San Frediano. Nel mercato di Sant'Ambrogio dovevano confluire le attivit\u00e0 del mercatino della piazza di San Pier Maggiore.\nApprofittando della zona secolarizzata dell'\"Ortone\" gi\u00e0 delle monache di Santa Verdiana, si progett\u00f2 una piazza, piazza Ghiberti, al centro della quale fu costruito uno stabile da mercato in ghisa e vetro da parte di Giuseppe Mengoni, autore anche del mercato Centrale, sebbene qui si us\u00f2 una scala molto pi\u00f9 piccola. Il mercato fu inaugurato nel 1873. Forse una progettazione che sottostimava le esigenze del rione, si resero poi necessari maggiori spazi, che si risolsero creando una serie di quattro pensiline attorno alla struttura principale, sicuramente prive di un qualsiasi disegno estetico, usate fuorti dagli orari di mercato come posteggio.\nPur avendo perso nel 1955 il ruolo di mercato generale per la costruzione del nuovo mercato ortofrutticolo nell'area di Novoli, il padiglione continua ancora oggi a svolgere un ruolo fondamentale di vendita (e non solo di frutta e verdura) per la popolazione residente nella zona. Al 1984 si data un intervento di ristrutturazione e soprattutto di consolidamento, resosi necessario per l'evidenziarsi di gravi dissesti nelle strutture metalliche e di alcune fratture nelle colonne in ghisa, tanto da sollevare preoccupazione circa la sicurezza dell'edificio.\nDescrizione.\nIl mercato si svolge tutte le mattine (esclusi i festivi) ed il mercoled\u00ec e venerd\u00ec fino alle 19.00, in parte all'aperto, con banchi di abbigliamento ed alimentari, ed in parte al chiuso, per altri generi alimentari e punti di ristorazione.\nLe pareti esterne sono in muratura sino all'altezza di circa tre metri, divise da una serie di colonne in ghisa che servono da struttura portante per la parte superiore, chiusa da pannelli in ferro con ampie griglie, secondo modalit\u00e0 prossime a quelle applicate per San Lorenzo. Il tetto del padiglione, anch'esso in ferro, mostra allo stesso modo griglie per consentire l'aerazione dell'intero ambiente."}
{"id": "1184175", "revid": "293377", "url": "https://it.wikipedia.org/wiki?curid=1184175", "title": "Atlanta Chiefs", "text": "Atlanta Chiefs fu il nome di due club calcistici statunitensi esistiti ad Atlanta in due periodi differenti ed entrambi attivi nella North American Soccer League: il primo, fondato nel 1967 e attivo fino al 1973 esord\u00ec nel campionato NPSL I, entrando a far parte, l'anno successivo, nella neonata NASL, della quale furono i primi vincitori. Nel 1973 il club cambi\u00f2 nome in Atlanta Apollos e si trasfer\u00ec al Bobby Dodd Stadium, per poi sciogliersi al termine di quella stagione. Il secondo club con tale nome nacque come Colorado Caribous, iscritto anch'esso alla NASL, che si trasfer\u00ec ad Atlanta nel 1979 per riprendere il nome del club originario della citt\u00e0. Tale club si sciolse definitivamente nel 1981.\nStoria.\nIl club fu fondato nel 1967 per prendere parte al neonato campionato NPSL, nella cui \"Eastern division\" si classific\u00f2 quarta.\nL'anno seguente i Chiefs parteciparono alla prima edizione del campionato NASL sotto la guida tecnica del gallese Phil Woosnam, arrivando primi nell\"'Atlantic division\" e conquistando il titolo dopo aver battuto in finale i San Diego Toros.\nQuello stesso anno i Chiefs sfidarono in amichevole e sconfissero per due volte il .\nAl termine della stagione 1968 la lega NASL si trov\u00f2 in gravi problemi a causa del contemporaneo abbandono di dieci squadre.\nI Chiefs furono uno dei pochi club a sopravvivere e a giocare il campionato del 1969 dove arrivarono secondi alle spalle dei Kansas City Spurs.\nDopo aver sfiorato l'accesso ai playoff nel 1970, nel 1971 i Chiefs vinsero nuovamente il loro girone e riuscirono ad arrivare alla finale dei playoff, perdendola contro i Dallas Tornado.\nNel 1973 la squadra cambi\u00f2 nome in Atlanta Apollos, ma non riusc\u00ec a qualificarsi per le fasi finali arrivando solo terza nel girone.\nNel 1974 le difficolt\u00e0 economiche causarono la mancata iscrizione della squadra alla NASL.\nDopo cinque anni di pausa, nel 1979 i Chiefs furono riportati in vita grazie all'acquisto della franchigia dei Colorado Caribous.\nIl club riprese a giocare nel vecchio Atlanta-Fulton County Stadium per altre tre stagioni prima di chiudere definitivamente i battenti al termine della stagione 1981."}
{"id": "1184176", "revid": "234456", "url": "https://it.wikipedia.org/wiki?curid=1184176", "title": "Gb36s", "text": ""}
{"id": "1184177", "revid": "767487", "url": "https://it.wikipedia.org/wiki?curid=1184177", "title": "Langquaid", "text": "Langquaid \u00e8 una cittadina tedesca di circa 5.000, in Baviera."}
{"id": "1184180", "revid": "991694", "url": "https://it.wikipedia.org/wiki?curid=1184180", "title": "Play-Off", "text": ""}
{"id": "1184183", "revid": "1543377", "url": "https://it.wikipedia.org/wiki?curid=1184183", "title": "Cimitero della Misericordia (Firenze)", "text": "Il cimitero della Misericordia, detto anche dei Pinti o di Porta a Pinti, perch\u00e9 costruito poco fuori l'allora esistente Porta a Pinti, si trova a Firenze in via degli Artisti, con affaccio su piazza Conti. Si tratta di un cimitero storico, in cui le tumulazioni sono cessate nel 1896. Poich\u00e9 era riservato ai soli confratelli dell'Arciconfraternita della Misericordia, che all'epoca non accettava tra i membri le donne, \u00e8 composto di sole sepolture maschili. \nStoria e descrizione.\nFu costruito in aperta campagna fuori Porta a Pinti per volere della Reggenza lorenese nel 1747 ed accolse i defunti dell'ospedale di Santa Maria Nuova, in particolare le persone sconosciute o non richieste dai parenti, i cui scheletri venivano poi anche usati per gli studi di anatomia. Le prescrizioni igieniche divennero comunque legge nel 1784 quando fu proibita l'inumazione in citt\u00e0.\nQuando l'Arciconfraternita della Misericordia era in cerca di un nuovo luogo di sepoltura in una zona pi\u00f9 vicina alla citt\u00e0 rispetto al cimitero di Soffiano il Granduca Leopoldo II concesse in data 11 luglio 1824 la zona adiacente al vecchio cimitero dell'ospedale. Inizialmente il cimitero della Misericordia e dell'ospedale rimasero separati da un muro divisorio, ma in seguito, dopo un atto di rinuncia dell'ospedale, il cimitero della Misericordia pot\u00e9 essere ingrandito notevolmente, assumendo un aspetto monumentale.\nFu quindi ristrutturato nel 1837-1839 dall'ingegnere comunale Paolo Veraci, che realizz\u00f2 un insieme in stile classico due loggiati semicircolari saldati insieme da una cappella dedicata all'Immacolata Concezione: questa zona era destinata alle tombe \"distinte\".\nIl cimitero venne completato tra il 1878 e il 1886 dall'architetto Michelangelo Maiorfi, che aggiunse le due celle laterali e la facciata classicheggiante. L'ultima tumulazione avvenne nel giugno del 1896 con la sepoltura di Emilio Lapi. Attualmente si trova in una situazione di semiabbandono.\nTra le personalit\u00e0 sepolte vi sono Vincenzo Batelli, Giovanni Baldasseroni, Giuseppe Barellai, Gaetano Bianchi, Pietro Dazzi, Emilio De Fabris."}
{"id": "1184184", "revid": "36426", "url": "https://it.wikipedia.org/wiki?curid=1184184", "title": "Torre Hidalgo", "text": "La Torre Hidalgo, nota anche come Torre del Barbiere, si trova a Punta Ala, nel territorio comunale di Castiglione della Pescaia, a poca distanza dal porto e dal moderno abitato. La sua ubicazione \u00e8 sul piccolo omonimo promontorio.\nStoria.\nLa fortificazione venne costruita nella seconda met\u00e0 del Cinquecento, pi\u00f9 precisamente nel 1577, nel luogo dove probabilmente sorgeva una preesistente struttura per difendere il tratto costiero meridionale del Principato di Piombino da eventuali incursioni piratesche; proprio nell'area compresa tra la Torre Hidalgo e il vicino Castello di Punta Ala vi era il confine con il Granducato di Toscana.\nLa torre poteva comunicare a vista con la Torre degli Appiani situata sull'Isolotto dello Sparviero e con la Torre Civette situata pi\u00f9 a nord lungo la costa, che costituivano punti di riferimento fondamentali per il sistema difensivo del principato.\nNella prima met\u00e0 dell'Ottocento l'intera zona entr\u00f2 a far parte del Granducato di Toscana e, cos\u00ec, la torre venne trasformata ed adibita ad abitazione; nella prima met\u00e0 del secolo scorso fu acquistata da Italo Balbo assieme al Castello di Punta Ala.\nDescrizione.\nLa Torre Hidalgo \u00e8 immersa nella rigogliosa macchia mediterranea e si presenta a pianta quadrata, poggiante su un basamento a scarpa appena abbozzato, con le pareti intonacate a malta ove si aprono in vari punti una serie di feritoie. Nell'insieme, la struttura difensiva costiera si dispone su tre livelli.\nL'accesso alla torre \u00e8 possibile attraverso una semplice porta rettangolare che si apre al piano rialzato, preceduta da una caratteristica rampa di scale, tramite la quale \u00e8 raggiungibile, che terminava con un piccolo ponte levatoio che originariamente dava maggiori garanzie di sicurezza nel controllare gli accessi alla torre: la conservazione del ponte levatoio costituisce un elemento saliente, essendo stato perduto in numerose torri costiere a seguito di lunghi periodi di degrado o ristrutturazioni posticce. Alla sommit\u00e0 della torre \u00e8 presente una caditoia, che culmina nella parte alta in un campanile a vela che racchiude una piccola monofora ad arco tondo: la presenza della caditoia implementava ulteriormente il sistema difensivo della torre, vista la sua sporgenza sul lato d'accesso, proprio al di sopra della parte terminale della rampa di scale e del ponte levatoio."}
{"id": "1184185", "revid": "9329252", "url": "https://it.wikipedia.org/wiki?curid=1184185", "title": "DKV Joventut", "text": ""}
{"id": "1184194", "revid": "599013", "url": "https://it.wikipedia.org/wiki?curid=1184194", "title": "Pallottola incamiciata", "text": "Una pallottola incamiciata o pallottola blindata (in inglese FMJ cio\u00e8 Full Metal Jacket, \"camicia totalmente in metallo\") \u00e8 costituita da un nucleo di un metallo relativamente morbido (solitamente si usa il piombo) incamiciato in un metallo pi\u00f9 duro.\nStoria.\nQuesti proiettili, inventati nel 1882 dal colonnello svizzero Eduard Rubin, sono gli unici considerati accettabili secondo le convenzioni dell'Aia del 1899 e del 1907, norme internazionali che proibiscono, al contempo, l'uso in ambito bellico delle munizioni \"a espansione\" (altrimenti note come munizioni \"a punta cava\" o proiettili JHP). Durante la seconda guerra mondiale, per esempio, furono confezionati ed utilizzati proiettili in ferro sinterizzato.\nCaratteristiche.\nL'incamiciatura \u00e8 normalmente costituita da una lega di rame o di acciaio dolce e permette al proiettile di essere accelerato fino a velocit\u00e0 supersoniche pi\u00f9 di 1000 m/s senza lasciare traccia di depositi di piombo sulle rigature della canna, fattore che deteriorerebbe progressivamente le qualit\u00e0 di precisione dell'arma stessa. Inoltre si avr\u00e0 una minor dispersione di particelle di piombo, e questo va a vantaggio dei frequentatori di poligoni di tiro al chiuso. \nConfrontati con proiettili in piombo nudo, i proiettili FMJ presentano maggiore gittata, migliore conservabilit\u00e0 e resistenza a deformazioni. Queste caratteristiche li rendono idonei all'uso in armi automatiche (come i fucili mitragliatori), preservando, contemporaneamente, l'arma da eventuali inceppamenti.\nTuttavia, i proiettili completamente incamiciati presentano fenomeni di eccessiva penetrazione e, in riferimento alla balistica terminale, ci\u00f2 risulta essere controproducente per quello che concerne il cosiddetto \"potere d'arresto\". Per ovviare alla minore energia ceduta (perch\u00e9 il proiettile, se \"passa oltre\" il bersaglio, porta via con s\u00e9 parte dell'energia cinetica) si \u00e8 fatto ricorso a parecchie soluzioni. \nLa maggior parte delle soluzioni \u00e8 riconducibile a tre capisaldi:\nInfluenza culturale.\nI proiettili danno il titolo al film \"Full Metal Jacket\" diretto da Stanley Kubrick."}
{"id": "1184214", "revid": "599013", "url": "https://it.wikipedia.org/wiki?curid=1184214", "title": "ARFU Asian Rugby Championship (1969-2006)", "text": "Il campionato asiatico di rugby (in inglese \"ARFU Asian Rugby Championship\") fu il campionato continentale asiatico di rugby a 15 dal 1969 al 2004.\nOrganizzato dall'Asian Rugby Football Union, si tenne su base biennale a partire dalla terza edizione del 1972, e fu disputato fino al 2004, anno in cui fu sostituito dalle Asian Series.\nStoricamente dominato dal , che vinse 14 delle 19 edizioni disputate, vide come antagonista pi\u00f9 accreditata la , che si aggiudic\u00f2 le altre cinque edizioni.\nLa formula normalmente adottata per la competizione fu quella del girone all'italiana; i Paesi che ospitarono pi\u00f9 edizioni del torneo furono Giappone e Hong Kong (quattro volte ciascuno); la Thailandia l'ospit\u00f2 tre volte, mentre Malaysia, Singapore, Sri Lanka e Taiwan l'ospitarono due volte ciascuna.\nStoria.\nIl campionato asiatico di rugby fece seguito alla nascita della confederazione continentale, l'Asian Rugby Football Union: infatti il i rappresentanti di diverse federazioni (, , , e altri)) si riunirono a Bangkok per fondare una federazione continentale, il cui primo atto fu l'istituzione di un campionato internazionale a partire dal 1969.\nLa prima edizione si tenne nel 1969 in Giappone e fu vinta dalla squadra di casa., che cos\u00ec inaugur\u00f2 la sua tradizione di successo nella storia del torneo: le prime sette edizioni furono infatti appannaggio della Nazionale del Sol Levante e solo nel 1982 si vide la prima vittoria di un'altra squadra, la , peraltro l'unica \u2014 insieme al citato Giappone \u2014 a iscrivere il suo nome nel palmar\u00e8s dei campioni asiatici.\nLa stessa si conferm\u00f2 come seconda forza continentale, riportando undici volte la piazza d'onore; altre Nazionali che si affacciarono al secondo posto furono , due volte, e ; il terzo posto fu appannaggio in maniera pi\u00f9 o meno uniforme tra la citata Hong Kong e e \u2014 pi\u00f9 saltuariamente \u2014 e .\nA partire dalla terza edizione del torneo, tenutasi nel 1972, inizi\u00f2 la cadenza biennale della competizione, la cui seconda edizione si era tenuta nel 1970, a solo un anno di distanza da quella inaugurale.\nL'ultima edizione ufficialmente tenutasi, la diciannovesima, fu quella del 2004 a Hong Kong, che vide la vittoria del Giappone per la quattordicesima volta.\nL'edizione del 2006, che si sarebbe dovuta tenere in Sri Lanka, fu altres\u00ec sospesa per decisione d'urgenza dell'International Rugby Board a causa di una recrudescenza della guerra civile in quel Paese e successivamente posticipata, sebbene senza valore di titolo continentale; gli incontri inizialmente previsti per tale edizione di torneo si svolsero comunque perch\u00e9 essa doveva fungere anche da terzo turno delle qualificazioni asiatiche alla .\nNon si tennero pi\u00f9 altre edizioni dell'Asian Rugby Championship, il quale fu rimpiazzato dalle Asian Rugby Series a partire dal 2005 e, in seguito, dal torneo tuttora in disputa, l'Asian Five Nations.\nAlbo d'oro.\nPalmar\u00e8s della competizione."}
{"id": "1184218", "revid": "171512", "url": "https://it.wikipedia.org/wiki?curid=1184218", "title": "Dahlwitz-Hoppegarten", "text": ""}
{"id": "1184219", "revid": "287204", "url": "https://it.wikipedia.org/wiki?curid=1184219", "title": "Gran Premio del Canada 2007", "text": "Il Gran Premio del Canada 2007 \u00e8 stata la sesta prova del Campionato mondiale di Formula 1 2007. Svoltasi il 10 giugno 2007 sul Circuito di Montr\u00e9al ha visto la prima vittoria in carriera di Lewis Hamilton su McLaren, che, con questo successo, divenne pure leader del mondiale. Alle sue spalle giunsero Nick Heidfeld, Alexander Wurz, Heikki Kovalainen, Kimi R\u00e4ikk\u00f6nen, Takuma Sat\u014d, Fernando Alonso e Ralf Schumacher. La gara fu comunque caratterizzata dal terribile incidente occorso a Robert Kubica, dal quale il pilota polacco \u00e8 fortunatamente uscito illeso, e dai quattro ingressi in pista della safety car.\nProve libere.\nRisultati.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione libera del sabato, si \u00e8 avuta questa situazione:\nGara.\nNel pomeriggio canadese \u00e8 attesa una prima resa dei conti tra i due galli in casa McLaren che si dividono la prima fila. Come sempre in Canada i colpi di scena non mancheranno. Alla partenza Alonso attacca subito il compagno ma arriva lungo e taglia nell\u2019erba rientrando dietro a Heidfeld; alle sue spalle si insedia Massa, davanti a Rosberg e Raikkonen, protagonista di un leggero contatto con il compagno alla seconda curva. Button non parte per un problema al cambio. Al quarto giro Webber, partito male e ora nono, attacca Robert Kubica alla prima curva ma arriva lungo e va in testacoda perdendo posizioni. Al giro 8 Speed si tocca con Wurz e si ritira. \nHamilton gira un secondo pi\u00f9 veloce degli altri e costruisce un vantaggio di 15\u201d su Heidfeld quando questi rientra ai box al giro 20. Al secondo posto non sale Alonso ma Massa che ha approfittato di un nuovo lungo dello spagnolo in curva 1. Hamilton rifornisce al giro 22; subito dopo Sutil va a muro alla curva 4 provocando il primo ingresso della safety car. Alonso e Rosberg rientrano subito a rifornire con pit lane chiusa, verranno penalizzati con uno stop&amp;go. Qualche giro dopo, riforniscono regolarmente le due Ferrari, Fisichella e Kubica. Mentre R\u00e4ikk\u00f6nen attende in coda dietro al compagno, Massa e il romano ripartono ignorando il semaforo rosso. Si riparte al giro 27 e subito Kubica va violentemente a muro alla curva nove, ribaltandosi pi\u00f9 volte; l\u2019incidente \u00e8 impressionante, ma il pilota per fortuna esce praticamente illeso. Entra di nuovo la \"safety car\" e tutti i piloti che puntano su una strategia ad una sosta, eccetto Anthony Davidson e Ralf Schumacher, riforniscono. \nSi riparte e subito R\u00e4ikk\u00f6nen va lungo a l\u2019epingle, cedendo la decima piazza a Takuma Sat\u014d. Alonso e Rosberg scontano la penalit\u00e0, consentendo a Davidson di salire in terza posizione. Al giro 37 Ralf attacca l\u2019inglese alla chicane, Davidson resiste ma arriva lungo, spiattellando le gomme e decidendo di rientrare ai box, dove per\u00f2 non \u00e8 atteso. Schumacher rifornisce al quarantesimo giro. Ora dietro ad Hamilton ed Heidfeld, che hanno di nuovo preso il largo, sono Webber, Massa, Fisichella, Sato e Raikkonen. Alonso si scatena, risale a suon di sorpassi, ottiene il giro pi\u00f9 veloce riportandosi in scia a R\u00e4ikk\u00f6nen. Al cinquantunesimo giro, dopo che Hamilton e Heidfeld hanno effettuato la seconda sosta, entra per la terza volta la safety car, per pulire la pista dai detriti della vettura di Albers. A Massa e Fisichella viene esposta la bandiera nera per i fatti di venticinque giri prima. R\u00e4ikk\u00f6nen e Alonso riforniscono e lo spagnolo sopravanza il ferrarista, a cui non ne va bene una. Webber, che \u00e8 momentaneamente secondo, rifornisce invece inspiegabilmente nel momento il cui la vettura di sicurezza torna ai box. \nSi riparte e dietro ai primi due sono ora Barrichello, Wurz, Liuzzi, Trulli, Kovalainen e Alonso. Succede di tutto, Kovalainen passa Trulli, Liuzzi sbatte sul muro dei campioni; Alonso attacca l\u2019abruzzese ma sbaglia ancora e taglia la curva due per la terza volta nel pomeriggio, perdendo un paio di posizioni. Quarto ingresso della safety car per rimuovere la Toro Rosso, si riparte quando mancano dieci giri, senza Trulli che ha sbattuto alla prima curva dopo aver rifornito. Alonso sale in settima posizione passando ancora Schumacher, mentre Barrichello rifornisce a sette giri alla fine, lasciando il podio a Wurz, il finale \u00e8 per\u00f2 tutto di marca nipponica. Uno scatenato Sato infila Ralf Schumacher al giro 65 e poi si lancia all\u2019inseguimento di Alonso, ora in crisi con la gomma soft; il duello si risolve alla chicane con un gran sorpasso all\u2019esterno che proietta il pilota della Super Aguri in sesta posizione.\nNon succede pi\u00f9 nulla e Hamilton festeggia la sua prima vittoria in F1 dopo una gara gestita con consumata abilit\u00e0 che ne legittima la posizione di leader mondiale ora in solitario. Gara solida anche quella di Heidfeld, sicuramente aiutata da un pizzico di fortuna quella di Wurz (che conquista il suo terzo ed ultimo podio in F1, il primo dopo il Gran Premio di San Marino 2005). Si tiene fuori dai guai Kovalainen e ottiene il primo risultato degno di nota in F1; R\u00e4ikk\u00f6nen continua ad essere un enigma, come anche il regresso di performance della Ferrari. Sato \u00e8 sicuramente tra i protagonisti di giornata mentre Alonso ha sbagliato troppo, cominciando a sentire la tensione del confronto interno. Completa la zona punti un Ralf Schumacher che appare un po\u2019 in disarmo. Per la Williams si tratta del primo podio dal Gran Premio d'Europa 2005."}
{"id": "1184221", "revid": "36426", "url": "https://it.wikipedia.org/wiki?curid=1184221", "title": "Onoria", "text": ""}
{"id": "1184223", "revid": "123935372", "url": "https://it.wikipedia.org/wiki?curid=1184223", "title": "Fleming", "text": ""}
{"id": "1184225", "revid": "1031941", "url": "https://it.wikipedia.org/wiki?curid=1184225", "title": "Giuseppe Alberigo", "text": "Biografia.\nLaureato in Giurisprudenza, studi\u00f2 alla scuola dello storico tedesco Hubert Jedin, poi di Delio Cantimori a Firenze; suo maestro di teologia e spiritualit\u00e0 fu il giurista, vicario diocesano e monaco don Giuseppe Dossetti.\nTra i fondatori della facolt\u00e0 di scienze politiche dell'Universit\u00e0 di Bologna, vi fu professore di storia della Chiesa e fu a lungo direttore dell'Istituto per le scienze religiose di via San Vitale, fondato da Giuseppe Dossetti.\nLa sua opera pi\u00f9 importante fu la direzione dell'iniziativa editoriale \"Storia del Concilio Vaticano II\", ma il suo carattere progressista non ha avuto unanime accoglienza in ambito cattolico, con recensioni critiche apparse su \"l'Osservatore Romano\". L'opera di Giuseppe Alberigo e della \"Scuola di Bologna\" \u00e8 criticata perch\u00e9 sostiene l'ermeneutica della discontinuit\u00e0, un canone interpretativo del Concilio Vaticano II, che lo considera un evento cruciale che segna una svolta nella storia della Chiesa cattolica.\nSuccessivamente alla presentazione del disegno di legge sui \"Diritti e doveri delle persone stabilmente conviventi\" DICO presentato dai ministri Rosy Bindi e Barbara Pollastrini e alle critiche venute dalle gerarchie ecclesiastiche, il 13 febbraio 2007 promosse un appello pubblico in cui invitava la Conferenza Episcopale Italiana a non intervenire con una nota ufficiale che imponesse un voto ai politici cattolici italiani su diverse decine di milioni cattolici italiani. Nessun disegno di legge \u00e8 stato approvato in tal senso.\nIl 20 aprile 2007, durante il ricovero al policlinico Malpighi, i famigliari di Alberigo vennero informati dal prefetto di Bologna Vincenzo Grimaldi che il presidente della Repubblica Giorgio Napolitano gli aveva conferito l'onorificenza di cavaliere di gran croce dell'ordine al merito della Repubblica italiana.\nOpere.\nMonografie:\nCuratele:\nDirezioni:"}
{"id": "1184230", "revid": "110157", "url": "https://it.wikipedia.org/wiki?curid=1184230", "title": "Charlie Magri", "text": "Biografia.\nNato a Tunisi da famiglia maltese con cittadinanza britannica, Magri si trasferisce in Gran Bretagna nel 1958. \nCarriera da dilettante.\nDa dilettante combatte nell'Arbour Youth, la formazione di uno yacht club, ottenendo buoni risultati: nel 1972 \u00e8 campione giovanile classe A per la Amateur Boxing Association of England, ripetendosi l'anno dopo nella classe B. Nel 1974 \u00e8 campione nazionale dilettanti per la categoria con limite 48 kg, fra il 1975 e il 1977 vince tre titoli consecutivi nei 51 kg. In mezzo partecipa ai Giochi olimpici di Montr\u00e9al 1976, dove batte il ghanese Eric Quaotsey, ma perde negli ottavi con il canadese Ian Clyde.\nCarriera da professionista.\nEsordisce da professionista alla Royal Albert Hall di Londra il 25 ottobre 1977 battendo per ko Neil McLaughlin. Due mesi dopo, nello stesso luogo, conquista gi\u00e0 una cintura: batte Dave Smith e diventa campione britannico dei pesi mosca, titolo fino ad allora vacante. Ancora imbattuto, il 5 maggio 1979 nel suo primo incontro di livello internazionale diventa campione europeo dei pesi mosca, sconfiggendo Franco Udella ai punti dopo dodici riprese. Il verdetto \u00e8 contrastato perch\u00e9 un giudice assegna la vittoria all'italiano, sia pure per un solo punto, mentre gli altri due vedono Magri vincitore con un margine di 4-5 punti. Inframezzando incontri interlocutori con avversari di livello non eccelso, Magri difende la cintura europea battendo ai punti Manuel Carrasco, per ko Giovanni Camputaro e Enrique Rodriguez Cal.\nIl 13 ottobre 1981 subisce a sorpresa la sua prima sconfitta in un incontro senza titolo in palio. Juan D\u00edaz, dal record non irresistibile, lo manda ko al 6\u00ba round. Il fatto si ripete nello stesso modo sette mesi dopo con Jos\u00e9 Torres che lo manda ko alla 9\u00aa ripresa. Magri \u00e8 per\u00f2 sempre campione d'Europa e difende nuovamente la corona, battendo nella rivincita lo spsgnolo Enrique Rodriguez Cal per ko, nella sua prima trasferta all'estero. \nLa vittoria gli procura una chance mondiale, che sfrutta. Il 15 marzo 1983, alla Wembley Arena, diviene campione mondiale WBC con lo \"status\" di campione lineare, battendo il dominicano Eleoncio Mercedes per knock-out tecnico alla settima ripresa. Lo perde per\u00f2 dopo poco con il filippino Frank Cedeno che lo batte per KOT al sesto round alla Wembley Arena.\nNell'agosto 1984 Magri torna alla carica del titolo europeo, rimasto vacante e a Cagliari batte Franco Cherchi per ferita al primo round. Lascia per\u00f2 subito dopo la corona per tentare la riconquista del mondiale WBC dei mosca, ma il thailandese Sot Chitalada lo sconfigge all'Alexandra Palace di Londra, per abbandono nell'intervallo tra il quarto e il quinto round. \nNell'ottobre 1985, ad Alessandria, riconquista la cintura continentale aggiudicandosi la rivincita con lo stesso Cherchi, per KOT al secondo round. Nell'ultimo incontro della sua carriera Magri perde il titolo europeo e quello britannico (che difendeva qui per la prima volta) contro l'emergente Duke McKenzie, che lo mette al tappeto al 5\u00ba round.\nIn carriera vanta in tutto un record 30 vittorie (23 ko) e 5 sconfitte."}
{"id": "1184236", "revid": "1543377", "url": "https://it.wikipedia.org/wiki?curid=1184236", "title": "Impero (nave da battaglia)", "text": "L'Impero avrebbe dovuto essere una nave da battaglia per la Regia Marina, terza unit\u00e0 della classe Littorio. Varata nel novembre 1939, all'inizio della seconda guerra mondiale, la sua costruzione, secondo i piani operativi della Regia Marina si sarebbe dovuta completare nel dicembre 1941, quando ne era prevista l'entrata in servizio. Pur essendo stata spostata a Trieste per eseguire l'allestimento finale, a causa delle mutate esigenze belliche, che privilegiavano la realizzazione di naviglio sottile, come cacciatorpediniere, torpediniere e corvette antisommergibili, esso proseguir\u00e0 a singhiozzo, interrompendosi definitivamente nel luglio 1943, quando l'unit\u00e0 aveva raggiunto il 77% della costruzione. Catturata dai tedeschi dopo gli eventi legati all'armistizio di Cassibile, fu affondata in porto da bombardieri statunitensi: il relitto fu recuperato e demolito nell'immediato dopoguerra.\nStoria.\nTerza unit\u00e0 della classe Littorio, progettata dall'Ispettore generale del genio navale ingegnere Umberto Pugliese, la nave da battaglia \"Impero\" fu impostata presso il Cantiere navale di Sestri Ponente (Genova) il 14 maggio 1938 e il varo avvenne il 15 novembre 1939. Nel maggio 1940, con l'avvicinarsi dell'entrata in guerra del Regno d'Italia lo scafo della \"Impero\" venne rimorchiato, data la vicinanza della citt\u00e0 di Genova alle basi aeree francesi, a Brindisi per sottrarlo a possibili bombardamenti aerei compiuti dall'Arm\u00e9e de l'air o dalla Royal Air Force. Quando scoppi\u00f2 la guerra, il 10 giugno, la \"Impero\" si trovava gi\u00e0 da due giorni nel porto di Brindisi. Li avrebbe dovuto rimanervi per breve tempo, in quanto le attrezzature e i materiali da costruzione per il completamento del suo allestimento sarebbero state trasferite da Genova a Trieste. L'andamento delle operazioni belliche fece sospendere il previsto trasferimento, in quanto gi\u00e0 dalla primi mesi di conflitto emerse l'esigenza di concentrare gli sforzi nella costruzione di naviglio sottile come cacciatorpediniere, torpediniere e corvette antisommergibili. L'approvvigionamento dei materiali destinati alla costruzione delle nuove unit\u00e0 fece s\u00ec che i laminati, i profilati, e le altre attrezzature accantonate per il completamento della \"Impero\" fossero impiegati per le nuove navi.\nLo scafo rimase a Brindisi per tutto il corso del 1941 e in seguito, deciso il suo completamento, fu trasferito dapprima a Venezia, dove giunse utilizzando autonomamente parte del proprio apparato motore, il 22 gennaio 1942, e successivamente a Trieste, presso il cantiere \"San Marco\" dei Cantieri Riuniti dell'Adriatico (CRDA) nel mese di novembre. Le difficolt\u00e0 causate dal negativo andamento della guerra, unita alla mancanza di materiali, non consentirono di terminarne la costruzione, cos\u00ec come non fu possibile ripristinare la nave da battaglia gravemente danneggiata durante la notte di Taranto.\nAl momento dell'annuncio dell'armistizio di Cassibile lo scafo venne abbandonato in quanto considerato un natante praticamente inutilizzabile e fu catturato dai tedeschi che avevano nel frattempo occupato Trieste. Nel giugno 1944 le autorit\u00e0 navali germaniche decisero di sperimentare la solidit\u00e0 costruttiva della navi italiane catturate mediante l'uso di cariche esplosive. Il 26 giugno due specialisti del Comando superiore della Kriegsmarine lasciarono Berlino per raggiungere il porto della Spezia dove esaminarono gli scafi degli incrociatori pesanti \"Bolzano\" e \"Gorizia\", non trovandoli, per vari motivi, rispondenti al loro scopo. Trasferitesi a Verona in treno, raggiunsero poi con mezzi di fortuna il porto di Trieste dove esaminarono lo scafo della \"Impero\" trovandolo rispondente al loro scopo, data la presenza di un sistema di protezione subacquea i contro i siluri, posto su entrambi i lati, denominato cilindri Pugliese All'epoca la nave da battaglia risultava nel seguente stato di allestimento. La costruzione era ultimata fino al ponte corazzato principale, che risultava in gran parte saldato. Rimanevano alcuni varchi aperti per consentire le sottostanti operazioni di montaggio, mentre mancava del tutto la portelleria corazzata. La maggior parte delle aperture delle porte e dei boccaporti era stata resa provvisoriamente stagna. Le piastre del ponte corazzato superiore, o ponte di castello, in corrispondenza dei locali turbine a caldaie, si trovavano appoggiate sul ponte, e per questo non era stata ancora eretta nessuna sovrastruttura. Le torri di grosso calibro da 381/50 numero I e numero II non disponevano n\u00e9 dei cannoni n\u00e9 delle culle, mentre la torre III era in fase di montaggio a terra. La cintura corazzata era stata installata su entrambi i lati fino all'estremit\u00e0 del ridotto. L'apparato motore vedeva il locale caldaie di prua praticamente completato, mentre quello di poppa risultava al 40%. I locali caldaie I e IV, con le 8 caldaie, risultavano quasi complete. All'interno della nave era stato installato un impianto di illuminazione elettrica alimentato da un gruppo diesel-generatore posizionato sul ponte sottostante la torre poppiera di grosso calibro. \nI due tecnici tedeschi trovarono la \"Impero\", presidiata da 60 operai della Ansaldo, in buone condizioni generali con le sentine dei locali caldaie asciutte e pulite, e tutte le parti dell'apparato motore ben conservate e prive di ossidazione. Al fine di condurre gli esperimenti, che non potevano essere effettuati nell'area del porto, lo scafo della \"Impero\" fu rimorchiato vicino al vallone di Capodistria e messa all'ormeggio utilizzando due ancore a prua e una a poppa su un fondale di 19-20 m. Le prime due esplosioni avvennero il 18 luglio 1944, una alle 12:15 e una alle 16:55, e dovevano verificare l'efficacia di due diversi tipi di esplosivo a diverse distanze e provocarono limitati danni allo scafo. Il terzo esperimento avvenne alle 11:45 del 20 luglio, utilizzando 330 kg di esplosivo S 1 posizionato a 4 metri di profondit\u00e0 sul lato dritto dello scafo in corrispondenza della ordinata 112, e doveva verificare l'efficienza del cilindro assorbitore Pugliese. Essa apr\u00ec una falla nello scafo di 8x8 m e la nave raggiunse un'inclinazione a dritta di 5\u00b0 10', mentre 2,5 m di scafo verso prua e altrettanti verso poppa vennero fortemente deformati. La valutazione dei tecnici tedeschi sul sistema Pugliese fu comunque estremamente positiva. Il quarto esperimento avvenne alle 18:55 del 21 luglio, con l'impiego contemporaneo di tre cariche da 300 kg ciascuna di esplosivo S 3 posizionate sul lato sinistro dello scafo a 7 metri di profondit\u00e0, in corrispondenza dell'ordinata 127. I danni allo scafo furono considerati di lieve entit\u00e0, con allagamenti tra le intercapedini interne fra le ordinate 123 e 129, una piccola via d'acqua apertasi a centro nave in un locale turbine, e ingobbature fino a 80 cm in una zona compresa tra il canto inferiore della cintura corazzata e l'aletta di rollio. lo sbandamento della nave si ridusse a 4\u00b0 30'. Terminati gli esperimenti i due tecnici consegnarono alle competenti autorit\u00e0 portuali tedesche il rapporto sullo stato della nave, e sul modo pi\u00f9 opportuno per esaurire gli allagamenti verificatesi in quanto la nave doveva venire demolita, e il 26 luglio lasciarono Trieste in treno per rientrare a Berlino dove giunsero il giorno successivo. La \"Impero\" venne ricondotta presso il cantiere \"San Marco\", venendo subito dopo portata ad ormeggiare presso la Banchina nord del Molo V.\nIl 20 febbraio 1945 un bombardamento aereo della United States Army Air Forces danneggi\u00f2 seriamente la nave, che si appoggi\u00f2 sul fondo a causa degli estesi allagamenti provocati dall'esplosione delle bombe cadute nelle vicinanze. Qualche giorno prima, il 15 febbraio, nel corso di un altro bombardamento aereo americano su Trieste, analoga sorte era toccata alla \"Conte di Cavour\". Nel mese di maggio le truppe tedesche in ritirata arrecarono altri danni facendo detonare delle cariche di esplosivo opportunamente piazzate. \nLo scafo dell\"Impero\" fu sollevato dal fondale nel luglio 1946 e poi portato a incagliarsi su di un basso fondale davanti a San Sabba. La nave fu radiata dai ruoli della Marina Militare Italiana con Decreto del 27 marzo 1947. Nel settembre dello stesso anno il relitto fu rimesso a galla e trasferito a Venezia, dove and\u00f2 ad arenarsi nella laguna. All'inizio del 1949 fu nuovamente sollevato dal fondo e trasferito, passando per il Canal Grande, a Porto Marghera dove venne demolito."}
{"id": "1184242", "revid": "287204", "url": "https://it.wikipedia.org/wiki?curid=1184242", "title": "Codice civile austriaco del 1811", "text": "Il Codice civile austriaco del 1811 (in tedesco Allgemeines b\u00fcrgerliches Gesetzbuch o ABGB) \u00e8 il codice civile approvato nell'Impero austriaco da Francesco I d'Austria (conosciuto anche come \"Francesco Giuseppe Carlo d'Asburgo-Lorena\" o \" Francesco II d'Asburgo-Lorena\"), il quale regn\u00f2 in Austria dal 1804 al 1835. Tale codice entr\u00f2 in vigore il 1\u00ba gennaio 1812.\nVicende storiche.\nIn Austria l'inizio della \"codificazione\" pu\u00f2 essere fatta risalire al settecentesco \"Codex Austriacus\", consolidazione del diritto del regno che si risolse in un'operazione di raggruppamento delle fonti che non aveva certo l'ardire di chiudere il sistema, ma lasciava ancora le porte aperte al diritto comune. \nDiretta derivazione di questo fu il pi\u00f9 importante \"Codex Theresianus iuris civilis\", la cui estensione e prolissit\u00e0 fu tale da sconsigliarne l'entrata in vigore. Il figlio di Maria Teresa d'Austria, Giuseppe II, riprese i lavori da capo e giunse nel 1787 ad emanare un primo libro del cosiddetto \"Codice civile giuseppino\" (che entr\u00f2 in vigore solo in Galizia) riguardanti alcuni principi generali di stampo illuministico, il diritto delle persone e di famiglia.\nIl Codice austriaco del 1811 fu, invece, realizzato da giuristi quali Carlo Antonio Martini e Franz von Zeiller e fu il primo codice austriaco a non essere \"etero-integrabile\", che si promise cio\u00e8 di non mettere soltanto ordine, ma che conteneva al suo interno una esplicita clausola di abrogazione delle fonti concorrenti fino ad allora in vigore.\nSistematica.\nPi\u00f9 snello del codice napoleonico - codice, secondo un principio statualista-imperativista, composto da norme-comando - quello austriaco - composto invece da norme-principio - si articola in tre libri e in paragrafi, non in articoli: la partizione sistematica di Gaio viene corretta dalla distinzione kantiana (di matrice illuministica) tra i diritti della persona e i diritti sulle cose, a loro volta distinti in diritti reali e diritti obbligatori. Mentre l'ABGB conta 1502 paragrafi, il Codice Napoleone ha 2281 articoli.\nIl terzo libro riguarda invece le disposizioni generali sulla costituzione, modificazione ed estinzione dei rapporti giuridici. Le enunciazioni introduttive contengono le disposizioni preliminari che verranno parzialmente copiate dai codici successivi. In esso ritroviamo grande attenzione per il ruolo della ragione come antidoto al problema delle lacune e dei nessi logici (sono i primi accenni al ruolo dell\"interpretazione\"), si fa inoltre esplicito riferimento all'analogia, come strumento per esprimere e cogliere il senso naturale della legge, da alcuni considerata come l'anticamera del ritorno a tutto ci\u00f2 che si \u00e8 tenuto fuori dal codice. E ci\u00f2, in effetti, lo si arguisce anche dagli istituti introdotti o conservati nel codice, che non rompevano adeguatamente con la tradizione giuridica del passato: si pensi al fedecommesso, prassi risalente al feudalesimo e fortemente limitativa della libert\u00e0 testamentaria, che stonava assai con il principio di equit\u00e0 ed uguaglianza.\nContenuti.\nPer quanto atteneva il trasferimento della propriet\u00e0 dei beni si distinguevano due modi di intendere il problema: non bastava il solo accordo (il consensualismo era principio tipico del \"Code Napol\u00e9on\"), ma era necessario un accordo materiale (\"traditio\": gli effetti traslativi si verificavano cio\u00e8 con la consegna della cosa). Per il trasferimento della propriet\u00e0 si rese necessaria la trascrizione- costitutiva -nelle tavole (\"intavolazione\"), ovvero in appositi registri, come avviene ancora oggi in provincia autonoma di Bolzano. Per quanto concerneva il diritto di famiglia e, in particolare, il matrimonio si discusse molto nella Commissione e alla fine si decise, che, se in Francia esso figurava come contratto revocabile come qualsiasi altro, esso sarebbe rimasto un sacramento e, per questa ragione, irrevocabile e indissolubile. Alle comunit\u00e0 religiose minoritarie venne consentito un regime speciale. Il codice fu poi esteso al Lombardo-Veneto e vi rest\u00f2 in vigore fino al 1859 in Lombardia e al 1866 in Veneto.\nNel suo \"Commentario al codice civile universale austriaco\", Franz von Zeiller cita Montesquieu (\"De l'esprit des lois\") tra le fonti dottrinali; il Codice giuseppino del 1787, il Landrecht e il Titolo preliminare del \"Code Napol\u00e9on\" tra quelle normative; la legge sovrana e i principi generali (corrispondenti in sostanza alla filosofia del diritto) tra quelle interpretative. Come \u00e8 possibile notare, si fa esplicito riferimento all'esperienza e alla scienza giuridica francese del tempo: segno che, nonostante formalmente, in materia, il modello francese e quello germanica-austriaco si ponessero in maniera antitetica (sistema \"chiuso\" e forte legalismo per il primo; sistema \"aperto\", anche al diritto naturale, per quanto concerne il secondo), sostanzialmente, vi fossero tra essi diverse e palesi convergenze (non essendo, tali modelli, pienamente applicati nella prassi)."}
{"id": "1184243", "revid": "767487", "url": "https://it.wikipedia.org/wiki?curid=1184243", "title": "Bassila", "text": "Bassila \u00e8 una citt\u00e0 situata nel dipartimento di Donga nello Stato del Benin con 81.745 abitanti (stima 2006)."}
{"id": "1184250", "revid": "4711", "url": "https://it.wikipedia.org/wiki?curid=1184250", "title": "Lietuvos Rytas", "text": ""}
{"id": "1184251", "revid": "958185", "url": "https://it.wikipedia.org/wiki?curid=1184251", "title": "Teoria della coltivazione", "text": "La teoria della coltivazione \u00e8 una teoria degli effetti cumulativi che studia le conseguenze della televisione sulla popolazione. Venne sviluppata negli anni settanta dal professor George Gerbner, decano della Scuola di comunicazione Annenberg presso l'Universit\u00e0 della Pennsylvania.\nGli studi e lo sviluppo della teoria.\nGerbner svolse tra gli anni '60 e '70 vari studi sugli effetti della televisione sulla popolazione negli Stati Uniti e giunse alla conclusione che la televisione non ha effetti specifici ed immediati sugli spettatori ma invece produce un effetto di cumulazione che porta lo spettatore a vivere in un mondo che somiglia a quello mostrato dal teleschermo. La tesi fondamentale della teoria attribuisce al mezzo televisivo la capacit\u00e0 di fornire allo spettatore, dall'infanzia all'et\u00e0 adulta (per questo si parla di coltivazione), una visione del mondo comune e condivisa, operando in tal senso nella direzione di una unificazione della realt\u00e0.\nIn seguito venne analizzato il contenuto dei programmi televisivi e il pubblico dei diversi programmi.\nVennero create 3 categorie di pubblico: \"Low-user\" (coloro che guardano meno di 2 ore al giorno televisione), \"Normal-User\" (tra le 2 e le 6 ore al giorno) e gli \"Heavy-User\" (pi\u00f9 di 6 ore al giorno). Attraverso l'analisi in particolare del terzo gruppo, coloro quindi che dovrebbero essere molto influenzati dai programmi televisivi, Gerbner formul\u00f2 la sua tesi della coltivazione:\nl'uso massiccio del mezzo televisivo non ha effetti immediati sul pensiero ma produce nel lungo termine un effetto di \"coltivazione\" e provoca un cambiamento della percezione della realt\u00e0, facendo vivere lo spettatore in un mondo modellato su ci\u00f2 che viene trasmesso nella televisione (TV-World).\nIn base a questa teoria venne osservato che coloro che utilizzano la televisione per pi\u00f9 di 6 ore al giorno hanno tendenzialmente pi\u00f9 paura della societ\u00e0 e credono di essere molto pi\u00f9 facilmente esposti ad un atto criminale rispetto a coloro che guardano meno televisione. Gli Heavy-Viewer hanno solitamente paura ad uscire per strada di notte e posseggono animali da guardia o armi per proteggersi, hanno poca fiducia nella politica e nella societ\u00e0 in generale, ritengono l'avere un figlio in un mondo cos\u00ec brutto una irresponsabilit\u00e0.\nCritiche.\nLa teoria della coltivazione ha subito molte critiche, soprattutto poich\u00e9 pone in modo causale il rapporto tra il vedere molta televisione e avere paura, mentre i due fattori dovrebbero essere osservati a livello correlativo. Infatti questi due fattori potrebbero anche essere associati in maniera opposta, ovvero coloro che hanno paura guardano la televisione per sentirsi pi\u00f9 sicuri (ad esempio guardando film o soap opera dove il mondo \u00e8 perfetto e i problemi si risolvono sempre).\nInoltre la teoria di un aumento di violenza correlato all'uso della televisione, per la quale era stata commissionata la ricerca di Gerbner, al fine di determinarne la veridicit\u00e0, \u00e8 risultata infondata poich\u00e9 la televisione rappresenta solo un singolo elemento, di un problema molto pi\u00f9 complesso della societ\u00e0, che ha provocato una sensazione di aumento della criminalit\u00e0.\nEstensione ed omogeneizzazione della cultura.\nCon la massiccia presenza in tutto il mondo di un palinsesto televisivo globalizzato, la teoria della coltivazione indica nella televisione uno strumento di omogeneizzazione culturale a livello mondiale, in cui i messaggi televisivi formano un sistema coerente che crea la corrente del nostro modo di pensare (\"mainstream of our culture\")."}
{"id": "1184254", "revid": "278830", "url": "https://it.wikipedia.org/wiki?curid=1184254", "title": "Young Hercules", "text": "Young Hercules \u00e8 una serie televisiva statunitense, prequel/spin-off di \"Hercules\".\nTrama.\nLa serie narra le avventure di Hercules da giovane, interpretato da Ryan Gosling, assieme agli amici Iolao, Giasone e Lilith. I ragazzi sono i protagonisti di insolite avventure e duelli contro gli d\u00e8i. La storia \u00e8 ambientata in una accademia per eroi gestita da Chirone, un centauro che addestra i ragazzi a combattere."}
{"id": "1184259", "revid": "1573940", "url": "https://it.wikipedia.org/wiki?curid=1184259", "title": "K\u014drei", "text": "Nessuna data certa pu\u00f2 essere assegnata a lui o al suo regno ed come una leggenda.\nNel \"Kojiki\" e nel \"Nihonshoki\" compare solo il suo nome e la sua genealogia. I giapponesi accettano tradizionalmente la sua esistenza storica, e una tomba \u00e8 attribuita a esso, ma nessuno studio contemporaneo supporta la teoria che sia esistito realmente."}
{"id": "1184262", "revid": "131358", "url": "https://it.wikipedia.org/wiki?curid=1184262", "title": "SV Pasching", "text": ""}
{"id": "1184270", "revid": "12760", "url": "https://it.wikipedia.org/wiki?curid=1184270", "title": "Sarah Gellar", "text": ""}
{"id": "1184276", "revid": "36426", "url": "https://it.wikipedia.org/wiki?curid=1184276", "title": "Arte egiziana", "text": ""}
{"id": "1184287", "revid": "2108263", "url": "https://it.wikipedia.org/wiki?curid=1184287", "title": "Auguste de Villiers de L'Isle-Adam", "text": "Mathias per la famiglia, Villiers per gli amici, firm\u00f2 le sue opere con il nome Auguste. Era discendente diretto del maresciallo Jean de Villiers, Gran Maestro dell'ordine di Rodi (diventato in seguito ordine di Malta) dal 1288 al 1294 e vicer\u00e9 di Cipro durante il regno dei Lusignano, e con questo titolo pretendente al trono di Grecia. Ci\u00f2 non esul\u00f2 questo scrittore dal condurre una vita misera e scapigliata.\nBiografia.\nA partire dal XVI secolo, che aveva visto Philippe de Villiers de L'Isle-Adam, Gran Maestro dell'ordine di San Giovanni di Gerusalemme, distinguersi durante l'assedio di Rodi nel 1522 contro gli eserciti del sultano Solimano il Magnifico, i Villiers de L'Isle-Adam erano decaduti. I discendenti, stabilitisi in Bretagna, avevano sposato donne appartenenti alla piccola nobilt\u00e0, mentre il nonno dello scrittore, dopo un lungo e penoso esilio in Inghilterra all'epoca della Rivoluzione e del Primo Impero, aveva dovuto chiedere un sussidio allo Stato. Il marchese Jean-Toussaint, padre dello scrittore, spos\u00f2 Marie-Fran\u00e7oise Le Nepvou de Carfort nel 1837. A parte Auguste, non ebbero altri figli. Il padre di Auguste, vittima dei suoi capricci, si diede a delle rovinose speculazioni finanziarie, tanto che nel 1843 sua moglie fu costretta a chiedere una separazione dei beni (accordata nel 1846) per tutelare la sua eredit\u00e0.\nPrimi anni ed esordi letterari.\nDopo aver studiato in diverse scuole della Bretagna ed essersi mostrato molto portato per il piano e aver scoperto la poesia, nel 1855 Auguste de Villiers de L'Isle-Adam si trasfer\u00ec, con la sua famiglia, a Parigi. Nella capitale, frequent\u00f2 alcuni caff\u00e8 e salotti culturali (grazie al suo nome), dove riscosse un certo successo. Conobbe Catulle Mend\u00e8s e Jean Marras e incontr\u00f2, alla Brasserie des Martyrs, Fran\u00e7ois Copp\u00e9e, Charles Baudelaire e Leconte de Lisle. Cominci\u00f2 a collaborare con dei piccoli giornali e nel 1858 pubblic\u00f2 il suo primo libro, \"Deux essais de po\u00e9sie\". Nel dicembre del 1859 inizi\u00f2 la carriera giornalistica con la pubblicazione di due articoli di critica musicale su \"La Causerie\" di Victor Cochinat.\nLo stesso mese fece pubblicare, a proprie spese, le \"Premi\u00e8res po\u00e9sies\" presso l'editore N. Scheuring a Lione, opera che pass\u00f2 totalmente inosservata. Nell'agosto del 1862 fece pubblicare presso l'editore Dentu a Parigi in cento copie, sempre a proprie spese, il primo volume di \"Isis\", un romanzo il cui seguito non apparir\u00e0 mai. Nel 1863 inizi\u00f2 una relazione con Louise Dyonnet, una \"demi-mondaine\", madre di due figli, e incontr\u00f2, durante uno dei suoi consueti soggiorni estivi a Solesmes, Louis Veuillot. Nel 1864, mentre troncava la sua relazione con Louise Dyonnet, fece la conoscenza di Flaubert e divenne amico di Mallarm\u00e9; suo padre, gi\u00e0 finito in prigione per debiti nel 1856, fall\u00ec di nuovo.\nNel marzo del 1866 pubblic\u00f2 presso l'editore Guyon Francisque a Saint-Brieuc \"Morgane\", un dramma in cinque atti destinato al teatro della Ga\u00eet\u00e9, come una seconda edizione di \"El\u00ebn\", dramma del 1865. A maggio, tre poemi del primo fascicolo del \"Parnasse contemporain\" furono di Villiers. In quel periodo si fidanz\u00f2 con Estelle, la seconda figlia di Th\u00e9ophile Gautier, la cui sorella maggiore, Judith, si era appena sposata con Catulle Mend\u00e8s. Il fidanzamento venne rotto nel gennaio del 1867, causa l'opposizione dei parenti di Villiers.\nNell'ottobre del 1867 Villiers de L'Isle-Adam divenne redattore capo della \"Revue des Lettres et des Arts\", settimanale appena fondato dai fratelli Thomas et Armand Gouzien. La rivista fu pubblicata fino al marzo del 1868; Villiers vi pubblic\u00f2 una lunga novella, \"Claire Lenoir\", e un racconto, \"L'Intersigne\". Fra i collaboratori della rivista si contano Mallarm\u00e9, Verlaine, Banville, Mend\u00e8s e i fratelli Jules ed Edmond de Goncourt. Nel settembre del 1869 nacque a Parigi Jules \u00c9mile Leroy (1869-1911), figlio dell'attrice Mathilde Leroy e di padre ignoto, forse il figlio naturale di Villiers.\nGli anni settanta.\nNel gennaio del 1870, dopo un insuccesso al teatro Gymnase, Alexandre Dumas figlio riusc\u00ec a far accettare \"La R\u00e9volte\" di Villiers al teatro Vaudeville, dove venne rappresentata soltanto cinque volte e poi pubblicata presso l'editore Lemerre a luglio. Sempre nel gennaio del 1870 Villiers ricopr\u00ec un ruolo di primo piano durante le manifestazioni insurrezionali che seguirono la morte del giornalista Victor Noir, ucciso dal principe Pierre Bonaparte.\nNel giugno del 1869 effettu\u00f2, in compagnia di Mend\u00e8s e di Judith Gautier, un viaggio in Svizzera e in Germania, nel corso del quale dovevano rendere conto ai giornali parigini dell'Esposizione universale delle Belle Arti a Monaco di Baviera, ma, in realt\u00e0, quel viaggio fu fatto per vedere le opere di Richard Wagner e incontrare il compositore (soggiornarono presso di lui, a Triebschen, vicino Lucerna, sia all'andata che al ritorno). Nel giugno del 1870 Villiers, Judith e Mend\u00e8s si recarono a Weimar, per un festival della musica di Wagner. In seguito andarono a Monaco per vedere \"La Valchiria\" e a luglio soggiornarono nuovamente a Triebschen. Dovettero tuttavia rientrare in Francia, per lo scoppio della guerra franco-prussiana.\nDi ritorno a Parigi dopo un soggiorno di un mese presso Mallarm\u00e9, ad Avignone, Villiers prese il comando degli esploratori del 147\u00ba battaglione della Guardia nazionale. Durante l'assedio della capitale da parte dei tedeschi visse con la sua famiglia nella pi\u00f9 completa miseria. All'instaurazione della Comune di Parigi (1871) si mostr\u00f2 entusiasta, ma dovette ben presto rinnegare le sue simpatie comunarde. Durante l'estate del 1871 infatti tent\u00f2 senza successo di farsi nominare addetto d'ambasciata a Londra. Questo insuccesso complic\u00f2 la situazione finanziaria dei Villiers, anche perch\u00e9 il 13 agosto 1871 Mlle de K\u00e9rinou, madrina della madre di Villiers e sostegno economico della famiglia, mor\u00ec; poich\u00e9 aveva messo tutti i suoi beni a vitalizio, la situazione dei Villiers diventa particolarmente precaria.\nPer potervi rimediare, Villiers cerc\u00f2 nel 1873 di sposare Anna Eyre Powell, una ricca ereditiera inglese, che alla fine rifiut\u00f2. Nel gennaio del 1874 propose \"Morgane\" al teatro della Porte Saint-Martin, poi decise di riscrivere il dramma con un nuovo titolo, \"Le Pr\u00e9tendant\". Nel luglio del 1875 protest\u00f2, su \"Le Figaro\", contro il melodramma \"Perrinet Leclerc\" (1832), rappresentato al teatro Ch\u00e2telet, dove il suo antenato, il maresciallo Jean de Villiers de L'Isle-Adam, appare sotto una luce poco favorevole. Ad agosto fece causa a \u00c9douard Lockroy, il solo dei due autori ad essere ancora in vita. Il 1\u00ba agosto 1877 la sua istanza venne respinta e rinunci\u00f2 a fare appello.\nApprese intanto che un certo Georges de Villiers de L'Isle-Adam lo accusava di usurpare il suo nome; stava per sfidarlo a duello, quando scopr\u00ec che in effetti Luigi XVIII, credendo a torto che il ramo dei Villiers de L'Isle-Adam fosse estinto, aveva autorizzato un Villiers des Champs a \u00abrilevare\u00bb il nome nel 1815.\nNella primavera del 1879 venne pubblicata, per alcune settimane, \"La Croix et l'\u00c9p\u00e9e\", un settimanale legittimista dove Villiers ricopriva un ruolo importante. Il suo dramma \"Le Nouveau Monde\" fu pubblicato dall'editore Richard a Parigi all'inizio del 1880 e il suo romanzo \"L'\u00c8ve nouvelle\", al quale lavorava dal 1877, fu pubblicato a puntate sul giornale \"Le Gaulois\" nel settembre di quell'anno. Non piacendo agli abbonati, il giornale tuttavia interruppe ben presto la pubblicazione dell'opera. Villiers cerc\u00f2 poi di far pubblicare \"L'\u00c8ve nouvelle\" sul giornale repubblicano \"L'\u00c9toile fran\u00e7aise\", ma anche qui la pubblicazione dell'opera venne sospesa (febbraio 1881).\nUltimi anni.\nIl 9 gennaio 1881 Villiers si present\u00f2, in qualit\u00e0 di candidato legittimista nel XVII distretto, alle elezioni valide per il consiglio municipale, ma rimase battuto. All'indomani nacque a Parigi Victor-Philippe-Auguste, figlio naturale di Villiers e di Marie Br\u00e9geras, nata Dantine, vedova illetterata di un cocchiere belga. Ormai Villiers viveva con lei, rinunciando ai suoi progetti di matrimonio. Il 12 aprile 1882 la madre di Villiers mor\u00ec.\nIl 9 febbraio 1883 fu pubblicata la raccolta \"Contes cruels\", presso l'editore Calmann-L\u00e9vy. Dieci giorni dopo, al teatro delle Nazioni, venne messo in scena \"Le Nouveau Monde\", grazie al finanziamento del conte di Osmoy, uomo politico e scrittore, e del libraio Lalouette. L'opera tuttavia non ebbe alcun successo e venne cancellata dopo soltanto diciassette repliche. Nel frattempo, Villiers collaborava con le \"Figaro\", poi con \"Gil Blas\" (1884). In questo periodo, fece amicizia con L\u00e9on Bloy e Joris-Karl Huysmans, l'autore di \"\u00c0 Rebours\", dove Villiers figurava come uno degli autori preferiti dall'eroe dell'opera, Des Esseintes.\nDal 18 luglio 1885 al 27 marzo 1886 \"La Vie Moderne\" pubblic\u00f2 a puntate la versione completa di \"\u00c8ve future\", mentre \"La Jeune France\" pubblic\u00f2 in due parti, nel novembre del 1885 e nel giugno del 1886, la prima stesura completa di \"Ax\u00ebl\". Il 1\u00ba dicembre 1885 il padre di Villiers mor\u00ec a sua volta, in miseria. Dal 1886 al 1888 vennero pubblicati rispettivamente: \"L'\u00c8ve future\", stampato a Parigi da Maurice de Brunhoff, la raccolta \"Tribulat bonhommet\", che comprende una versione rimaneggiata di \"Claire Lenoir\", \"Histoires insolites\" e \"Nouveaux contes cruels\".\nColpito da un all'intestino nel corso dell'inverno 1888-1889, Villiers non poteva pi\u00f9 lavorare, tanto che Mallarm\u00e9 dovette fare una colletta fra i suoi amici per provvedere ai suoi bisogni e a quelli della sua famiglia. Il 12 luglio 1889 venne trasferito alla clinica Fr\u00e8res Saint-Jean-de-Dieu, in via Oudinot a Parigi. Sentendosi prossimo alla morte, redasse il 12 agosto un testamento dove riconosceva suo figlio Victor e il 14 sposava \"in extremis\" Marie Dantine, al fine di legittimare suo figlio. Morto il 18 agosto, venne sepolto al cimitero di Batignolles il 21. I suoi resti furono successivamente trasferiti al cimitero P\u00e8re Lachaise con quelli di suo figlio, morto nel 1901. Nel 1890 furono pubblicati la versione definitiva di \"Ax\u00ebl\" e la raccolta di cronache e novelle \"Chez les passants\".\nUno scrittore simbolista.\nQuesto autore essenziale del simbolismo francese fu un grande ammiratore di Edgar Allan Poe e di Baudelaire, appassionato di Wagner e un grande amico di Mallarm\u00e9: questo aristocratico che difese la monarchia \u00e8 infatti assolutamente moderno in quanto ad estetica. Familiare con l'irreale, parte da postulati strani, fuori da ogni realt\u00e0. Idealista impenitente, solo il sogno lo incanta e lo esalta, non senza accompagnarsi ad una tetra ironia che resta il suo marchio. Come forse nessun altro scrittore, ha saputo unire \"i due modi segretamente corrispondenti del sogno e del ridere\" (Mallarm\u00e9).\nOggi la sua opera pi\u00f9 celebre sono i \"Contes cruels\" (1883), ai quali occorre aggiungere \"Eva futura\" (\"L'\u00c8ve future\", 1886), romanzo filosofico nel quale mette in scena il geniale Edison, inventore di una donna artificiale capace di riscattare l'Eva decaduta. \u00c8 d'altronde in questa opera, fondamentale per il racconto di fantascienza, che Villiers utilizza la parola \"androide\" (dal greco Andr- umano e -oide specie / a immagine di) per indicare una creatura artificiale concepita come la replica di un essere umano.\nDa non dimenticare, inoltre, \"Tribulat Bonhomet\", dal nome del sinistro dottore positivista e \"uccisore di cigni\".\nSecondo una formula consacrata, \"Ax\u00ebl\" infine, opera testamento e grande opera del suo autore, fu \"la bibbia del teatro simbolista\" (Dorothy Knowles).\nAnatole France ha detto di lui:"}
{"id": "1184291", "revid": "1745361", "url": "https://it.wikipedia.org/wiki?curid=1184291", "title": "Benzaiten", "text": ", originariamente personificazione del fiume indiano Sarasvati, venne adottata nel pantheon buddhista come una dea che forniva benefici a coloro che cercavano saggezza, eloquenza e longevit\u00e0 e l'eliminazione della sofferenza. Attraverso la Cina, nel VII secolo, si \u00e8 diffusa in Giappone, divenendo una delle sette dee della felicit\u00e0, oltre a tutelare il matrimonio, la letteratura e la musica.\nEtimologia.\nIl \"kanji\" \"zai\" che compone una parte del suo nome pu\u00f2 voler dire sia \u201cricchezza\u201d che \u201ctalento\u201d, due dei benefici che si possono ricevere da questa divinit\u00e0.\nIconografia.\nCome Kannon, Benzaiten viene rappresentata iconograficamente con molte braccia, di solito quattro oppure otto. Il primo braccio dalla parte sinistra afferra una lancia appuntita, con la seconda il Rimb\u014d, con il terzo un prezioso arco, con la quarta un'arma. Il primo braccio di destra tiene una spada, il secondo una mazza, il terzo una chiave e il quarto delle frecce. La corona della sua testa \u00e8 adornata con il gioiello Nyoishu, dal quale viene emanata un'aureola di luce che sormonta la testa. In altre rappresentazioni iconografiche la sua corona pu\u00f2 essere sormontata da un cigno oppure da un torre shint\u014d, sopra il quale \u00e8 attaccato un serpente bianco con il volto di un uomo anziano. \nIntorno a Bishamonten stanno i quindici \"\u014dji\", i figli del re R\u0101jakum\u0101ra o Kum\u0101rar\u0101ja. Gli \"\u014dji\", sotto l'aspetto di fanciulli, tengono i simboli delle stagioni oppure il gioiello Nyoishu.\nNel Bentenky\u014d si narra di quando Benzaiten, con i suoi quindici accoliti, dopo aver finito di recitare il \"dh\u0101ra\u1e47\u012b\", la terra trem\u00f2 per sei volte facendo piovere dal cielo gioielli. Nelle sue versioni iconografiche pi\u00f9 popolari, Benzaiten viene rappresentata con un liuto, in quanto viene considerata la dea della musica, della bellezza e dell'amore. \nBenzaiten viene anche chiamata K\u014dtokutenno, dea delle opere meritevoli, o My\u014dontenno, dea dalla voce meravigliosa, o, infine, Biintenno, dea dalla bella voce. Quest'ultima designazione rimanda al sanscrito Madhurasvara, nome di un monarca del Gandharva, e Benzaiten apparterrebbe a una classe di esseri soprannaturali musicisti della corte del dio Indra.\nMitologia e leggende.\nLa leggenda considera Benzaiten figlia di un re drago. Per volere del padre \u00e8 costretta a sposare un drago divoratore di bambini, che per\u00f2, grazie all'amore della dea, perder\u00e0 questo difetto mostruoso.\nIn un'altra leggenda Benzaiten svolge ed esaudendo le ferventi preghiere di un giovane alla ricerca della autrice di alcuni mirabili versi poetici trovati su un foglio di carta, materializza la scrittrice al cospetto del giovane. I due finiranno per sposarsi.\nBishamonten.\nSebbene Bishamonten abbia origini indiane, ci sono leggende giapponesi in cui viene sostenuta l'origine nazionale di questa divinit\u00e0.\nUna delle pi\u00f9 popolari narra la storia di un uomo ricco che aveva una figlia di nome Bunsh\u014d, identificata con la dea Benzai, la quale and\u00f2 in sposa a Shinyosu Daimy\u014djin. Passarono molti anni, ma Bunsh\u014d non riusciva a dare alla luce un figlio, sebbene fossero stati fatte numerose offerte e preghiere . Alla fine Bunsh\u014d rimase incinta, ma al posto di un bambino partor\u00ec 500 uova. Terrorizzata dall'idea di cosa potesse schiudersi da quelle uova ordin\u00f2 che fossero poste in un cesto e gettate nel fiume. Il cesto venne trovato da un pescatore che le port\u00f2 alla moglie. Sperando che le uova producessero dei pulcini, li pose nella sabbia calda, ma una volta dischiuse le uova, invece di 500 pulcini, nacquero 500 bambini. A fatica la coppia riusc\u00ec a mantenere la moltitudine di bambini e quando questi ebbero raggiunto una certa et\u00e0, vennero mandati dal signore locale, nella speranza che Bunsh\u014d si prendesse cura di loro. Cos\u00ec i bambini andarono nel castello, dicendo che erano nati da 500 uova abbandonate in una cesta in balia del fiume. Bunsh\u014d riconobbe che erano suoi figli e permise loro di vivere all'interno del castello. Infine Bunsh\u014d venne posta nel rango degli d\u00e8i e venerata con estrema devozione.\nAltre rappresentazioni.\nUn'altra forma di Benzaiten sarebbe quella di Uga no kami, conosciuta anche come \"Ukemochi no Kami\" (il kami protettore del cibo), divinit\u00e0 dei cinque tipi di cereali molto popolare in Giappone. Uga no kami viene considerata la divinit\u00e0 centrale nel pantheon di Inari e riceve culto nel terza vetta del monte Inari, a Mannaka Shino no Yashiro. In questo santuario Uga no kami e Inari vengono combinati insieme per creare \"Ugadama\": essi sono Kuku no kami, la divinit\u00e0 degli alberi e Kaya no hime no kami, la dea dell'erba e delle alghe.\nBenzaiten inoltre viene conosciuta anche come la bianca dama serpente. Il serpente, oltre a essere un simbolo di fertilit\u00e0 e di sessualit\u00e0, viene associato ai fiumi, mari e all'acqua in generale e viene vista come una divinit\u00e0 agricola in grado di assicurare la fertilit\u00e0 dei campi di riso, i quali richiedono inondazioni durante i primi periodi della coltura del riso. Per questo motivo Benzaiten viene associata a Uga no kami.\nBenzaiten riceve culto in modo particolare all'isola di Enoshima e al santuario di Ikutsushima, a Miyajima, vicino a Hiroshima."}
{"id": "1184292", "revid": "110157", "url": "https://it.wikipedia.org/wiki?curid=1184292", "title": "Suffolk University", "text": "L'Universit\u00e0 di Suffolk \u00e8 un'universit\u00e0 privata americana ed \u00e8 la quarta di Boston per grandezza. Fu istituita l'8 settembre del 1906. Conta 963 professori."}
{"id": "1184293", "revid": "599013", "url": "https://it.wikipedia.org/wiki?curid=1184293", "title": "Bates College", "text": "Bates college, \u00e8 un'universit\u00e0 di arti liberali statunitense, con sede a Lewiston nel Maine.\nStoria.\nVenne fondata il 16 marzo 1855 come \"Maine State Seminary\", dal politico abolizionista Oren Burbank Cheney e dal magnate tessile Benjamin Bates IV. Divenne il primo college coeducazionale nel New England e continu\u00f2 a conferire il primo diploma universitario femminile nell'area. Bates \u00e8 il terzo college pi\u00f9 antico del Maine, succedendo a Bowdoin e Colby College. \u00c8 diventata un'avanguardia nell'ammettere gli studenti di minoranza prima del passaggio della proclamazione sull'emancipazione. All'inizio del 1900 il college inizi\u00f2 ad espandersi in modo aggressivo e, a met\u00e0 degli anni '40, accumul\u00f2 grandi quantit\u00e0 di propriet\u00e0, diventando una grande potenza economica a Lewiston. \nDagli anni '50, il college ha acquisito e tentato di porre rimedio alla reputazione di educare i ricchi del New England. I miglioramenti della sua reputazione sono diminuiti dopo che grandi perdite durante la crisi finanziaria del 2008 hanno aumentato i costi delle tasse scolastiche. La fine del 2010 ha visto una spinta raddoppiata per la diversit\u00e0 socioeconomica, razziale e culturale, nonch\u00e9 un'importante espansione degli aiuti finanziari agli studenti.\nOfferta formativa.\nBates fornisce istruzione universitaria in discipline umanistiche, scienze sociali, scienze naturali e ingegneria e offre programmi universitari congiunti con la Columbia University, il Dartmouth College e la Washington University di St. Louis. Un college di maturit\u00e0, il programma di laurea richiede a tutti gli studenti di completare una tesi prima della laurea e ha un'impresa di ricerca finanziata privatamente."}
{"id": "1184306", "revid": "465036", "url": "https://it.wikipedia.org/wiki?curid=1184306", "title": "Ordine di San Paolo eremita", "text": ""}
{"id": "1184313", "revid": "729019", "url": "https://it.wikipedia.org/wiki?curid=1184313", "title": "Mario D'Agostini", "text": "Biografia.\nNacque a San Giorgio di Nogaro, provincia di Udine, il 18 febbraio 1914. Si arruol\u00f2 nella Regia Aeronautica, iniziando a frequentare nel 1935 la Regia Accademia Aeronautica di Caserta, Corso Pegaso. Consegu\u00ec il brevetto di pilota militare nel 1937, e l'anno successivo usc\u00ec dall'accademia con il grado di sottotenente in servizio permanente effettivo. Fu dapprima assegnato al reparto imbarcato sulla portaidrovolanti \"Giuseppe Miraglia\", e successivamente alla 163\u00aa Squadriglia Autonoma Caccia Terrestre di stanza sull'aeroporto di Rodi-Marizza, Mare Egeo, allora equipaggiata con velivoli da caccia Fiat C.R.32 e C.R.42 Falco. Promosso tenente, assunse il comando interinale della 162\u00aa Squadriglia, sempre basata a Marizza ed equipaggiata con i C.R.42 Falco. Dopo l'entrata in guerra del Regno d'Italia partecip\u00f2 a numerose azioni di scorta ai velivoli da bombardamento. Nel dicembre 1941 fu trasferito al 2\u00ba Stormo Caccia Terrestre operante in Tripolitania (Africa Settentrionale Italiana). \nNominato capitano, venne posto al comando della 93\u00aa Squadriglia dell'8\u00ba Gruppo che utilizzava i Aermacchi C.200 Saetta.\nRimase ucciso in combattimento durante l'attacco a Tobruk il 15 giugno 1942, e in seguito gli venne assegnata la Medaglia d'oro al valor militare alla memoria.\nDediche e riconoscimenti.\nA lui \u00e8 intitolato il 2\u00ba Stormo dell'Aeronautica Militare che oggi ha sede sull'aeroporto di Rivolto nel comune di Codroipo, in provincia di Udine."}
{"id": "1184321", "revid": "363629", "url": "https://it.wikipedia.org/wiki?curid=1184321", "title": "Petrus Borel", "text": "Biografia.\nFiglio di un monarchico ridotto in miseria dal periodo della Rivoluzione.\nArchitetto di formazione, entr\u00f2 in disaccordo con la societ\u00e0 a lui contemporanea e divenne uno dei \"petits romantiques\", con Nerval, Philoth\u00e9e O'Neddy, Xavier Forneret, Aloysius Bertrand e Gautier e quindi partecip\u00f2 attivamente ad un grande periodo storico culturale, quello che dalla stagione del manifesto romantico di Victor Hugo sfocer\u00e0 nei moti rivoluzionari del 1848.\nVisse in povere soffitte, incarnando la tipica figura del letterato parigino dell'et\u00e0 di Luigi Filippo di Francia.\nSi diede dapprima all'architettura, al disegno, poi alla letteratura e al giornalismo. Nel 1846 part\u00ec per l'Algeria, dove fu inizialmente funzionario, grazie alle intercessioni della scrittrice Delphine Gay de Girardin, moglie dell'editore Girardin, e poi contadino.\nHa conosciuto una gloria postuma grazie ai surrealisti e ad Andr\u00e9 Breton, i quali fecero uscire dall'oblio le sue opere che sembravano rivoluzionarie per quegli artisti.\nTra tutti gli esponenti del suo gruppo, Borel parve il pi\u00f9 estremista, il pi\u00f9 portato a realizzare opere atte a colpire l'attenzione grazie agli ingredienti di orrore, truculenza e satanismo, elementi che poi influenzarono Baudelaire. Ma nonostante le numerose pubblicazioni di suoi libri, fatic\u00f2 ad uscire da uno stato di povert\u00e0.\nLa sua traduzione in francese di Robinson Crusoe di Daniel Defoe \u00e8 considerata ancora oggi come la migliore mai realizzata.\nAttualmente \u00e8 considerato come il rappresentante per eccellenza del Frenetismo."}
{"id": "1184328", "revid": "599013", "url": "https://it.wikipedia.org/wiki?curid=1184328", "title": "Ordine di San Girolamo", "text": "L'Ordine di San Girolamo (in latino \"Ordo Sancti Hieronymi\") \u00e8 un istituto religioso maschile di diritto pontificio. I membri di questo ordine monastico, detti popolarmente gerolamini, o girolamini pospongono al loro nome la sigla O.S.H.\nL'ordine ebbe origine da alcune comunit\u00e0 eremitiche sorte in Spagna agli inizi del XIV secolo e riunite da papa Gregorio XI a Lupiana nel 1373 sotto la direzione di Pedro Fern\u00e1ndez Pecha: dissolto nel XIX secolo, fu ricostituito nel 1925 a Segovia da Manuel Sanz Dom\u00ednguez; i gerolamini seguono la regola di sant'Agostino e si dedicano alla vita contemplativa.\nStoria.\nOrigini.\nLa tradizione che fa risalire le origini dell'ordine ai monasteri fondati da san Girolamo a Betlemme \u00e8 priva di fondamento storico. Gli inizi dell'ordine, in realt\u00e0, vanno ricollegati al movimento eremitico avviato verso il 1350 da Tommaso da Siena con l'intento di imitare la vita solitaria e di penitenza del santo dottore. Tale movimento si diffuse in Italia e, soprattutto, in Spagna, dove sorsero numerosi eremi (Guisando, Villaescusa, El Casta\u00f1ar).\nTra gli eremiti gerolamini si acquist\u00f2 presto una grande fama Pedro Fern\u00e1ndez Pecha, gi\u00e0 camerier maggiore del canonico Fernando Y\u00e1\u00f1ez de Figueroa di Toledo, insieme al quale aveva deciso di lasciare la vita mondana: i due si erano ritirati prima nell'eremo del Casta\u00f1ar, per poi trasferirsi in quello di Villaescusa e infine, verso il 1370, in quello di San Bartolomeo a Lupiana.\nApprovazione dell'ordine.\nNel 1373 le comunit\u00e0 eremitiche maturarono la decisione di abbracciare la vita cenobitica e Fern\u00e1ndez Pecha fu scelto dai confratelli e inviato ad Avignone, presso papa Gregorio XI, per chiedere l'autorizzazione a cambiare forma di vita.\nCon la bolla \"Salvatoris humani generis\" del 15 ottobre 1373 il pontefice diede ai gerolamini da osservare la Regola di sant'Agostino, permise loro di redigere delle nuove costituzioni basate su quelle del monastero di Santa Maria del Santo Sepolcro di Firenze e diede a Fern\u00e1ndez Pecha l'abito bianco e grigio che divenne quello distintivo dei monaci dell'ordine; l'eremo di Lupiana fu elevato alla dignit\u00e0 di monastero e Fern\u00e1ndez Pecha ne fu nominato priore.\nIn origine i monasteri gerolamini, bench\u00e9 riconoscessero un certo primato al priore di Lupiana, erano tutti autonomi e dipendevano dai vescovi del luogo: solo nel 1414, sotto il pontificato di papa Benedetto XIII, le varie comunit\u00e0 si sottrassero alla giurisdizione vescovile e celebrarono un capitolo nel monastero di Guadalupe, eleggendo priore generale Diego de Alarc\u00f3n.\nMovimenti di riforma.\nNel 1423 il nuovo generale, Lope da Olmedo, si propose la riforma dell'ordine e compose una nuova regola basandosi sugli scritti di san Girolamo: grazie all'approvazione di papa Martino V (bolla \"Et si pro cunctorum christifidelium\" del 10 agosto 1424), introdusse l'osservanza in alcuni monasteri della regione di Siviglia dando inizio alla congregazione dell'osservanza di San Girolamo, che si diffuse anche in Italia. Questo ramo riformato si riun\u00ec al ceppo originale dell'ordine nel 1567.\nL'ordine conobbe il suo periodo di massima fioritura nei decenni a cavallo tra il XV e il XVI secolo: Tra il 1573 e il 1673, invece, sorsero solo due monasteri e un collegio dell'ordine e il XVIII secolo, infine, rappresent\u00f2 un'epoca di rilassamento e decadenza dell'osservanza e dello spirito religioso.\nDissoluzione e restaurazione.\nI monasteri gerolamini furono secolarizzati, una prima volta, dopo l'invasione napoleonica della Spagna (1808-1810) e, nuovamente, nel 1819-1823. I monaci furono costretti ad abbandonare definitivamente le loro comunit\u00e0 nel 1835: all'epoca l'ordine contava 48 monasteri e un migliaio di religiosi.\nCi furono tentativi di restaurazione nel 1854 nel monastero dell'Escorial e nel 1884 in quello di Guadalupe, ma entrambi fallirono.\nSolo l'11 agosto 1925 Manuel Sanz Dom\u00ednguez, insieme con un gruppo di giovani, si stabil\u00ec nel fatiscente monastero di Santa Mar\u00eda del Parral e, con il beneplacito di papa Pio XI, vi introdusse l'osservanza gerolamina. Sanz Dom\u00ednguez prese il nome di Emanuele della Sacra Famiglia.\nLa proclamazione della repubblica in Spagna (1931) e lo scoppio della guerra civile (1936) impedirono il consolidamento dell'appena restaurato ordine gerolamino: Sanz Dom\u00ednguez fu arrestato e fucilato e nel monastero del Parral non rimasero che cinque religiosi. Solo nel 1941 altri religiosi si incorporarono al monastero consentendo la diffusione dell'ordine.\nAttivit\u00e0 e diffusione.\nI gerolamini si dedicano al culto divino, alla preghiera contemplativa e all'ospitalit\u00e0 nelle foresterie dei loro monasteri.\nL'ordine \u00e8 presente solo in Spagna e la sede centrale \u00e8 il monastero di Santa Mar\u00eda del Parral presso Segovia.\nAlla fine del 2011 l'ordine contava 11 monaci, 4 dei quali sacerdoti."}
{"id": "1184331", "revid": "339392", "url": "https://it.wikipedia.org/wiki?curid=1184331", "title": "Geronimiti", "text": ""}
{"id": "1184333", "revid": "1573940", "url": "https://it.wikipedia.org/wiki?curid=1184333", "title": "K\u014dgen", "text": "Nessuna data certa pu\u00f2 essere assegnata a lui o al suo regno ed come una leggenda.\nNel \"Kojiki\" e nel \"Nihonshoki\" compare solo il suo nome e la sua genealogia. I giapponesi accettano tradizionalmente la sua esistenza storica, e una tomba \u00e8 attribuita a esso, ma nessuno studio contemporaneo supporta la teoria che sia esistito realmente."}
{"id": "1184336", "revid": "599013", "url": "https://it.wikipedia.org/wiki?curid=1184336", "title": "Diocesi di Gu\u00e1dix", "text": ""}
{"id": "1184340", "revid": "146644", "url": "https://it.wikipedia.org/wiki?curid=1184340", "title": "Shetland Australi", "text": ""}
{"id": "1184341", "revid": "146644", "url": "https://it.wikipedia.org/wiki?curid=1184341", "title": "Ross Island", "text": ""}
{"id": "1184342", "revid": "339392", "url": "https://it.wikipedia.org/wiki?curid=1184342", "title": "Ad\u00e9lie Land", "text": ""}
{"id": "1184353", "revid": "1718925", "url": "https://it.wikipedia.org/wiki?curid=1184353", "title": "TCP connect scan", "text": "In informatica e telecomunicazioni il TCP connect() scan \u00e8 un tipo di scansione in cui la chiamata di sistema \"connect()\" fornita dal sistema operativo di chi effettua la scansione, \u00e8 usata per aprire una connessione ad ogni porta interessante sulla macchina di destinazione. In questo tipo di scansione, l'attaccante invia alla vittima un segmento TCP con flag SYN attivo.\nSe la porta obiettivo della scansione risulter\u00e0 aperta, l'attaccante ricever\u00e0 in risposta un pacchetto TCP con i flag SYN e ACK attivi a cui risponder\u00e0 con un pacchetto TCP con flag ACK attivo, altrimenti se la porta risulter\u00e0 chiusa, ricever\u00e0 un pacchetto TCP con flag RST attivo che terminer\u00e0 la connessione. In altre parole, se la porta vittima della scansione \u00e8 in ascolto, la chiamata di sistema connect() avr\u00e0 luogo e l'handshake verr\u00e0 completato, in caso contrario la porta non sar\u00e0 raggiungibile."}
{"id": "1184355", "revid": "28592", "url": "https://it.wikipedia.org/wiki?curid=1184355", "title": "Leonid Bre\u017enev", "text": ""}
{"id": "1184360", "revid": "1718925", "url": "https://it.wikipedia.org/wiki?curid=1184360", "title": "FIN scan", "text": "Il FIN scan \u00e8 un tipo di scansione caratterizzata dall'invio di pacchetti TCP anomali alle porte della vittima, aventi solo il flag FIN attivo. Le specifiche tecniche dalla RFC 793 prevedono che un host che riceve un pacchetto con flag FIN attivo, nel caso in cui la porta sia chiusa, risponda con un pacchetto con flag RST attivo, mentre nel caso in cui la porta sia aperta, ignori il pacchetto. Da evidenziare che alcuni sistemi come Windows, Cisco, HP-UX, IRIX non seguono lo standard e rispondono inviando in qualsiasi caso un pacchetto TCP con flag RST attivo rendendo la scansione inefficace."}
{"id": "1184363", "revid": "1718925", "url": "https://it.wikipedia.org/wiki?curid=1184363", "title": "XMAS scan", "text": "LXMAS scan \u00e8 un tipo di scansione caratterizzata dall'invio di pacchetti TCP anomali, alle porte della vittima, aventi i flag FIN, URG, e PSH attivi.\nLe specifiche tecniche dalla RFC 793 prevedono che un host che riceve un pacchetto composto in questo modo, nel caso in cui la porta sia chiusa, risponda con un pacchetto con flag RST attivo, nel caso in cui la porta sia aperta, ignori il pacchetto.\nLa tecnica viene utilizzata per evadere alcuni tipi di firewall poco potenti. Questi infatti, per realizzare la stateful inspection si limitano a guardare i pacchetti di apertura/chiusura connessione (quelli cio\u00e8 che contengono i flag SYN, ACK e RST). Lasciando passare tutti gli altri \u00e8 possibile usare i pacchetto XMAS per raggiungere l'host interno, deducendo dalle sue risposte lo stato delle sue porte. I firewall pi\u00f9 avanzati saranno comunque in grado di bloccare questo tipo di scansione grazie al fatto che tengono traccia delle connessioni aperte in una tabella, scartando tutti i pacchetti che non sono parte di una trasmissione gi\u00e0 iniziata e quelli di handshake, per i quali viene invece consultata la lista delle regole per permetterne o meno il passaggio.\nQuesto tipo di scan si pu\u00f2 realizzare tramite diversi tool, tra cui nmap e hping. Il nome della tecnica deriva dal fatto che con questi bit attivi \"il pacchetto si accende come un albero di Natale\""}
{"id": "1184364", "revid": "1305772", "url": "https://it.wikipedia.org/wiki?curid=1184364", "title": "UDP scan", "text": "LUDP scan \u00e8 una scansione utilizzata per rilevare quali sono i servizi attivi sul protocollo UDP.\nTipicamente la vittima, nel caso in cui la porta sia aperta non invier\u00e0 alcuna risposta. Nel caso in cui essa sia chiusa, invier\u00e0 un pacchetto ICMP type 3 code 3 (port unreachable) o type 3 code 13 (administratively prohibited). Questo pacchetto serve per rifiutare attivamente una connessione e viene inviato solo se sull'host non sono presenti personal firewall che lo bloccano e raggiunge l'autore della scansione solo se non ci sono network firewall che ne bloccano il passaggio. Per questi motivi la scansione UDP non \u00e8 una tecnica affidabile in quanto se l'attaccante non riceve risposta non pu\u00f2 essere sicuro che la porta sia aperta. L'unica certezza che ha \u00e8 che se riceve un ICMP di rifiuto allora la porta \u00e8 chiusa.\nUn altro svantaggio di questa tecnica \u00e8 che, per determinare lo stato di una porta, bisogna attendere che passi un certo tempo (timeout). Per cui ipotizzando di impostare un timeout pari a 1 secondo, per scandire tutte le porte di un host (65535) sono necessari 65535 secondi (18,2 ore circa)."}
{"id": "1184368", "revid": "6923", "url": "https://it.wikipedia.org/wiki?curid=1184368", "title": "IP protocol scan", "text": "\u00c8 detto IP protocol scan un tipo di scansione che permette di determinare quali sono i protocolli supportati dalla macchine a cui la scansione \u00e8 indirizzata. I protocolli in oggetto sono quelli che possono poggiare sul protocollo IP, quindi anche i protocolli come ip over ip.\nLa scansione consiste nell'inviare alla macchina target un pacchetto con un certo protocol type. Se il protocollo non \u00e8 attivo l'host target risponder\u00e0 con un pacchetto icmp di tipo Destination protocol unreachable (type 3, code 2). Se il protocollo \u00e8 attivo invece non si ricever\u00e0 alcuna risposta."}
{"id": "1184369", "revid": "767487", "url": "https://it.wikipedia.org/wiki?curid=1184369", "title": "Decoy scan", "text": "Il Decoy Scan \u00e8 una tecnica applicabile alle scansioni di rete che permette di rimanere parzialmente anonimi, nascondendo i propri pacchetti di scansione (e quindi il proprio indirizzo IP) tra una folta moltitudine di pacchetti fittizi.\nQuesta tecnica utilizza lo spoofing degli indirizzi, per cui insieme ai pacchetti di scansione veri e propri vengono inviati anche parecchi pacchetti del tutto simili ma con un indirizzo \"mittente\" diverso dal proprio. Quando questi ultimi raggiungono la destinazione, il destinatario non avr\u00e0 modo di distinguere tra i pacchetti veri e quelli fittizi.\nL'indirizzo IP dell'attaccante sar\u00e0 comunque visibile alla vittima ma per un eventuale IDS o amministratore di rete sar\u00e0 pi\u00f9 difficile identificare quale, tra tutte le scansioni ricevute, sia quella vera e quindi risalire all'indirizzo IP che ha effettuato la scansione.\nI programmi che implementano questa tecnica permettono di specificare una lista di indirizzi IP. Il manuale d'uso di nmap consiglia di scegliere, per questa lista, indirizzi \"plausibili\" come ad esempio altri computer connessi alla stessa ora e di evitare invece indirizzi di reti di note corporazioni che difficilmente lanciano scansioni di questo tipo."}
{"id": "1184371", "revid": "22475", "url": "https://it.wikipedia.org/wiki?curid=1184371", "title": "Henry Augustus Rowland", "text": "Un suo studio sulle propriet\u00e0 magnetiche del ferro e del nichel del 1873 gli valse la considerazione e l'amicizia di James Clerk Maxwell, che furono decisive per la nomina di Rowland nel 1876 alla cattedra di chimica allora appena istituita all'Universit\u00e0 Johns Hopkins di Baltimora.\nA Rowland si deve la fondamentale dimostrazione che una carica elettrica in movimento equivale ad una corrente elettrica e reciprocamente che una corrente \u00e8 il risultato del moto di cariche elettriche. Il nome di Rowland \u00e8 anche particolarmente legato ai reticoli di diffrazione a riflessione, ottenuti incidendo linee parallele su una superficie speculare metallica, e ai reticoli curvi.\nImpiegando i reticoli di diffrazione Rowland misur\u00f2 le lunghezze d'onda di molte righe dello spettro luminoso. Lo spettro solare di Rowland, ottenuto fotograficamente usando un reticolo concavo e pubblicato a Baltimora nel 1888, \u00e8 suddiviso per esigenze pratiche in 20 parti ed ha una lunghezza complessiva di 13,247 metri. La scala \u00e8 suddivisa in intervalli corrispondenti ognuno ad un \u00c5ngstr\u00f6m (un decimilionesimo di millimetro) ed \u00e8 possibile distinguere con una certa approssimazione fino al valore di 0,1 Angstrom.\nFra le numerose altre ricerche di Rowland si ricorda il perfezionamento del metodo di Joule per la determinazione dell'equivalente meccanico (termodinamico) della caloria."}
{"id": "1184376", "revid": "1718925", "url": "https://it.wikipedia.org/wiki?curid=1184376", "title": "SYN scan", "text": "Il SYN scan \u00e8 un tipo di scansione in cui l'handshake non viene completato. L'attaccante invia un pacchetto TCP con flag SYN attivo e, se la porta da controllare \u00e8 aperta, ricever\u00e0 in risposta un pacchetto TCP con i flag SYN e ACK attivi al quale si risponder\u00e0 chiudendo la connessione con un pacchetto TCP con flag RST attivo.\nSe la porta da controllare \u00e8 chiusa, l'attaccante ricever\u00e0 un pacchetto TCP con flag RST attivo che chiuder\u00e0 la connessione. In entrambi i casi, la connessione non verr\u00e0 mai completata e per questa ragione difficilmente comparir\u00e0 nei file di log, anche se generalmente viene riconosciuta e registrata dagli IDS."}
{"id": "1184377", "revid": "154639", "url": "https://it.wikipedia.org/wiki?curid=1184377", "title": "Josiah Royce", "text": "Biografia.\nRoyce, nato a Grass Valley, crebbe nella California dei pionieri subito dopo l'inizio del periodo della corsa all'oro. Nel 1875 consegu\u00ec il B.A. dall'Universit\u00e0 della California a Berkeley dove svolse anche lezioni di lingua e letteratura inglese e di retorica. Dopo qualche tempo si rec\u00f2 in Germania, dove segu\u00ec le lezioni di Hermann Lotze. Nel 1878 la nuova Johns Hopkins University gli confer\u00ec il dottorato in filosofia. Royce tenne corsi di storia della filosofia tedesca, che fu \u201cuno dei suoi principali interessi\u201d, perch\u00e9 era in grado di tenere in alta considerazione la filosofia della storia (Pomeroy, 6). In seguito insegn\u00f2 filosofia, in primo luogo presso l'Universit\u00e0 di California, a Berkeley, in seguito ad Harvard dal 1882 fino alla sua morte, grazie anche ai buoni uffici di William James, che fu allo stesso tempo amico di Royce e suo antagonista in filosofia.\nRoyce, fra tutti i grandi filosofi americani fu l'unico a trascorrere un significativo periodo della sua vita studiando e scrivendo di storia, in particolare del West americano, \u201cCome uno dei quattro giganti della filosofia americana del suo tempo [\u2026] Royce super\u00f2 se stesso come storico sia in reputazione e sia per gli scritti\u201d (Pomeroy, 2). Durante i primi tre anni ad Harvard, Royce insegn\u00f2 ad altri professori diverse materie come la stesura di scritti, l'argomentazione giuridica, la psicologia e la filosofia. Nel 1892 fu nominato professore ordinario. Durante questo periodo soffr\u00ec di un esaurimento nervoso che lo costrinse a ritirarsi per un semestre in cui, per\u00f2, compose la maggior parte dei suoi scritti storici (Pomeroy, 3).\nNel 1883 Royce fu contattato da una casa editrice che gli chiese di scrivere la storia dello Stato della California, \u201cIn considerazione della precaria situazione ad Harvard e del suo desiderio di proseguire la ricerca filosofica per cui era venuto negli Stati della costa orientale, Royce trov\u00f2 la prospettiva attraente [\u2026]. Egli scrisse ad un amico che era \"tentato dal denaro\"(Pomeroy 3). Royce consider\u00f2 questo impegno come un progetto parallelo che avrebbe potuto usare per sfruttare il suo tempo libero. Royce trascorse un considerevole periodo di tempo a scrivere storie della California, e trov\u00f2 la cosa cos\u00ec piacevole che inizi\u00f2 a scrivere romanzi ambientati in California, nei quali riusciva a includere le sue idee fiulosofiche. Tali opere vennero considerate come \"la controparte romanzesca della sua storia, in cui svilupp\u00f2 temi filosofici\" (Pomeroy, 5). Nel 1891 la sua carriera di storico ebbe fine, ma non prima di aver pubblicato diversi romanzi, recensioni di volumi di storia della California ed articoli per riviste.\nFautore di una fusione fra la tradizione del soggettivismo berkeleiano e la problematica delle filosofie dello spirito post-kantiane, egli non fu tuttavia immune dall'influsso del pragmatismo, come si vede per esempio dall'interpretazione che d\u00e0 del Cristianesimo, inteso e spiegato nella sua funzione di vincolo etico-sociale della comunit\u00e0 dei credenti.\nIl pensiero e le opere.\nLe due opere basilari del pensiero di Royce sono \"The World and the Individual\" (1899-1901) e \"The Problem of Christianity\" (1913). In entrambe queste opere sono riportati cicli di lezioni conosciute rispettivamente come le \"Gifford Lectures\" tenute presso la Universit\u00e0 di Aberdeen e le \"Hibbert Lectures\" tenute presso la Hibbert Trust fondata dal Unitarianista Robert Hibbert .\nIl cuore della filosofia idealista di Royce \u00e8 nella sua tesi secondo cui il mondo in apparenza esterno ha una esistenza reale solo sotto una specie di conoscenza presso un Conoscitore ideale e questo Conoscitore deve essere reale e non meramente ipotetico. Royce ha portato vari argomenti a sostegno di questa tesi nelle sue opere pi\u00f9 importanti. Pare che egli non abbia mai ripudiato questo punto di vista, anche se le sue ultime opere sono dedicate all'esposizione della filosofia della comunit\u00e0.\nIl filosofo inizia il suo percorso di indagine dal significato delle idee, distinguendo fra il fine ed il riferimento con la realt\u00e0. Un'idea non \u00e8 solo un processo dell'intelletto, bens\u00ec \u00e8 frutto di un processo di volont\u00e0. L'idea, compresa quella scientifica, \u00e8 la manifestazione di uno sforzo della volont\u00e0 che cerca la propria definizione, la propria determinazione, tendendo a trovare nel proprio oggetto il suo stesso fine.\nMa ci\u00f2 che l'individuo cerca di conoscere, attimo dopo attimo, deve avere una sua esistenza all'interno di una Coscienza collettiva assoluta.\nIn questa dimensione assoluta Royce rileva la presenza dei limiti del mondo, come l'ignoranza e l'errore, ma anche la soluzione per correggerli.\nQuindi ogni coscienza finisce per identificarsi con l'Assoluto, senza annichilirsi, ma, anzi completandosi.\nNella seconda parte dell'opera, Royce fa sua la teoria dei numeri elaborata da Cantor per dimostrare che, cos\u00ec come i numeri e una perfetta carta geografica, sono sistemi autorappresentativi, in cui le singole parti rappresentato il tutto, anche la Coscienza assoluta lo \u00e8.\nL'Assoluto conserva, in modo intatto, la molteplicit\u00e0 delle relazioni fra l'uno e i molti ed ecco perch\u00e9 \u00e8 autorappresentativo.\nIl pensiero di Royce si sviluppa nella opere successive per approdare ad un punto di arrivo nel \"Problema del cristianesimo\" (1913).\nIn questa opera definisce una terza forma di conoscenza, oltre al pensiero e alla percezione: \u00e8 l'interpretazione, tramite la quale il soggetto pu\u00f2 riconoscere i segni costituenti l'universo.\nRoyce sostiene che il singolo cristiano non pu\u00f2 da solo raggiungere la verit\u00e0, perci\u00f2 il regno dei cieli si realizza solo nella chiesa, cio\u00e8 nella comunit\u00e0 dei fedeli.\nIl concetto di comunit\u00e0, di \u00abGrande Comunit\u00e0\u00bb ritorna nelle ultime sue opere, associato al nucleo costituente l'ordine morale che rappresenta il punto di riferimento per l'essere umano.\nNe \"Lo spirito della filosofia moderna\" (1932) Royce mira a dimostrare che solo la filosofia idealista pu\u00f2 risolvere i problemi pi\u00f9 impellenti della societ\u00e0 contemporanea: l'unica verit\u00e0 \u00e8 il Logos universale, l'Io unitario che pensa il mondo, e del quale noi siamo parte organica: tutti gli io finiti esistono nell'Io infinito, che ne \u00e8 l'essenza, e, pur dentro la loro finitezza, lo realizzano e lo esprimono. Il Logos \u00e8 condizione assoluta dell'intelligibilit\u00e0 del mondo e insieme della possibilit\u00e0 di un ordine morale. Le coscienze individuali si organizzano nell'unit\u00e0 della Vita divina, dell'Io sovrapersonale che le integra tutte."}
{"id": "1184380", "revid": "36426", "url": "https://it.wikipedia.org/wiki?curid=1184380", "title": "Acustica architettonica", "text": "L'acustica architettonica \u00e8 quella disciplina dell'acustica che tratta della produzione, propagazione e ricezione del suono all'interno degli ambienti chiusi.\nCalcolo.\nLa frazione di energia sonora che viene assorbita (e al limite trasmessa oltre) da una parete indica il \"coefficiente di assorbimento acustico (apparente)\": pu\u00f2 andare da 0,01 a 1 (completo assorbimento). Questi i coefficienti di assorbimento di alcuni materiali, considerando una gamma di frequenze da 100 a 4000\u00a0Hz:\nSe moltiplicato per l'area della parete, il coefficiente di assorbimento genera il \"potere fonoassorbente\" della struttura, misurato in m2 di finestra aperta, Unit\u00e0 assorbenti totali, o meglio ancora in Sabine o Unit\u00e0 Sabine (dal cognome del fisico Wallace Clement Sabine, che per primo comp\u00ec studi sulla materia e che formul\u00f2 la cosiddetta teoria di Sabine. Nel caso di pi\u00f9 pareti con diversi coefficienti, si utilizza la media pesata:\nSi sottolinea che il coefficiente \u00e8 fortemente dipendente dalla frequenza del suono incidente. A volte si utilizza il \"Noise Reduction Coefficient\" (NRC), la media pesata del coefficiente a diverse frequenze, ma ci\u00f2 \u00e8 accettabile solo in prima approssimazione. Spesso una stanza \u00e8 caratterizzata dalla \"costante d'ambiente\" formula_2.\nSi consideri la formula:\nEssa \u00e8 utilizzata per la misurazione del livello di potenza sonora emesso dalle macchine industriali, in quanto da una misurazione di pressione si giunge a un valore di potenza. Oppure, conoscendo la potenza emessa dalla macchina, permette di prevedere il livello di pressione, una volta posizionata la macchina in un dato ambiente caratterizzato da fattore di direzionalit\u00e0 Q e costante d'ambiente R.\nStudiando l'andamento del livello di pressione in funzione della distanza, si pu\u00f2 vedere come la componente diretta del rumore assume sempre meno importanza, rispetto alla componente riflessa, man mano che ci si allontana dalla fonte; \u00e8 addirittura possibile calcolare una distanza limite, oltre la quale la componente diretta risulta trascurabile. Ovviamente in questa valutazione assume un peso rilevante il potere fonoassorbente delle pareti: al diminuire di questo, la componente riflessa cresce."}
{"id": "1184381", "revid": "1543377", "url": "https://it.wikipedia.org/wiki?curid=1184381", "title": "Visione di Esdra", "text": " \nLa Visione di Esdra \u00e8 un apocrifo dell'Antico Testamento, pseudoepigrafo di Esdra (V secolo a.C.). Ci \u00e8 pervenuto in una versione latina dell'XI secolo d.C., forse su un prototesto greco perduto del IV-VI secolo d.C. Di origine cristiana, presenta richiami all'Apocalisse di Esdra e al Libro di Neemia.\nDescrive un viaggio di Esdra in paradiso, dove vede l'incolumit\u00e0 dei giusti e il castigo dei peccatori."}
{"id": "1184382", "revid": "75435", "url": "https://it.wikipedia.org/wiki?curid=1184382", "title": "Rivelazione di Mos\u00e8", "text": ""}
{"id": "1184384", "revid": "271907", "url": "https://it.wikipedia.org/wiki?curid=1184384", "title": "Vasilij Vasil'evi\u010d Rozanov", "text": "Biografia.\nNato nella provincia di Kostroma in una famiglia piccolo-borghese, dopo gli studi ginnasiali pass\u00f2 all'Universit\u00e0 di Mosca, laureandosi in storia, e trascorse diversi anni a insegnare, senza alcun interesse, storia e geografia in varie citt\u00e0 della provincia russa. Nel novembre del 1880 spos\u00f2 Apollinarija Prokof'evna Suslova, una donna quarantenne che era stata amante di Dostoevskij, adombrata dallo scrittore nel personaggio di Polina, ne \"Il giocatore\".\nLa Suslova sarebbe stata \u00abuna donna fredda e altera, una creatura \"infernale\", con misteriosi abissi di crudelt\u00e0 e sensualit\u00e0\u00bb: dopo sei anni la donna abbandon\u00f2 Rozanov per un altro uomo, ma si rifiut\u00f2 sempre di concedergli il divorzio. Per questo motivo Rozanov non pot\u00e9 sposare Varvara Dmitrievna Rudneva con la quale visse per il resto della sua vita, dopo averla incontrata a Elec.\nNel 1886 scrisse il suo primo libro, \"La comprensione\", una polemica contro il positivismo e l'agnosticismo, che non ebbe alcun successo ma gli procur\u00f2 le simpatie dei conservatori e di Nikolaj Nikolaevi\u010d Strachov in particolare, che gli procur\u00f2 un impiego pubblico a San Pietroburgo. Qui apparve nel 1890 il saggio \"La leggenda del Grande Inquisitore di F.M. Dostoevskij\", il primo di una serie di centinaia di commenti su opere letterarie russe. Rozanov fu particolarmente interessato all'opera di Dostoevskij, considerando le \"Memorie dal sottosuolo\" il centro della produzione dostevskiana, espressione di un \u00abmorboso anelito alla libert\u00e0 totale, inclusa la libert\u00e0 di \"non volere\" la felicit\u00e0\u00bb. Nei suoi commenti su Gogol', egli sostiene che lo scrittore non sia un realista e che la successiva grande letteratura russa sia una reazione all'opera di Gogol'.\nSostenitore dell'autocrazia e convinto nazionalista, ammiratore del decadentismo e del simbolismo , nel 1899 venne assunto come collaboratore dall'editore del giornale reazionario \"Novoe vremja\" (\"Tempo nuovo\") Aleksej Sergeevi\u010d Suvorin. Gli elevati compensi per i suoi articoli gli permisero di mettere fine a una vita di stenti, tanto pi\u00f9 che egli collabor\u00f2, sotto pseudonimo, anche con il giornale progressista \"Russkoe slovo\", contraddicendo, nelle sue note politiche, quello che scriveva sul \"Novoe vremja\".\nDi qui, gli venne l'accusa di doppiezza, di ipocrisia e di \u00abpazzia morale\u00bb, rivoltagli da Struve.\nRozanov ebbe pochi contatti con gli intellettuali russi del suo tempo: si consider\u00f2 debitore dello scrittore simbolista Romanov, che si firmava con lo pseudonimo di Rtsy, e del filosofo spiritualista F\u00ebdor \u0160perk, morto giovane, che egli arriv\u00f2 a considerare \u00abun genio\u00bb.\nRozanov pu\u00f2 considerarsi un rappresentante dello spiritualismo russo del primo Novecento. La sua avversione per la Rivoluzione russa \u00e8 descritta nell\"'Apocalisse del nostro tempo\", del 1918, tradotta in varie lingue. In questa sua ultima opera, composta quando ormai era ridotto in miseria, esponeva il suo rimpianto e dolore per la distruzione dell'antica Russia.\nPensiero.\n Tutta l'opera di Rozanov gener\u00f2 spesso scandali e polemiche soprattutto per le sue convinzioni contraddittorie sulla religione espresse ossessivamente e talora con un'ingenua volgarit\u00e0 come quella che compare nel libello antisemita \"L'Europa e gli ebrei\" del 1914.\nPer questo suo modo di filosofare ma soprattutto per la sua continua contestazione del cristianesimo e del razionalismo moderno Rozanov \u00e8 stato chiamato il \"Nietzsche russo\". Ma in effetti per lui i veri valori non sono quelli nicciani della forza e della volont\u00e0 di potenza ma quelli che si incarnano nella vita di ogni giorno e in specie nella famiglia, fonte di rapporti umani e della generazione di nuove esistenze.\nIl suo sincero umanitarismo, che si esprime nella fiducia nella naturale bont\u00e0 dell'uomo, \u00e8 il fondamento della sua filosofia che si estende alla concezione di una religione cosmica dove la vita e il sesso sono le forze espansive che connettono l'uomo alla Natura nella sua totalit\u00e0.\nAccesa la sua critica al cristianesimo occidentale, alla sua configurazione storica e alla figura di Cristo visto come il fondatore di una religione che allontana l'uomo dal mondo e dalla vita. Rozanov auspica invece un ritorno all'Antico Testamento, dove il sesso e la procreazione erano considerati valori umani, e alle religioni pagane.\nProblematico il suo rapporto con il cristianesimo che contesta ma da cui \u00e8 affascinato come anche la sua visione della natura che oscilla tra un panteismo pagano e il sofianismo russo."}
{"id": "1184388", "revid": "287204", "url": "https://it.wikipedia.org/wiki?curid=1184388", "title": "Nudo", "text": ""}
{"id": "1184390", "revid": "40552", "url": "https://it.wikipedia.org/wiki?curid=1184390", "title": "Anticonformisti", "text": ""}
{"id": "1184391", "revid": "246700", "url": "https://it.wikipedia.org/wiki?curid=1184391", "title": "Division 1 1958-1959", "text": "La Division 1 1958-1959 \u00e8 stata la 21\u00aa edizione della massima serie del campionato francese di calcio, disputato tra il 17 agosto 1958 e il 31 maggio 1959 e concluso con la vittoria del , al suo quarto titolo.\nCapocannoniere del torneo \u00e8 stato Thad\u00e9e Cisowski () con 30 reti.\nStagione.\nAvvenimenti.\nIl girone di andata venne dominato dal , prima squadra a prendere il comando solitario della classifica al quarto turno. Principali rivali dei parigini furono e , autori di un aggancio all'ottava giornata, il e il : questi ultimi compirono, a novembre, una rimonta che li port\u00f2 a concludere in testa il girone di andata.\nNel girone di ritorno emerse definitivamente il , che nelle prime giornate lott\u00f2 contro il RC Paris e il , per guadagnare il comando definitivo della classifica alla ventottesima giornata e assicurarsi il quarto titolo nazionale con un turno di anticipo.\nAll'ultima giornata vennero decisi gli ultimi verdetti in zona retrocessione che videro condannate il neopromosso e il blasonato . Le due squadre accompagnarono l', retrocesso con due gare di anticipo e l' che, in grave ritardo sulle altre concorrenti gi\u00e0 al giro di boa, incapp\u00f2 nella prima retrocessione della sua storia, divenendo peraltro l'ultimo club fondatore della Division 1 a lasciare la massima serie.\nClassifica finale.\nLegenda:\nNote:"}
{"id": "1184392", "revid": "124114188", "url": "https://it.wikipedia.org/wiki?curid=1184392", "title": "Quattro Giornate (metropolitana di Napoli)", "text": "Quattro Giornate \u00e8 una stazione della linea 1 della metropolitana di Napoli. Fa parte del circuito delle stazioni dell'arte.\nDettagli.\nDopo la realizzazione delle strutture l'architetto Domenico Orlacchio nel 1999 ha provveduto alla progettazione architettonica delle finiture.\nLe strutture furono progettate e realizzate da una ditta di prefabbricati in c.a.p. di Casoria (NA) modificando il progetto originario della Metropolitana Milanese con l'adozione di elementi prefabbricati.\nFino al settembre del 2003 la sua denominazione era \"Cilea\", ma su richiesta del sindaco Rosa Russo Jervolino \u00e8 stata poi rinominata in onore della memoria degli eroi caduti durante la lotta per la liberazione di Napoli dall'occupazione delle forze armate tedesche, anche tenendo conto che le uscite della stazione sono ubicate nella omonima piazza.\nAll'interno si trovano installazioni che ricordano gli avvenimenti avvenuti nelle Quattro giornate di Napoli attraverso i bassorilievi e tele di Nino Longobardi, le \"Donne combattenti\" di Marisa Albanese, le \"Sequenze di guerra e di caccia\" di Sergio Fermariello. Sono presenti inoltre i pannelli di Betty Bee, Maurizio Cannavacciuolo, Baldo Diodato, Umberto Manzo e Anna Sargenti che trattano di tematiche universali.\n\u00c8 l'unica stazione della linea 1 dove i due binari e le relative banchine sono su due livelli diversi in quanto il collegamento con la successiva stazione di Piazza Vanvitelli \u00e8 composto da due gallerie con il raggio delle curve molto stretto (le gallerie sono infatti a doppia canna, una per senso di marcia).\nL'architetto Orlacchio ha realizzato anche un'opera di recupero e di riqualificazione nell'area attorno alla stazione e allo stadio Arturo Collana realizzando dei giardinetti, dove sono poste installazioni di Renato Barisani e Lydia Cottone.\nServizi.\nLa stazione dispone di:"}
{"id": "1184393", "revid": "110157", "url": "https://it.wikipedia.org/wiki?curid=1184393", "title": "Division 1 1957-1958", "text": "La Division 1 1957-1958 \u00e8 stata la 20\u00aa edizione della massima serie del campionato francese di calcio, disputato tra il 18 agosto 1957 e l'11 maggio 1958 e concluso con la vittoria dello , al suo quarto titolo.\nCapocannoniere del torneo \u00e8 stato Just Fontaine () con 34 reti.\nClassifica finale.\nLegenda:\nNote:"}
{"id": "1184394", "revid": "24798", "url": "https://it.wikipedia.org/wiki?curid=1184394", "title": "Teofanico", "text": ""}
{"id": "1184395", "revid": "121837", "url": "https://it.wikipedia.org/wiki?curid=1184395", "title": "Meteoroidi", "text": ""}
{"id": "1184396", "revid": "101768", "url": "https://it.wikipedia.org/wiki?curid=1184396", "title": "Nara Shikamaru", "text": ""}
{"id": "1184397", "revid": "110157", "url": "https://it.wikipedia.org/wiki?curid=1184397", "title": "Division 1 1956-1957", "text": "La Division 1 1957-1958 \u00e8 stata la 20\u00aa edizione della massima serie del campionato francese di calcio, disputato tra il 19 agosto 1956 e il 19 maggio 1957 e concluso con la vittoria dello , al suo primo titolo.\nCapocannoniere del torneo \u00e8 stato Thad\u00e9e Cisowski () con 33 reti.\nStagione.\nAvvenimenti.\nNel girone di andata prese il largo il , solo al comando dopo un'ampia vittoria contro il alla quarta giornata e in grado di mantenere l'imbattibilit\u00e0 fino alla tredicesima giornata. Dal consistente gruppo di squadre che si alternavano al secondo posto si distinse il , in grado di approfittare di alcuni passi falsi dei \"Verts\" per concludere il girone di andata a -2 dalla vetta. Nelle giornate successive al giro di boa il Saint-\u00c9tienne riprese il proprio andamento e, battendo il Lens nello scontro diretto del 20 gennaio, favor\u00ec l'avvento al secondo posto dello . Nel giro di poche giornate, i \"rouges et blancs\" furono in grado di annullare interamente lo svantaggio nei confronti dei \"Verts\", ma successivamente andarono incontro ad un declino delle prestazioni che li port\u00f2 a non vincere pi\u00f9 alcuna gara, fino all'ultima giornata. \nRiottenuto immediatamente il comando della classifica, il Saint-\u00c9tienne nelle ultime giornate gest\u00ec il vantaggio nei confronti del redivivo Lens e, pareggiando a Strasburgo nella penultima giornata, ottennero il primo titolo nazionale della loro storia condannando contemporaneamente gli alsaziani alla seconda retrocessione della loro storia. Nel turno conclusivo i \"Verts\" decretarono il verdetto relativo ai play-out, favorendo il sorpasso in extremis del sul Contemporaneamente, perdendo contro uno Strasburgo senza pi\u00f9 obiettivi da raggiungere, il FC Nancy venne tagliato fuori definitivamente dalla lotta per la salvezza, concludendo all'ultimo posto.\nClassifica finale.\nLegenda:\nNote:\nSpareggi.\nPlay-out.\nLa squadra classificatasi al 16\u00ba posto incontra la 3\u00aa classificata di Division 2."}
{"id": "1184399", "revid": "1543377", "url": "https://it.wikipedia.org/wiki?curid=1184399", "title": "Asra Nomani", "text": "\u00c8 autrice di due libri (\"Standing Alone in Mecca: An American Woman's Struggle for the Soul of Islam\" e \"\") e della \"Carta islamica dei diritti delle donne nella stanza da letto\" e \"nella moschea\" e dei \"99 precetti per aprire i cuori, le menti e le porte nel mondo musulmano\".\nNel novembre 2003 Nomani fu la prima donna nella sua moschea della Virginia Occidentale a chiedere di poter pregare nella sala principale riservata agli uomini. Successivamente organizz\u00f2 la prima preghiera pubblica negli Stati Uniti di un gruppo promiscuo di fedeli guidata da una donna (lei stessa). Quel giorno (18 marzo 2005) esord\u00ec dicendo:\nA dispetto della risonanza avuta sui media e le discussioni nate tra i musulmani, le sue iniziative sono ignorate nella maggioranza della comunit\u00e0 dei suoi correligionali: nessuna moschea o organizzazione di donne musulmane tradizionalista ha mai aderito ai suoi gruppi di preghiera: il primo evento fu tenuto nella Cattedrale Saint John the Divine di New York, la seconda alla Brandeis University dove parteciparono solo 6 persone (lei inclusa).\nAlcuni criticano l'iniziativa ipotizzando che fosse un modo per promuovere un suo libro.\nI musulmani tradizionalisti spesso sottolineano la sua mancanza di coinvolgimento nella pratica e nella comunit\u00e0 islamica prima del 2002, la sua libert\u00e0 sessuale apertamente ammessa nel suo primo libro, l'aver avuto un figlio fuori dal matrimonio e l'uso dell'hijab (che di norma non indossa) sulla copertina di \"Standing Alone in Mecca\".\nShahina Siddiqui e Ingrid Mattson (presidente in carica della Islamic Society of North America), le cui credenziali di studiose e l'impegno nella comunit\u00e0 musulmana sono riconosciute, hanno scelto un metodo meno brusco hanno compilato un alternativo \"Women-Friendly Mosques and Community Centers: Working Together to Reclaim Our Heritage\" in cui richiedono migliori condizioni per le donne (ma nell'ambito dei parametri tradizionali) e che fu distribuito nelle moschee degli Stati Uniti.\nOltre che nei suoi libri, Nomani ha espresso le sue esperienze e le sue idee riformiste in due editoriali del \"New York Times\" e in diverse altre pubblicazioni e trasmissioni. \u00c8 stata amica e collega del reporter del \"The Wall Street Journal\" Daniel Pearl, che risiedeva con lei e con sua moglie Marianne Pearl a Karachi quando questi \u00e8 stato prima rapito e poi ucciso dai militanti islamici nel gennaio 2002.\nBiografia.\nAsra Nomani \u00e8 nata a Bombay, in India, e a quattro anni si trasfer\u00ec negli Stati Uniti con il fratello pi\u00f9 grande per ricongiungersi con i genitori nel New Jersey dove il padre stava conseguendo un dottorato di ricerca alla Rutgers University; a dieci anni la famiglia si trasfer\u00ec a Morgantown. Nei suoi libri \"Tantrika\" e \"Standing Alone in Mecca\" individua in Shibli Nomani, uno studioso musulmano indiano noto per aver scritto una biografia di Maometto, come l'\"avo paterno\" nel suo albero genealogico familiare esteso. I quotidiani raccontano che il suo racconto \u00e8 in realt\u00e0 inaccurato. Nomani consegu\u00ec il suo B.A. in \"Liberal Studies\" presso l'Universit\u00e0 della Virginia Occidentale nel 1986 e l'M.A. in \"International Communications\" presso l'American University nel 1990.\nCarriera.\nAsra Nomani \u00e8 stata corrispondente del \"Wall Street Journal\" ed ha collaborato con \"The Washington Post\", \"The New York Times\", \"Slate\", \"The American Prospect\" e \"TIME\". \u00c8 stata corrispondente in Pakistan di Salon.com dopo l'11 settembre e i suoi articoli appaiono su numerose altre pubblicazioni quali \"People\", \"Sports Illustrated for Women\", \"Cosmopolitan\" e \"Women's Health\". \u00c8 stata commentatrice su National Public Radio.\n\u00c8 stata borsista presso il Center for Investigative Journalism della Brandeis University. \u00c8 stata anche membro del Poynter Institute for Media Studies presso l'Universit\u00e0 Yale.\nAsra Nomani \u00e8 fondatrice ed ideatrice del Muslim Women's Freedom Tour. Ha anche sfidato le interpretazioni letterali dell'Islam che segregano le donne dagli uomini durante le preghiere nelle moschee, ed \u00e8 stata una delle principali organizzatrici di preghiere musulmane guidate da donne a New York City il 18 marzo 2005 che descrive come \"la prima preghiera di un gruppo promiscuo mai guidata da una donna musulmana in 1.400 anni\". Tuttavia questa affermazione non \u00e8 esatta perch\u00e9 sono state documentate preghiere precedenti di gruppi promiscui guidate da donne, come per esempio una nel 1997 in occasione del funerale della musulmana femminista sudafricana Shamima Shaikh.\nIn \"Standing Alone in Mecca\", ella descrive la nascita di suo figlio nelle condizioni di madre non sposata dopo che il padre del bambino l'aveva abbandonata in Pakistan, seguita dalla visita alla Mecca tramite l'hajj al fine di indagare e riscoprire la sua religione. Il Washington Post scrive che il titolo richiama \"Standing Again at Sinai\" (1990), nel quale l'autrice, Judith Plaskow, una femminista giudaica, portava il suo punto di vista sulle origini patriarcali del giudaismo."}
{"id": "1184400", "revid": "110157", "url": "https://it.wikipedia.org/wiki?curid=1184400", "title": "Division 1 1955-1956", "text": "La Division 1 1955-1956 \u00e8 stata la 18\u00aa edizione della massima serie del campionato francese di calcio, disputato tra il 21 agosto 1955 e il 3 giugno 1956 e concluso con la vittoria dello , al suo terzo titolo.\nCapocannoniere del torneo \u00e8 stato Thad\u00e9e Cisowski () con 31 reti.\nStagione.\nAggiornamenti.\nRetrocesso al termine della stagione precedente, l' venne ripescato in seguito alla squalifica e alla revoca della promozione del , secondo classificato in Division 2.\nClassifica finale.\nLegenda:\nNote:\nSpareggi.\nPlay-out.\nLa squadra classificatasi al 16\u00ba posto incontra la 3\u00aa classificata di Division 2."}
{"id": "1184401", "revid": "69794", "url": "https://it.wikipedia.org/wiki?curid=1184401", "title": "Pugilato ai Giochi della XXVII Olimpiade", "text": ""}
{"id": "1184407", "revid": "22229", "url": "https://it.wikipedia.org/wiki?curid=1184407", "title": "Carta islamica dei diritti delle donne nella stanza da letto", "text": "La Carta islamica dei diritti delle donne nella stanza da letto, (\"Islamic Bill of Rights for Women in the Bedroom\" in inglese) \u00e8 stata compilata dalla scrittrice femminista musulmana Asra Nomani. Fu promossa negli Stati Uniti nel 2004 dalle Figlie di Agiar (\"Daughters of Hajar\"), un gruppo di 7 influenti femministe progressiste musulmane.\nStoria.\nNomani scrisse questa Carta in onore di Agar, la madre ancestrale di tutti gli arabi, che ebbe il coraggio di vivere sola nel deserto insieme al figlio Ismaele da cui sarebbe stata generata - secondo la Bibbia e il Corano - la stirpe araba. A proposito Asra Nomani ha dichiarato:\nCompil\u00f2 la lista di ritorno dalla Mecca, dove Asra ebbe modo di notare il trattamento egalitario di tutti gli individui che non aveva modo di notare nella sua moschea di Morgantown (Stati Uniti):\nElenco dei diritti.\nI dieci diritti elencati sono:"}
{"id": "1184408", "revid": "3689", "url": "https://it.wikipedia.org/wiki?curid=1184408", "title": "Islamic Bill of Rights for Women in the Bedroom", "text": ""}
{"id": "1184409", "revid": "7336", "url": "https://it.wikipedia.org/wiki?curid=1184409", "title": "Clerical fascismo", "text": ""}
{"id": "1184410", "revid": "122902669", "url": "https://it.wikipedia.org/wiki?curid=1184410", "title": "Canottaggio ai Giochi della XXVII Olimpiade", "text": "Le competizioni si sono svolte al Sydney International Regatta Centre dal 17 al 24 settembre 2000."}
{"id": "1184413", "revid": "1543377", "url": "https://it.wikipedia.org/wiki?curid=1184413", "title": "Carta islamica dei diritti delle donne nella moschea", "text": "La Carta islamica dei diritti delle donne nella moschea (\"Islamic Bill of Rights for Women in the Mosque\" in inglese) \u00e8 stata redatta dalla scrittrice femminista Asra Nomani e promossa negli Stati Uniti nel 2004 dalle Figlie di Agar (Daughters of Hajar), un gruppo di sette importanti femministe progressiste musulmane.\nStoria.\nLa \"Carta islamica dei diritti delle donne nella moschea\" insieme con quella delle donne nella stanza da letto ed i \"99 precetti per aprire i cuori, le menti e le porte nel mondo musulmano\" \u00e8 stata compilata con l'obiettivo di rendere l'Islam pi\u00f9 progressista.\nNomani la scrisse in onore di Agar, la madre ancestrale degli arabi che sopravvisse da sola insieme al figlio Ismaele nel deserto dando origine alla stirpe araba.\nLa compil\u00f2 di ritorno dalla Mecca dove Asra ebbe modo di notare il trattamento egalitario di tutti gli individui che non aveva modo di notare nella sua moschea di Morgantown (Stati Uniti).\nI diritti.\nDieci sono i diritti elencati sulla carta:"}
{"id": "1184414", "revid": "7336", "url": "https://it.wikipedia.org/wiki?curid=1184414", "title": "Clerical-fascismo", "text": ""}
{"id": "1184415", "revid": "3689", "url": "https://it.wikipedia.org/wiki?curid=1184415", "title": "Islamic Bill of Rights for Women in the Mosque", "text": ""}
{"id": "1184419", "revid": "15756", "url": "https://it.wikipedia.org/wiki?curid=1184419", "title": "Aeroporto di Gorno-Altajsk", "text": "L'aeroporto di Gorno-Altajsk \u00e8 un aeroporto regionale russo situato a 15\u00a0km da Gorno-Altajsk (vicino alla cittadina di Majma), la capitale della Repubblica dell'Altai. La citt\u00e0 di Gorno-Altajsk, essendo situata in una conca formatasi nell'ultima glaciazione, non consente grandi spostamenti.\nStoria.\nL'Aeroporto di Gorno-Altajsk \u00e8 stato aperto nel 1972.\nNel 1993 sulla base dell'aeroporto \u00e8 stata creata una compagnia aerea statale che nel 1997 ha dichiarato bancarotta e l'aeroporto di Gorno-Altajsk rimase chiuso per alcuni anni.\nNegli anni novanta l'aeroporto \u00e8 stato chiuso ed il pi\u00f9 vicino aeroporto si trovava a 250\u00a0km presso la citt\u00e0 di Barnaul.\nNel 2004 e nel 2005 \u00e8 stata fatta l'offerta pubblica delle azioni dell'aeroporto da parte del Governo della Repubblica dell'Altai, ma nessuno si \u00e8 presentato come acquirente.\nFinalmente nel 2007 all'aeroporto sono arrivati i primi aerei dopo 10 anni della compagnia aerea siberiana Sibaviatrans. Nel 2007 l'aeroporto di Gorno-Altajsk \u00e8 stato preso in gestione dall'aeroporto di Mosca-\u0160eremet'evo.\nNel 2010 i voli di linea della russa Angara Airlines hanno collegato l'aeroporto di Gorno-Altajsk con l'aeroporto di Novosibirsk-Tolma\u010d\u00ebvo.\nIl 28 ottobre 2011 il primo Airbus A320 della russa S7 Airlines proveniente dall'aeroporto di Novosibirsk-Tolma\u010d\u00ebvo ha effettuato atterraggio sulla nuova pista di classe B dell'aeroporto di Gorno-Altajsk.\nDati tecnici.\nL'aeroporto di Gorno-Altajsk \u00e8 dotato di una pista attiva di 2.300\u00a0m x 45\u00a0m che permette l'atterraggio/decollo dei seguenti tipi degli aerei: Antonov An-2, Antonov An-24, Antonov An-26, Antonov An-28, Antonov An-148/An-158 Ilyushin Il-114, Yakovlev Yak-40, Antonov An-74, ATR-42, Airbus A320, Airbus A321, Boeing 737, Boeing 757, Tupolev Tu-154M, Tupolev Tu-204, Yakovlev Yak-42, Sukhoi Superjet 100 con un peso massimo al decollo di 102 tonnellate.\nInoltre l'aeroporto di Gorno-Altajsk \u00e8 attrezzato per gli atterraggi/decolli di tutti i tipi di elicottero.\nL'aeroporto di Gorno-Altajsk \u00e8 aperto 24 ore al giorno grazie al moderno impianto di illuminazione aeroportuale e alla nuova torre di controllo e di navigazione.\nTerminal RGK.\nIl Terminal Passeggeri dell'aeroporto di Gorno-Altajsk dispone di una superficie circa di 1\u00a05000\u00a0m\u00b2 con la capacit\u00e0 di 200 passeggeri/ora oppure di 2 aerei/ora.\n\u00c8 previsto l'ampliamento del Terminal aeroportuale con la costruzione del nuovo Terminal internazionale dell'aeroporto.\nDati di traffico.\nFonte: OAO \"SibMost\".\nStrategia.\nIl programma di ricostruzione dell'aeroporto \u00e8 collegato con la decisione del Governo della Federazione Russa di creare nella citt\u00e0 una zona turistica e ricreativa \"La Valle di Altaj\" (in russo: \u0410\u043b\u0442\u0430\u0439\u0441\u043a\u0430\u044f \u0434\u043e\u043b\u0438\u043d\u0430) con uno statuto speciale. La capacit\u00e0 annuale prevista per l'aeroporto modernizzato \u00e8 pianificata al livello di 1,5 milioni persone/anno.\nCollegamenti con Gorno-Altajsk.\nIl Terminal aeroportuale si trova nel comune di Majma a 6\u00a0km ad ovest dal centro della citt\u00e0 ed \u00e8 facilmente raggiungibile con la linea 112 del trasporto pubblico locale prolungata fino all'aeroporto in coincidenza con gli arrivi e le partenze dei voli di linea."}
{"id": "1184421", "revid": "767487", "url": "https://it.wikipedia.org/wiki?curid=1184421", "title": "Przedsi\u0119biorstwo Komunikacji Miejskiej Katowice", "text": "PKM Katowice, forma abbreviata di Przedsi\u0119biorstwo Komunikacji Miejskiej, \u00e8 l'operatore che svolge il servizio di trasporto pubblico con autobus nella citt\u00e0 di Katowice in Polonia e nel suo circondario.\nEsercizio.\nL'azienda gestisce 55 autolinee ricadenti nel territorio di Katowice ed in quelli dei centri limitrofi di Siemianowice \u015al\u0105skie, Chorz\u00f3w, Ruda \u015al\u0105ska, Bytom, Czelad\u017a e Mys\u0142owice.\nParco aziendale.\nSono presenti autobus di vario tipo, con livrea gialla, a marchio \"Jelcz\", \"Solaris\", MAN e Neoplan.\nSede.\nLa sede legale si trova a Katowice."}
{"id": "1184427", "revid": "228587", "url": "https://it.wikipedia.org/wiki?curid=1184427", "title": "Ginnastica ai Giochi della XXVII Olimpiade", "text": "Nel programma della Ginnastica ai Giochi della XXVII Olimpiade erano comprese gare di Ginnastica Artistica, Ritmica e Trampolino; le gare di ginnastica artistica e trampolino si sono svolte rispettivamente dal 16 al 25 settembre e dal 22 al 23 settembre al Sydney Superdome, mentre le gare di ginnastica ritmica si sono svolte dal 28 settembre al 1\u00ba ottobre al padiglione 3 del Sydney Olympic Park.\nQualificazioni.\nLe gare di qualificazione sono servite per stabilire i finalisti dei concorsi e di tutte le prove individuali."}
{"id": "1184428", "revid": "640277", "url": "https://it.wikipedia.org/wiki?curid=1184428", "title": "Mariner 5", "text": "Il Mariner 5 fu una sonda del programma Mariner, che trasportava un insieme di strumenti per studiare l'atmosfera di Venere tramite occultazione radio, misure dell'idrogeno nella riga Lyman-alpha dello spettro (ultravioletto lontano o UVc) e per studiare le particelle solari e fluttuazioni nel campo magnetico sopra il pianeta.\nIl Mariner 5 fu costruito inizialmente come riserva per il Mariner 4, ma in seguito al successo della missione Mariner 4, venne modificato per la missione venusiana, invertendo e riducendo la dimensione dei pannelli solari e aggiungendo uno scudo termico.\nMissione.\nLa sonda venne lanciata verso Venere il 14 giugno 1967 e sorvol\u00f2 il pianeta il 19 ottobre dello stesso anno, ad una quota di 3990\u00a0km. Dotata di strumenti pi\u00f9 sensibili del precedente Mariner 2, Mariner 5 fu in grado di gettare nuova luce sul caldo pianeta coperto di nubi e sulle condizioni dello spazio interplanetario.\nI dati sull'occultazione radio dalla sonda aiutarono a comprendere i dati di temperatura e pressione riportati dal lander del Venera 4, che arriv\u00f2 su Venere poco tempo prima. Dopo queste missioni, fu chiaro che Venere aveva una superficie caldissima e un'atmosfera ancora pi\u00f9 densa del previsto.\nLe operazioni del Mariner 5 cessarono in novembre (sempre del 1967) ed attualmente la sonda \u00e8 inerte in un'orbita eliocentrica."}
{"id": "1184429", "revid": "102411974", "url": "https://it.wikipedia.org/wiki?curid=1184429", "title": "Judo ai Giochi della XXVII Olimpiade", "text": ""}
{"id": "1184431", "revid": "149485", "url": "https://it.wikipedia.org/wiki?curid=1184431", "title": "Lotta ai Giochi della XXVII Olimpiade", "text": "I tornei di lotta ai Giochi della XXVII Olimpiade si sono svolti dal 24 settembre al 1\u00ba ottobre 2000, presso la \"Sydney Convention and Exhibition Centre\" di Sydney, in Australia. Sono state distribuite 16 medaglie d'oro di cui 8 per le categorie di lotta greco-romana e 8 per le categorie di lotta libera.\nNel torneo della lotta libera categoria 76\u00a0kg il tedesco Alexander Leipold, originariamente vincitore, \u00e8 stato squalificato per essere risultato positivo al nandrolone in un test antidoping.\nNazioni partecipanti.\nAlle competizioni di lotta hanno partecipato alla competizion 314 lottatori provenienti da 55 distinte nazioni."}
{"id": "1184432", "revid": "149485", "url": "https://it.wikipedia.org/wiki?curid=1184432", "title": "Taekwondo ai Giochi della XXVII Olimpiade", "text": ""}
{"id": "1184434", "revid": "599013", "url": "https://it.wikipedia.org/wiki?curid=1184434", "title": "Tiro ai Giochi della XXVII Olimpiade", "text": ""}
{"id": "1184439", "revid": "228587", "url": "https://it.wikipedia.org/wiki?curid=1184439", "title": "Vela ai Giochi della XXVII Olimpiade", "text": ""}
{"id": "1184440", "revid": "118371615", "url": "https://it.wikipedia.org/wiki?curid=1184440", "title": "Alejsk", "text": "Alejsk () \u00e8 una citt\u00e0 della Russia di circa 29\u00a0000 abitanti, situata sul fiume Alej (affluente dell'Ob'), nel Kraj di Altaj. La citt\u00e0 \u00e8 situata 110 chilometri a sud-ovest di Barnaul. Fondata nel 1913, \u00e8 oggi un piccolo centro industriale (sede di importanti zuccherifici) e capoluogo dell'Alejskij rajon."}
{"id": "1184446", "revid": "93685", "url": "https://it.wikipedia.org/wiki?curid=1184446", "title": "Ossoacido", "text": ""}
{"id": "1184448", "revid": "298055", "url": "https://it.wikipedia.org/wiki?curid=1184448", "title": "Yugo Amaryl", "text": "Yugo Amaril \u00e8 un personaggio immaginario del ciclo della Fondazione dello scrittore di fantascienza Isaac Asimov.\nCome quella di Dors Venabili, la vita di Yugo \u00e8 concentrata nei due prequel della Trilogia della fondazione, ovvero Preludio alla Fondazione e Fondazione anno zero. Egli spese tutta la sua esistenza nel lavoro al progetto della psicostoria e il suo contributo si riveler\u00e0 poi fondamentale per il successo della stessa.\nLa storia.\nYugo \u00e8 un cistermista, ovvero un addetto ad un dissipatore di calore in un impianto di produzione di energia, e vive nel settore trantoriano di Dahl. La sua vita subisce un forte cambiamento dopo l'incontro con Hari Seldon, rifugiatosi a Dahl per sfuggire alle presunte minacce portate dal primo ministro imperiale Eto Demerzel. Hari si accorge delle straordinarie capacit\u00e0 di Yugo nel campo della matematica e decide di portarlo con s\u00e9, una volta conclusa la fuga, all'Universit\u00e0 di Streeling, dove in seguito Hari diventer\u00e0 preside della facolt\u00e0 di matematica.\nA causa di questo compito, e di altre circostanze che coinvolgono anche Raych Seldon, il figlio adottivo di Hari, anche lui un Dahlita, Hari Seldon non pu\u00f2 dedicarsi a tempo pieno alla psicostoria, cosa che \u00e8 per\u00f2 possibile a Yugo, che per questo diventer\u00e0 il suo pi\u00f9 prezioso collaboratore. \nEgli dar\u00e0 prova delle sue capacit\u00e0 ideando il Primo Radiante, strumento che semplificher\u00e0 di molto lo studio e l'\"utilizzo pratico\" della psicostoria.\nProprio per la psicostoria, Yugo ha una vita sociale sostanzialmente nulla, in quanto le uniche persone che vede sono i suoi collaboratori e i famigliari di Hari. Questo contribuir\u00e0 al manifestarsi dei segni di invecchiamento sulla sua persona; pur essendo pi\u00f9 giovane di Hari Seldon, infatti, Yugo Amaril muore prima del suo pi\u00f9 grande amico, dopo una breve malattia. Muore appena dopo aver ricevuto da Hari Seldon la notizia che, grazie anche ad una sua idea, ora la psicostoria pu\u00f2 realmente ricostruire l'Impero Galattico dalle sue ceneri: questa idea porter\u00e0 alla costituzione della Prima Fondazione (quella che d\u00e0 il nome all'intero ciclo) e della Seconda Fondazione."}
{"id": "1184452", "revid": "125461854", "url": "https://it.wikipedia.org/wiki?curid=1184452", "title": "Ferrari 312 T4", "text": "La Ferrari 312 T4 \u00e8 un'automobile monoposto sportiva di Formula 1, che gareggi\u00f2 nel 1979. Guidata dal sudafricano Jody Scheckter, ottenne il mondiale piloti e la coppa costruttori nel 1979, grazie anche ai punti conquistati dal compagno di squadra Gilles Villeneuve. Conquist\u00f2 6 vittorie.\nLa vettura.\nLa 312 T4 \u00e8 descritta come una delle Ferrari meno esteticamente attraenti che abbiano mai corso in Formula 1, ma fu contemporaneamente una delle pi\u00f9 vincenti. La sua curiosa forma, tozza e spigolosa, era dovuta al fatto che, non potendo ricreare nel retrotreno un vero e proprio tubo di Venturi per generare depressione sotto la vettura, si allungarono le pance laterali il pi\u00f9 possibile, fin quasi in corrispondenza dell'ala anteriore. La conformazione aerodinamica fu studiata nella galleria del vento Pininfarina.\nLa vettura era dotata di minigonne, ma non era una vera e propria \"wing car\", giacch\u00e9 le bandelle risultavano poco efficienti a causa degli ingombri del motore Ferrari Tipo 015 a 12 cilindri contrapposti con angolo fra le bancate di 180\u00b0. Tuttavia, la potenza di tale propulsore (che contribuiva anche ad abbassare il baricentro), e l'uso quasi esclusivo delle innovative gomme radiali Michelin permisero alla vettura di mantenere alto il livello di competitivit\u00e0.\nAltre caratteristiche peculiari erano il cambio trasversale, ormai utilizzato a Maranello dal 1975 e le sospensioni, che grazie alla loro geometria risultavano efficienti su vari tipi di tracciato.\nNe furono costruiti in tutto 5 esemplari:\nLa stagione.\nDopo due gare disputate con la 312 T3, dal Gran Premio del Sud Africa, viene schierata la 312 T4, che coglie subito una doppietta con Villeneuve vincitore seguito da Scheckter. Cos\u00ec sar\u00e0 anche al Gp successivo. Dopo un GP di Spagna non brillantissimo per la scuderia \u00e8 il sudafricano a vincere due gare consecutive, con il compagno di squadra canadese costretto al ritiro.\nProprio al Gran Premio di Francia, si verifica poi uno dei duelli pi\u00f9 belli che la Formula 1 ricordi, quello tra Gilles Villeneuve e Ren\u00e9 Arnoux per la conquista del secondo posto, con sorpassi continui. Alla fine avr\u00e0 la meglio il canadese, nella gara che vede la prima vittoria di una vettura con motore turbo. Nel prosieguo della stagione la Ferrari conquista vari piazzamenti, resistendo alla serie di tre vittorie di seguito di Alan Jones. A fine anno Scheckter vincer\u00e0 il titolo e Villeneuve sar\u00e0 secondo.\nDa ricordare anche che il canadese, dopo il Gran Premio d'Olanda 1979, in cui si ritir\u00f2 mentre Scheckter arriv\u00f2 secondo, promise di non ostacolare il compagno di squadra per la vittoria del titolo mondiale, visto che in classifica era ormai a 12 punti dal compagno ed era stato sorpassato da Jones, la cui Williams era in quel momento decisamente la vettura pi\u00f9 performante (4 vittorie consecutive) e da Jacques Laffite.\nInoltre Enzo Ferrari, fondatore della scuderia, avr\u00e0 una grande rivincita nei confronti di Niki Lauda, il quale aveva lasciato la squadra nel 1977, facendo una scommessa con il \"Drake\" riguardante chi dei due avesse vinto per primo un campionato."}
{"id": "1184453", "revid": "126257", "url": "https://it.wikipedia.org/wiki?curid=1184453", "title": "Prodotto (chimica)", "text": "I prodotti di una reazione chimica sono le sostanze che si formano durante una reazione, come conseguenza della ricombinazione dei legami che tengono uniti gli atomi che costituiscono le sostanze reagenti.\nUna reazione chimica \u00e8 rappresentata da un'equazione chimica, dove compaiono due termini: solitamente nel termine di sinistra sono indicati i reagenti, mentre nel termine di destra sono indicati i prodotti.\nPer la legge di Lavoisier, la massa dei prodotti \u00e8 uguale alla massa dei reagenti.\nSe il prodotto della reazione viene utilizzato da un'altra reazione come reagente subito dopo la sua generazione, si parla pi\u00f9 propriamente di \"intermedio di reazione\".\nI prodotti dell'industria chimica vengono spesso classificati dal punto di vista commerciale in base al loro volume di produzione e al loro valore aggiunto a partire dalla matrice di Kline."}
{"id": "1184455", "revid": "25624", "url": "https://it.wikipedia.org/wiki?curid=1184455", "title": "Prodotto di reazione", "text": ""}
{"id": "1184457", "revid": "25624", "url": "https://it.wikipedia.org/wiki?curid=1184457", "title": "Prodotti di reazione", "text": ""}
{"id": "1184465", "revid": "120363456", "url": "https://it.wikipedia.org/wiki?curid=1184465", "title": "Attilio Mordini", "text": "Biografia.\nAttilio Mordini di Selva, di famiglia fiorentina, educato dagli Scolopi e in seguito dai Salesiani, agli inizi della Seconda guerra mondiale si arruol\u00f2 volontario nella Milizia Volontaria per la Sicurezza Nazionale e, dopo l'8 settembre 1943, prest\u00f2 servizio nel reparto genieri della IV Panzer Division impegnata in Russia. Tornato in Italia dopo essere rimasto ferito sul fronte ucraino, ader\u00ec alla Repubblica Sociale Italiana e alla fine della guerra fu sottoposto a carcerazione: in questo periodo contrasse la tubercolosi. Riprese gli studi universitari per laurearsi a pieni voti con una tesi in letteratura tedesca, sotto la guida del germanista Vittorio Santoli. Nello stesso periodo segu\u00ec i corsi della Pontificia Universit\u00e0 Gregoriana.\nCollabor\u00f2 alla rivista \"L'Ultima\", fondata da Giovanni Papini, e a varie pubblicazioni di indirizzo cattolico come \"L'Alfiere\", \"Il Ghibellino,\" \"Carattere\" e \"Adveniat Regnum\". Negli anni 1964-65 fu apprezzato lettore di italiano all'Universit\u00e0 di Kiel e durante la sua permanenza in Germania collabor\u00f2 alla rivista di teologia e scienza delle religioni \"Kairos\", edita dai Benedettini di Salisburgo. \nFu in rapporto collaborativo ed epistolare con esponenti del mondo culturale, tra cui: Giovanni Cantoni (fondatore di Alleanza Cattolica), Giano Accame, Gianni Baget Bozzo, Fausto Belfiori, Titus Burckhardt, Alfredo Cattabiani, Adolfo Oxilia, Silvano Panunzio, Ren\u00e9 Pech\u00e8re, Pietro Porcinai, Adriana Zarri e Sergio Quinzio. I carteggi sono conservati a Roma presso la Fondazione \"Ugo Spirito e Renzo De Felice\". \nAutore della voce \"Il lavoro in luce cristiana\" della \"Moderna Enciclopedia del Cristianesimo\" edita dalle Edizioni Paoline (Torino 1963), terziario francescano col nome di Fra' Alighiero, nei suoi scritti ha analizzato, in una sintesi personalissima, l'iter della civilt\u00e0 cristiana dall'Incarnazione ad oggi. Dopo una vita di sofferenze e di dolori, circondato da un cenacolo culturale e spirituale di giovani allievi tra cui Franco Cardini, mor\u00ec a Firenze il 4 ottobre 1966, giorno di San Francesco."}
{"id": "1184467", "revid": "339392", "url": "https://it.wikipedia.org/wiki?curid=1184467", "title": "Il Re Leone 3", "text": ""}
{"id": "1184475", "revid": "486946", "url": "https://it.wikipedia.org/wiki?curid=1184475", "title": "Meneldil", "text": ""}
{"id": "1184476", "revid": "2025449", "url": "https://it.wikipedia.org/wiki?curid=1184476", "title": "Ust'-Nera", "text": "Ust'-Nera \u00e8 una piccola citt\u00e0 della Russia nord orientale, situata nell'Ojmjakonskij ulus della Sacha-Jacuzia, in Siberia. La localit\u00e0 \u00e8 una delle pi\u00f9 fredde al mondo, un cosiddetto \"polo del freddo\", in cui si sono raggiunti i -60\u00a0\u00b0C. Qui vi \u00e8 la foce del fiume Nera."}
{"id": "1184478", "revid": "1318658", "url": "https://it.wikipedia.org/wiki?curid=1184478", "title": "Alej", "text": "LAlej () \u00e8 un fiume della Russia siberiana meridionale, affluente di sinistra dell'Ob'. Scorre nei \"rajon\" Tret'jakovskij, Loktevskij, Rubcovskij, Poslelichinskij, \u0160ipunovskij, Alejskij, Tol\u010dichinskij e Kalmanskij del Territorio dell'Altaj.\nDescrizione.\nL'Alej ha origine negli Altaj occidentali dalla confluenza dei fiumi Vosto\u010dnyj Alej e Bulo\u010dnyj Alej. Quest'ultimo nasce e scorre per i suoi primi 5\u00a0km nel territorio del Kazakistan. Il fiume ha una lunghezza di 828\u00a0km, 858\u00a0km se calcolato assieme al Vosto\u010dnyj Alej'; il suo bacino \u00e8 di 21\u00a0100. La sua portata media, a 46\u00a0km dalla foce all'altezza dell'insediamento di Chabazino, \u00e8 di 33,98\u00a0m\u00b3/s.\nIl fiume mantiene dapprima una direzione nord-occidentale, poi piega decisamente verso nord-est. Scorre per lo pi\u00f9 sull'altopiano Priobskoe (\u041f\u0440\u0438\u043e\u0431\u0441\u043a\u043e\u0435 \u043f\u043b\u0430\u0442\u043e) percorrendo i margini sudorientali della steppa di Kulunda. Per un tratto il suo corso \u00e8 parallelo a quello del \u010cary\u0161; sfocia nell'Ob' alcune decine di chilometri a monte di Barnaul.\nNella parte superiore del fiume si trova il bacino idrico di Gil\u00ebvskoe (\u0413\u0438\u043b\u0451\u0432\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u043b\u0438\u0449\u0435) e, vicino alla citt\u00e0 di Rubcovsk, quello di Skljuichinskoe (\u0421\u043a\u043b\u044e\u0438\u0445\u0438\u043d\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u043b\u0438\u0449\u0435). Il principale affluente dell'Alej \u00e8 la Popere\u010dnaja (da destra). I fenomeni di ghiaccio sul fiume durano da ottobre ad aprile. In alcuni punti, in inverno, il fiume a volte si congela.\nLungo il suo corso si trovano le citt\u00e0 di Rubcovsk e Alejsk, nonch\u00e9 i villaggi di Staroalejskoe, Lokot', Gil\u00ebvo, Pospelicha e \u0160ipunovo."}
{"id": "1184481", "revid": "98720", "url": "https://it.wikipedia.org/wiki?curid=1184481", "title": "Principato di sealand", "text": ""}
{"id": "1184482", "revid": "287204", "url": "https://it.wikipedia.org/wiki?curid=1184482", "title": "Sea Shadow", "text": "La nave americana \"Sea Shadow\" (IX-529) \u00e8 frutto di un progetto sperimentale portato avanti dalla marina militare degli Stati Uniti insieme con la Lockheed Corporation per verificare l'applicabilit\u00e0 della tecnologia stealth alle unit\u00e0 navali. La nave viene chiamata a volte USS Sea Shadow, ma non \u00e8 mai stata completamente inquadrata tra le navi della marina.\nSviluppo.\nLa \"Sea Shadow\" \u00e8 stata costruita nel 1985 e usata in segreto fino al suo debutto pubblico avvenuto nel 1994. Oltre a sperimentare le tecnologie stealth doveva anche verificare la possibilit\u00e0 di gestire una nave anche con pochi uomini di equipaggio. Il progetto \u00e8 stato portato avanti dalla \"Defense Advanced Research Projects Agency\" (DARPA), la Marina degli Stati Uniti e la Lockheed. La nave \u00e8 stata costruita all'interno di una struttura segreta del governo degli Stati Uniti.\nDescrizione.\nSalta subito all'occhio l'uso della tecnologia SWATH per lo scafo (simile a quella per i catamarani). Sotto la superficie dell'acqua si trova una coppia di chiglie gemelle. Ciascuna dotata di un'elica e di stabilizzatori. La parte emersa dello scafo \u00e8 collegata alle chiglie tramite due superfici inclinate. L'uso della doppia chiglia permette di mantenere una grande stabilit\u00e0 in acque molto mosse o velocit\u00e0 molto elevate. Alcuni sostengono che la parte superiore della nave ricorda la casamatta della CSS Virginia della Guerra civile americana.\nLa \"Sea Shadow\" ha solo 12 cuccette a bordo, un piccolo forno a microonde, un frigorifero e un tavolo. Non \u00e8 mai stata pensata per essere impiegata in missioni operative e non \u00e8 mai stata commissionata ufficialmente, anche se \u00e8 registrata nel registro navale americano.\nL'unit\u00e0 \u00e8 stata presentata al pubblico nel 1994 ed \u00e8 stata assegnata alla base navale di San Diego fino al settembre 2006, quando \u00e8 stata trasferita alla Base della riserva navale di Suisun Bay. Ora \u00e8 disponibile per essere donata a un museo.\nDal 2006 la marina americana ha cercato un acquirente, ma al febbraio 2009 non aveva trovato ancora nessuno. Fu cos\u00ec che il 18 giugno 2011 la marina \u00e8 arrivata alla scelta finale di smantellamento riciclaggio dei pezzi, ma la nave \u00e8 tuttora ormeggiata presso la \"Suisun Bay\", aspettando il suo destino.\nIl 28 aprile 2012 il Pentagono ha messo all'asta il Sea Shadow su un sito internet, GSA Auctions, specializzato nella vendita di residuati bellici, ad un prezzo di partenza di 75.000 dollari americani, l'asta si \u00e8 conclusa il 5 maggio 2012, con un prezzo finale di vendita di 2,5 milioni di dollari americani. Il Pentagono, come condizione alla vendita, stabil\u00ec che il futuro acquirente non avrebbe potuto utilizzare il Sea Shadow per navigare ma avrebbe dovuto essere smantellato per il recupero ed il riciclo dei materiali.. \nLa nave e la speciale chiatta semi-sommergibile, venduti in un unico lotto, sono stati aggiudicati alla Bay Ship &amp; Yacht Co. La nave \u00e8 stata demolita, mentre la chiatta verr\u00e0 utilizzata per la manutenzione di imbarcazioni di piccole e medie dimensioni."}
{"id": "1184483", "revid": "110157", "url": "https://it.wikipedia.org/wiki?curid=1184483", "title": "Slavgorod", "text": "Slavgorod \u00e8 una citt\u00e0 della Russia meridionale di circa 35.000 abitanti, situata nel Territorio dell'Altaj, nei pressi dei laghi di \"Seka\u010di\" e di \"Bol'\u0161oe Jarovoe\".\nSlavgorod \u00e8 nota per le sue industrie alimentari e meccaniche."}
{"id": "1184488", "revid": "2217943", "url": "https://it.wikipedia.org/wiki?curid=1184488", "title": "Stazione di Pompei", "text": "La stazione di Pompei \u00e8 posta sulla linea Napoli-Salerno, nel centro cittadino di Pompei.\nLa stazione sostituisce quella preesistente, la quale era ubicata nei pressi degli scavi archeologici: la nuova stazione ha 3 binari passeggeri, mentre in passato era presente anche uno scalo merci poi trasformato in parcheggio.\nA Pompei fermano treni regionali e metropolitani in servizio regionale. In passato invece fermavano anche treni a lunga percorrenza come Espressi, Intercity ed Eurostar.\nServizi.\nLa stazione dispone di:"}
{"id": "1184489", "revid": "63727", "url": "https://it.wikipedia.org/wiki?curid=1184489", "title": "Panhard &amp; Levassor CS", "text": "La CS era un'autovettura di lusso prodotta dal 1930 al 1938 dalla Casa automobilistica francese Panhard &amp; Levassor.\nProfilo.\nLa CS fu introdotta nel 1930 come variante di classe minore rispetto alla pi\u00f9 grande DS. Era disponibile, come la DS, in quattro varianti di carrozzeria: berlina, limousine, coup\u00e9 e cabriolet, anche se fu venduta maggiormente nelle prime due configurazioni.\nSi riconosceva a colpo d'occhio dalla DS per il frontale, caratterizzato dai fari sistemati pi\u00f9 in basso, in posizione pi\u00f9 centrale e pi\u00f9 incassata all'interno del frontale stesso.\nLe prime due versioni con cui la CS fu proposta all'inizio furono la 6CS e la 6CD Sp\u00e9cial, siglate rispettivamente \"X68\" ed \"X69\", lanciate entrambe nel 1930. Le differenze tra le due versioni stavano essenzialmente nel motore. In entrambi i casi si trattava di due unit\u00e0 a 6 cilindri dotate di distribuzione con valvole a fodero (una soluzione di cui la Casa francese si fece gran promotrice, specie nel periodo tra i due conflitti mondiali), ma il motore della 6CS aveva una cilindrata di 2344 cm\u00b3, mentre nella 6CS Sp\u00e9cial la cilindrata era di 2516\u00a0cm\u00b3.\nNel 1932 la 6CS fu tolta di produzione dopo essere stata prodotta in 1028 esemplari e fu rimpiazzata dalla 6CS RL, siglata \"X72\", la quale adott\u00f2 il motore da 2516\u00a0cm\u00b3 della CS Sp\u00e9cial. La 6CS RL fu disponibile anche nella versione limousine, denominata 6CS RL2.\nNel 1933 fu tolta di produzione la 6CS Sp\u00e9cial, che fu venduta in 1310 esemplari.\nIl 1934 fu l'anno del sostanzioso restyling di tutta la gamma CS (parallelamente a quanto avvenne anche nella gamma DS). Importanti novit\u00e0 anche nella gamma stessa, con l'arrivo della versione Panoramic e della CS Sp\u00e9cial (sigla di progetto \"X73\"), che and\u00f2 a sostituire la 6CS Sp\u00e9cial uscita di produzione l'anno prima. La nuova CS Sp\u00e9cial montava un 6 cilindri da 2861\u00a0cm\u00b3.\nNel 1935, la 6CS RL fu ribattezzata semplicemente CS e rimase con lo stesso motore da 2.5 litri.\nNel 1936 la CS fu tolta di produzione dopo essere stata venduta in 2173 esemplari, contando anche le 6CS RL.\nNel 1938 anche la CS Sp\u00e9cial fu tolta di produzione, con 1535 esemplari prodotti."}
{"id": "1184493", "revid": "121448362", "url": "https://it.wikipedia.org/wiki?curid=1184493", "title": "De otio", "text": "Il De otio \u00e8 il sesto dei \"Dialoghi\" di Lucio Anneo Seneca (ottavo libro, considerando che il \"De ira\" \u00e8 in tre libri).\nIntroduzione.\nNel 62, Seneca prende congedo da Nerone, chiudendo la sua parabola politica con la constatazione dell'impossibilit\u00e0 di riformare l'impero. Ma era pericoloso uscire dalla reggia sbattendo la porta e il discorso di commiato, che Tacito negli \"Annales\" (XIV, 53-54) riporta (seppur rielaborato), \u00e8 un capolavoro di prudenza, nel senso originario di mondana saggezza. Da questa stessa temperie sorge anche la giustificazione teoretica dettata dalla sapienza, il \"De otio\", indirizzata all'amico e sodale Annio Sereno per esporre le ragioni dottrinarie per cui non \u00e8 difforme dai principi stoici la scelta di ritiro dagli affari pubblici. Quell\"otium\" che nel \"De brevitate vitae\" campeggia come scelta immediata di fuga dal folle mondo descritto, qui nel \"De otio\" deve dimostrare la sua liceit\u00e0 alla luce del principio stoico che il sapiente non deve abbandonare la vita attiva volta al bene comune, a differenza del sapiente voluto da Epicuro la cui ricerca del piacere personale schiva, e lo teorizza, le tempeste e i tumulti della vita pubblica.\nPertanto il tono di questo dialogo \u00e8 pacatamente dimostrativo, volto al ragionamento teorico, ravvivato semmai non dal sarcasmo come nel \"De brevitate\", ma da una sottile vena ironica che lievemente irride all'interpretazione troppo rigida dei precetti stoici di cui \u00e8 portavoce l'amico Sereno:\nMutevolezza del vizio.\nI vizi godono del prestigio d'un grande consenso. \"Secedere\" (andare in disparte) se non altro terr\u00e0 lontano questo maligno influsso della folla che c'impedisce di stare saldi su un giudizio preso, che viene facilmente distorto quando \u00e8 ancora debole da qualcuno che possa addurre in contrario l'esempio dei pi\u00f9. Mentre in disparte ci si pu\u00f2 mettere innanzi gli esempi degli ottimi e scegliere quello su cui regolare stabilmente la nostra vita. Ma ci\u00f2 \u00e8 possibile solo nell\"otium\" (ritiro).\nTra tutti gli altri mali pessimo \u00e8 quello per cui passiamo da un vizio all'altro. I nostri giudizi non solo sono \"prava\" (storti) ma anche \"levia\" (mutevoli): ci piace un vizio dietro l'altro, lasciamo quanto preso, riprendiamo quanto lasciato e alternativamente siamo sballottati tra desiderio e pentimento. \u00c8 che dipendiamo dai giudizi altrui e riteniamo ottimo ci\u00f2 che i pi\u00f9 lodano e ricercano come ottimo invece di ci\u00f2 che dev'essere lodato e ricercato perch\u00e9 ottimo. Non stimiamo buona o cattiva la via per s\u00e9 ma dalla massa d'impronte che la segnano, anche se non ve n'\u00e8 alcuna di chi torni indietro. \nL'allusione \u00e8 alla famosa favola degli animali che vanno alla tana del leone senza che alcuno ritorni perch\u00e9 vi trova la morte. La via dei pi\u00f9 \u00e8 dunque la via della perdizione. Ma ci\u00f2, obietta Sereno, non \u00e8 abbandonare il principio stoico di condurre vita attiva?\n\"Otium\" epicureo e \"otium\" stoico.\nInfine, argomenta Seneca, la differenza sostanziale nella scelta dell\"otium\" tra epicurei e stoici consiste in questo: che Epicuro sceglie preventivamente di non accostarsi alla vita pubblica a meno che intervengano fattori esterni a intralciare la scelta; Zenone invece fa scelta prioritaria di vita pubblica a meno che fattori esterni ne impediscano l'accesso:\nMa questa causa, soggiunge Seneca, \"late patet\": \u00e8 largamente diffusa. Motivi personali e motivi ambientali possono intrecciarsi nell'impedire al sapiente di occuparsi di cosa pubblica: la mancanza di forza fisica (ma anche politica) per poter intervenire efficacemente, la bassa condizione sociale che impedisce l'accesso alla vita politica, lo stato di corruzione, di disfacimento della \"res publica\" tale che ogni rimedio sia vano. In questi e consimili casi il sapiente non si sforzer\u00e0 invano, ma invece di tentare inutilmente di giovare ai pi\u00f9, giover\u00e0 solo ai prossimi, e se neppure ci\u00f2 sia possibile giover\u00e0 almeno a se stesso; opera anch'essa di pubblica utilit\u00e0 in quanto migliorare se stesso prepara una persona che potr\u00e0 essere utile se vi sar\u00e0 ventura d'accedere alla politica. Del resto, annota Seneca, se io non seguo i precetti stoici, seguo per\u00f2 l'esempio dei loro maestri, che per vari motivi fin dal capostipite Zenone mai si sono potuti occupare attivamente di politica. Ma chi sosterr\u00e0 che la loro vita privata sia stata meno utile che se avessero avuto cariche pubbliche civili o militari? Gli si pu\u00f2 chiedere forse di pi\u00f9 che di rendersi simile, d'imitare l'esempio dei suoi maestri?\nCos\u00ec, man mano, l\"otium\" da eccezione diviene regola.\nLe due \"res publicae\".\nOgni uomo appartiene a due \"res publicae\": l'una grande e veramente pubblica che comprende il mondo intero, contenendo uomini e d\u00e8i, di cui misura e termine di cittadinanza \u00e8 il corso del sole; l'altra ristretta nell'angolo di mondo sortito per nascita: Atene, Cartagine o altra citt\u00e0 che sia. La prudenza qui come in tutto il dialogo non far\u00e0 mai pronunciare a Seneca il nome della citt\u00e0 che egli aveva in mente: Roma. Alcuni si prestano per l'una e l'altra repubblica, altri solo per l'una, altri ancora per l'altra. Ma ci si pu\u00f2 porre a servizio di questa maggiore anche facendo vita ritirata, se non persino meglio nel ritiro. Tale servizio non \u00e8 altro che l'indagine cosa sia virt\u00f9, cosa sia Dio, come sia fatta la natura, coincidendo con la vita contemplativa. Cosa presta a Dio chi vi si dedica? Che le sue grandi opere non restino senza testimone.\nSe il sommo bene per gli stoici \u00e8 vivere secondo natura, nulla \u00e8 pi\u00f9 naturale della \"curiositas\" (desiderio di conoscenza), che fa affrontare viaggi pericolosi per vedere terre e costumi nuovi, che fa leggere i libri delle storie antiche, che fa prestare vivo interesse a racconti e favole o assembra le folle agli spettacoli. Cosciente della sua arte e bellezza, la natura ci ha dato quest'ingegno curioso perch\u00e9 potessimo ammirare il suo splendido spettacolo che sarebbe andato perso senza spettatori. Per rendersi conto di ci\u00f2 basta considerare la postura eretta dell'uomo e la sua testa posta su un collo flessibile per cui leva lo sguardo al cielo e segue intorno il volgersi degli astri. Ben secondo natura vivo, conclude Seneca, se voglio indagare a fondo i segreti della natura e del Dio che la regge. N\u00e9 d'altra parte v'\u00e8 vita contemplativa che non abbia anche parte di vita attiva e viceversa, in modo da soddisfare anche la naturale propensione all'azione:\nLe tre vite.\nTre sono i generi di vita tra i quali si ricerca ci\u00f2 che \u00e8 ottimo: il primo lo cerca nel piacere, il secondo nella contemplazione, il terzo nell'azione. Ma, messo da parte l'astio tra i loro seguaci, si pu\u00f2 vedere che sotto diversi titoli i tre che sono pervengono tutti alla stessa meta: non c'\u00e8 piacere senza contemplazione, non c'\u00e8 contemplazione senza piacere, non c'\u00e8 azione senza contemplazione. Se anche c'\u00e8 differenza grande quanto si voglia tra ci\u00f2 che \u00e8 ottenuto di proposito e ci\u00f2 che viene come accessorio d'un altro proposito, una cosa non pu\u00f2 stare senza l'altra. Anche Epicuro, che la nostra scuola male stima, non accetta un piacere inerte ma quello che la ragione gli rende saldo. E la sua setta partecipa anche dell'azione, se \u00e8 vero che Epicuro stesso afferma che rifuggir\u00e0 il piacere se a questo segua il pentimento, e che ricercher\u00e0 il dolore se ci\u00f2 gli eviti dolore maggiore.\nDunque tutti approvano la contemplazione, conclude Seneca, anche se per noi stoici \u00e8 una sosta, non il porto (la destinazione finale).\nDel resto, affonda il ragionamento Seneca, Crisippo stoico ammette la vita ritirata proprio come scelta non come semplice ripiego. Che se i nostri maestri negano che il sapiente debba accedere a qualunque repubblica, fatto un esame accurato di tutte le repubbliche, a quale potr\u00e0 davvero accedere? L'ateniese che manda a morte Socrate e mette in fuga Aristotele per evitare la stessa fine? In essa \"opprimit invidia virtutes\" (l'invidia schiaccia le virt\u00f9). Quella cartaginese crudele oltremodo coi nemici e infesta verso tutti i migliori anche se concittadini? In essa \"summa [est] aequi ac boni vilitas\" (il prezzo pi\u00f9 basso \u00e8 assegnato al giusto e al bene). Inutile continuare, conclude Seneca, che anche qui evita di aggiungere l'esempio di Roma, ma se la repubblica che ci raffiguriamo non esiste, l\"otium\" diventa l'unica scelta possibile, non esistendo ci\u00f2 che gli si possa preferire. E il libro termina coll'ironico paragone gi\u00e0 citato della navigazione lodata in astratto e vietata in concreto.\nA questo punto della vita di Seneca, avendo constatato che Roma, che aveva inglobato ogni \"res publica\", non era \"res publica\" adatta al sapiente, l\"otium\", la vita contemplativa non era pi\u00f9, con rigore stoico, \"statio\" (sosta e ritempramento per l'azione) ma, similmente a Epicuro, \"portus\" (meta ultima della sua via alla sapienza)."}
{"id": "1184494", "revid": "767487", "url": "https://it.wikipedia.org/wiki?curid=1184494", "title": "Luke, Crystal Gazer", "text": "Luke, Crystal Gazer \u00e8 un cortometraggio muto del 1916 prodotto e diretto da Hal Roach. Interpretato da Harold Lloyd, il film fa parte della serie di comiche che avevano come protagonista il personaggio di Lonesome Luke.\nTrama.\nCapitato nel negozio di uno spiritista, Luke resta colpito dalla figlia del proprietario. Cos\u00ec, decide di lavorare l\u00ec per restare accanto alla ragazza.\nProduzione.\nIl film fu prodotto da Hal Roach per la Rolin Films. Venne girato dal 24 al 31 marzo 1916.\nDistribuzione.\nDistribuito dalla Path\u00e9 Exchange, il film - un cortometraggio in una bobina - usc\u00ec nelle sale cinematografiche USA il 24 luglio 1916."}
{"id": "1184500", "revid": "729019", "url": "https://it.wikipedia.org/wiki?curid=1184500", "title": "Stazione di Castellammare Terme", "text": "La stazione di Castellammare Terme, sulla linea Napoli-Sorrento della ex Circumvesuviana, si trova nel centro antico di Castellammare di Stabia ed \u00e8 oggi chiusa al traffico viaggiatori.\nCostruita per servire le Antiche Terme, meta di numerosi turisti e i cantieri navali, rappresent\u00f2 all'epoca della sua apertura, avvenuta il 24 novembre 1940 contemporaneamente all'inaugurazione della tratta Castellammare-Castellammare Terme, una piccola perla di ingegneria, visto che il binario, unico e passate, cos\u00ec come si presenta ancora oggi, correva ad un notevole dislivello del fabbricato viaggiatori che si trovava sul piano stradale: per superare questa altezza vennero costruite due ampie rampe di scale mobili in grado di trasportare 8.000 persone l'ora. Con il passare degli anni la stazione aveva sempre meno utenti e se ne decise la chiusura. Il progetto della stazione \u00e8 di Marcello Canino che cur\u00f2 negli anni trenta i progetti delle stazioni di Castellammare e Pompei scavi.\nAttualmente \u00e8 in corso un programma di restauro e riqualificazione della stazione, inserita anche nel progetto \"Metro Stabia\".\nServizi.\nLa stazione prima della chiusura disponeva di:\nCollegamenti esterni.\nStoria e immagini della stazione di Castellammare Terme"}
{"id": "1184501", "revid": "110157", "url": "https://it.wikipedia.org/wiki?curid=1184501", "title": "Division 1 1954-1955", "text": "La Division 1 1954-1955 \u00e8 stata la 17\u00aa edizione della massima serie del campionato francese di calcio, disputato tra il 22 agosto 1954 e il 22 maggio 1955 e concluso con la vittoria dello , al suo terzo titolo.\nCapocannoniere del torneo \u00e8 stato Ren\u00e9 Bliard () con 30 reti.\nClassifica finale.\nLegenda:\nNote:\nSpareggi.\nPlay-out.\nLa squadra classificatasi al 16\u00ba posto incontra la 2\u00aa classificata di Division 2."}
{"id": "1184502", "revid": "1632387", "url": "https://it.wikipedia.org/wiki?curid=1184502", "title": "Due occhi diabolici", "text": "Due occhi diabolici (\"Two Evil Eyes\") \u00e8 un film del 1990 in due episodi, diretti rispettivamente da George A. Romero e da Dario Argento.\nIl film nasce come un omaggio allo scrittore Edgar Allan Poe e originariamente gli episodi dovevano essere quattro, rispettivamente di Romero, Argento, Stephen King e John Carpenter.\nTrama.\nFatti nella vita del signor Valdemar (regia di George A. Romero)\nIl sessantacinquenne signor Valdemar \u00e8 un ricco possidente che viene condotto alla morte da Robert, suo medico curante il quale, in combutta con Jessica, la quarantenne moglie del ricco, mira a impossessarsi dell'eredit\u00e0. Per formalizzare il lascito delle sue propriet\u00e0 alla moglie, Valdemar viene indotto dal medico, mediante ipnosi, a sottoscrivere un testamento. Tuttavia, proprio in quel momento in cui ancora per poco era necessario che restasse in vita, ormai gravemente ammalato, muore. Per dare corso alla pratica ereditaria, in concerto con l'avvocato testamentario, la morte di Valdemar deve essere posposta di alcuni giorni e Robert decide di congelarne il corpo in cantina. Ma in queste condizioni, l'uomo manifesta la sua riviviscenza: essendo morto in stato di ipnosi, l'anima non ha abbandonato il corpo e la sua presenza apre il varco per l'accesso al mondo dei vivi alle anime di uomini morti.\nQuando il passaggio degli spiriti in questo mondo finalmente avviene, Valdemar si alza dal refrigeratore e sale in casa. L\u00ec si trova Jessica, mentre Robert sta scavando, nel bosco vicino, una fossa per seppellire il corpo. Rivedendo la moglie che ha cercato di incastrarlo e di derubarlo del suo patrimonio, la uccide con un colpo della pistola. Vedendo la scena, il medico, amante della donna appena deceduta, sveglia dall'ipnosi il signor Valdemar, il quale gli annuncia che ormai \u00e8 troppo tardi, mentre Robert scappa con i soldi che lei aveva prelevato prima della sua morte. Rifugiatosi in un appartamento in citt\u00e0, dopo essere scappato dal luogo del duplice delitto, per poter dormire si auto-ipnotizza.\nNel frattempo la polizia arriva sul luogo dove la signora e il signor Valdemar sono accasciati al suolo senza vita. La prima supposizione \u00e8 che si sia trattato di un omicidio-suicidio da parte della signora Valdemar, ma successive supposizioni portano al possibile coinvolgimento dell'accaduto da parte del medico. Nella stanza da letto dell'appartamento dove il medico si trova a letto ipnotizzato, delle ombre entrano facendo volare il denaro da tutte le parti, il metronomo si alza in aria, si capovolge e cade, uccidendo il medico sotto ipnosi. Due settimane dopo, la polizia irrompe cos\u00ec nell'appartamento. Dietro uno dei due poliziotti improvvisamente spunta Robert, il quale, morto sotto ipnosi, non \u00e8 n\u00e9 vivo n\u00e9 morto, e si dispera perch\u00e9 non c'\u00e8 nessuno che lo possa svegliare.\nIl gatto nero (regia di Dario Argento)\nRoderick Usher, fotografo di cronaca nera, \u00e8 morbosamente attratto da immagini di violenza e morte. \u00c8 sempre presente sui luoghi di brutali delitti, documentando con dovizia di particolare dettagli di corpi amputati, o di cadaveri in avanzato Stato di decomposizione. Il suo ultimo progetto, un libro con immagini atte a sanare l'appetito dei \"sadici\", vede coinvolto un gatto nero sottoposto a sevizie documentate in sequenza fotografica. Annabel, la convivente di Usher, si accorge che la gatta a cui \u00e8 legata \u00e8 scomparsa. Passando nei pressi di una libreria, la ragazza scopre l'edizione del libro fotografico di Usher, nel quale campeggia, in copertina, l'immagine della gatta nera sottoposta a tortura. Il collegamento \u00e8 immediato, anche perch\u00e9 il convivente in pi\u00f9 occasioni ha maltrattato l'animale. Ma la presenza di un'altra gatta nera, con una strana macchia bianca (a forma di capestro), spunta di fronte al fotografo, che la prende e la porta a casa per ucciderla, ma Annabel vede Usher che cerca di soffocare il gatto con un cappio, e reagisce facendo scappare via il gatto, ma venendo uccisa da Usher. Quindi mura la sua ex-fidanzata, ma un allievo violinista di Annabel nota che quest'ultima \u00e8 scomparsa.\nNel frattempo sente dei miagolii provenienti dalla stanza senza porte che Usher aveva usato per nascondere il cadavere della sua fidanzata uccisa da lui, e si accorge di aver murato per errore anche il gatto che non era riuscito ad uccidere, ma quando il gatto distrugge il muro per uscire e salta addosso al fotografo, quest'ultimo si difende uccidendolo con una sega. Due poliziotti entrano nella casa dell'assassino, cercando il cadavere, finch\u00e9 non sentono dei miagolii nella stanza murata; i due vanno a controllare e, distruggendo il muro, vedono il cadavere ormai quasi del tutto mangiato dai cuccioli di gatto che la gatta che stava l\u00e0 dentro aveva partorito, infatti quella gatta era incinta. Il fotografo riesce a uccidere i due poliziotti, ma la sua mano \u00e8 legata con le manette alla mano del poliziotto morto. Mentre alla porta bussa la polizia e le chiavi delle manette sono cadute nel pianerottolo di sotto, Usher, trainando il corpo del poliziotto, cerca di scappare dalla finestra, ma rimane impigliato alla corda, impiccandosi.\nCritica.\nPur non mostrando di apprezzare particolarmente il film, il confronto tra due mostri sacri del cinema horror ha comunque destato interesse. Paolo Mereghetti assegna al film una stella e mezzo: \"il primo episodio ha una certa tensione. Mentre il secondo, nonostante abbia meno manierismi argentiani del previsto, scende sensibilmente di tono\". Di tutt'altro avviso \u00e8 Rudy Salvagnini, che nel suo Dizionario dei film Horror d\u00e0 al film tre stelle: \"purtroppo, la versione di Romero non \u00e8 pi\u00f9 d'una diligente rielaborazione moderna del racconto di Poe. Prevedibile e quasi televisivo (!), l'episodio si ravviva solo a tratti (...)\", mentre Dario Argento \"se non raggiunge il capolavoro, lo sfiora. Sicuramente, \u00e8 la cosa migliore fatta da Argento negli ultimi vent'anni, una morbosa e perversa attualizzazione del racconto di Poe che trattiene in pieno (...) lo spirito ossessivo del racconto (...), rende quasi imbarazzante il confronto con il primo episodio\". Dello stesso avviso \u00e8 Pino Farinotti: \"Due stili diversi attraversano gli episodi: quello di Romero ha un taglio claustrofobico, quasi televisivo, mentre quello di Argento, di gran lunga migliore, crea suggestioni di taglio visionario che lo rendono inquietante. Particolarmente incisiva l'interpretazione di Harvey Keitel\". Pi\u00f9 freddo Morando Morandini, che nel suo Dizionario dei film assegna al film due stelle: \"i due mediometraggi non contano molto nella carriera dei due registi. Romero punta sull'apologo: lineare e scontato; Argento abusa di citazioni e ammiccamenti: macabro e orripilante con qualche zampata\".\nLa colonna sonora originale, composta da Pino Donaggio, \u00e8 stata pubblicata per la prima volta in LP e MC dalla Ricordi International in concomitanza con l'uscita del film. Nel 2021 la colonna sonora \u00e8 stata ristampata in CD e album digitale dall'etichetta Bluebelldisc su licenza della Faso Film."}
{"id": "1184504", "revid": "110157", "url": "https://it.wikipedia.org/wiki?curid=1184504", "title": "Division 1 1953-1954", "text": "La Division 1 1953-1954 \u00e8 stata la 16\u00aa edizione della massima serie del campionato francese di calcio, disputato tra il 23 agosto 1953 e il 16 maggio 1954 e concluso con la vittoria dello , al suo secondo titolo.\nCapocannoniere del torneo \u00e8 stato \u00c9douard Kargu () con 27 reti.\nClassifica finale.\nLegenda:\nNote:\nSpareggi.\nPlay-out.\nLa squadra classificatasi al 17\u00ba posto incontra la 3\u00aa classificata di Division 2."}
{"id": "1184511", "revid": "767487", "url": "https://it.wikipedia.org/wiki?curid=1184511", "title": "I bassifondi", "text": " \u00e8 un film del 1957 diretto da Akira Kurosawa, tratto dal dramma teatrale \"Bassifondi\" (o \"L'albergo dei poveri\") di Maksim Gor'kij.\nTrama.\nIn fondo ad una voragine che serve da discarica c'\u00e8 un miserabile dormitorio pubblico gestito da un vecchio cinico usuraio e dalla sua intrigante consorte. Al suo interno vi sono una dozzina di vagabondi: una prostituta dal gran cuore, un attore alcolizzato, un nobile decaduto, un ladro e disoccupati d'ogni risma, che sognano, ciascuno a modo suo, un'improbabile evasione dalla miseria della vita in cui sono imprigionati.\nIl passaggio nel dormitorio di un pellegrino-filosofo sembra portare un po' di speranza."}
{"id": "1184513", "revid": "246700", "url": "https://it.wikipedia.org/wiki?curid=1184513", "title": "Division 1 1952-1953", "text": "La Division 1 1952-1953 \u00e8 stata la 15\u00aa edizione della massima serie del campionato francese di calcio, disputata tra il 26 agosto 1951 e il 25 maggio 1952 e concluso con la vittoria del , al suo secondo titolo.\nCapocannoniere del torneo \u00e8 stato Gunnar Andersson () con 38 reti.\nStagione.\nAvvenimenti.\nIl torneo si apr\u00ec con una serie di cinque vittorie consecutive da parte dello , dell'interruzione della serie ne approfitt\u00f2 il , che successivamente condivise il comando della classifica con i rivali, gareggiando per il primato fino al giro di boa, in cui lo Stade Reims prese definitivamente il sopravvento. Durante il girone di ritorno la capolista prese il largo ottenendo, nel giro di sei giornate, un vantaggio di otto punti su un gruppo che includeva Lilla, e : i girondini tentarono un avvicinamento, arrivando a ridurre il distacco sulla capolista di cinque punti, ma in seguito a un calo cedette il secondo posto al lasciando il via libera allo Stade Reims, incoronato campione di Francia con due gare di anticipo.\nOrmai privo di obiettivi da raggiungere, all'ultima giornata lo Stade Reims sconfisse il , in gara per non retrocedere: raggiunti dal avvantaggiato da un miglior quoziente reti, i bretoni furono costretti a disputare gli spareggi in campo neutro contro lo , riportando due sconfitte che lo fecero scendere in seconda divisione. Sempre all'ultima giornata cadde il , sconfitto a Nancy e tradito da una peggior quoziente reti nei confronti delle altre due avversarie. Ancora in chiave salvezza il si era distinto nella giornata precedente sconfiggendo il , condannandolo all'ultimo posto con novanta minuti di anticipo.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nSpareggi.\nPlay-out.\nLa squadra classificatasi al 17\u00ba posto incontra la 3\u00aa classificata in Division 2.\nStatistiche.\nSquadre.\nPrimati stagionali.\nSquadre"}
{"id": "1184514", "revid": "78273", "url": "https://it.wikipedia.org/wiki?curid=1184514", "title": "Museo archeologico di Monterubbiano", "text": ""}
{"id": "1184519", "revid": "16066", "url": "https://it.wikipedia.org/wiki?curid=1184519", "title": "Teatro Pagani", "text": ""}
{"id": "1184520", "revid": "246700", "url": "https://it.wikipedia.org/wiki?curid=1184520", "title": "Division 1 1951-1952", "text": "La Division 1 1951-1952 \u00e8 stata la 14\u00aa edizione della massima serie del campionato francese di calcio, disputata tra il 26 agosto 1951 e il 25 maggio 1952 e concluso con la vittoria del , al suo secondo titolo.\nCapocannoniere del torneo \u00e8 stato Gunnar Andersson () con 28 reti.\nStagione.\nNovit\u00e0.\nVenne modificato il formato dei play-out, con la terzultima classificata che avrebbe incontrato la terza di seconda divisione, in due incontri andata e ritorno in campo neutro.\nAvvenimenti.\nIn apertura del campionato si assistette a una lotta al vertice fra e con questi ultimi che, dalla quinta giornata, tentarono una fuga ostacolata dai loreni e dal . A partire dalla tredicesima giornata si alternarono in classifica diversi gruppi di squadre fra cui Nizza, e che conclusero il girone di andata in testa.\nLa bagarre al vertice sembr\u00f2 giungere a una svolta alla ventesima giornata con il e il Bordeaux che si staccarono dal gruppo: inizialmente ebbero la meglio i primi, primi per quattro giornate, poi subentrarono i girondini che tuttavia vennero raggiunti dalle altre avversarie. Alla ventottesima giornata emerse definitivamente il , che riusc\u00ec a mantenere a distanza le concorrenti, confermando il proprio titolo di campione di Francia all'ultima giornata.\nSempre all'ultimo turno vennero definiti i verdetti in chiave salvezza, con l' che si vide costretto a giocare lo spareggio contro il terzo in seconda divisione; ribaltando il 3-1 sub\u00ecto all'andata, i marsigliesi si misero in salvo dalla prima retrocessione della loro storia, che sul campo era capitata con due giornate d'anticipo all' e allo .\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nSpareggi.\nPlay-out.\nLa squadra classificatasi al 17\u00ba posto incontra la 3\u00aa classificata di Division 2.\nStatistiche.\nPrimati stagionali.\nSquadre"}
{"id": "1184521", "revid": "486946", "url": "https://it.wikipedia.org/wiki?curid=1184521", "title": "Cemendur", "text": ""}
{"id": "1184528", "revid": "9595", "url": "https://it.wikipedia.org/wiki?curid=1184528", "title": "San Magno di Oderzo", "text": ""}
{"id": "1184532", "revid": "486946", "url": "https://it.wikipedia.org/wiki?curid=1184532", "title": "E\u00e4rendil di Gondor", "text": ""}
{"id": "1184538", "revid": "1573940", "url": "https://it.wikipedia.org/wiki?curid=1184538", "title": "Aphodiinae", "text": "Aphodiinae ) \u00e8 una sottofamiglia di coleotteri scarabeidi.\nDescrizione.\nSi tratta di specie di medio-piccole dimensioni, non superiori ai 20 mm (almeno in Italia), variamente colorate; le antenne hanno 9 articoli, le metatibie hanno due speroni di diversa lunghezza. Il clipeo \u00e8 abbastanza sviluppato, il pigidio \u00e8 sotto le elitre.\nIl pronoto e le elitre spesso sono glabri.\nIl capo \u00e8 pi\u00f9 stretto del protorace e presenta il clipeo che ricopre interamente le mandibole e le mascelle. Pu\u00f2 avere il margine di vario tipo: arrotondato, troncato, bordato o non. Ha una sutura frontale posta trasversalmente fra gli occhi che si presentano composti e generalmente convessi.\nLe antenne sono composte di nove articoli suddivisi in tre parti: scapo, pedicello e flagello.\nL'epifaringe ha una morfologia essenziale per la distinzione dei vari generi e specie.\nLe elitre sono molto sclerificate e hanno variazioni cromatiche di una certa intensit\u00e0 e seguono schemi alquanto costanti.\nLe ali, di forma triangolare sono costituite dalle membrane dorsale e pleurale sovrapposte.\nLe zampe si suddividono a seconda della prossimit\u00e0 al corpo, in protoraciche, mesotoraciche e metatoraciche e sono di grande valenza tassonomica sia a livello specifico che intraspecifico.\nL'addome \u00e8 composto da 9 uriti e contiene tergiti e sterniti che nel maschio hanno lunghezza pressoch\u00e9 uguale, nella femmina sono pi\u00f9 larghi che lunghi. L'apparato riproduttore maschile \u00e8 composto da due testicoli con i relativi dotti deferenti, l'ectadenium, le ghiandole prepuziali e l'edeago che occupa la met\u00e0 della lunghezza della cavit\u00e0 addominale ed \u00e8 posto al di sotto del canale digerente. L'apparato riproduttore femminile \u00e8 composto dagli styli, da due ovari, dai pedicelli, dalla vagina e dalla spermateca.\nBiologia.\nGli Aphodiinae sono buoni volatori, capaci anche di compiere lunghi voli in sciami; alla perenne ricerca di sterco odoroso, volano sempre contro vento. Giunti sulla meta interrompono il volo lasciandosi cadere sullo sterco.\nLe zampe, per la loro configurazione, sono atte allo scavo nella parte inferiore del corpo, dove possono contare sugli speroni e sulle carene per godere di un robusto punto d'appoggio.\nLa maggior parte delle specie ha fenologia primaverile o primaverile-estiva e limitata a circa due-tre mesi; poche specie sono autunnali e invernali. In genere si ha una sola generazione all'anno: fa eccezione \"Aphodius fimetarius\" che pu\u00f2 avere anche tre o pi\u00f9 generazioni nell'arco di un anno a seconda dell'andamento del clima.\nLe uova vengono deposte all'interno dello sterco in grappoli di 4-16 unit\u00e0. La copula avviene sulla superficie dell'escremento, a volte all'interno dello stesso.\nMolte specie arrecano danni nelle fungaie, dove si insinuano tramite il letame.\nIl regime alimentare \u00e8 coprofago, sia per le larve che per gli esemplari adulti; solo poche specie sono saprofaghe. Gli escrementi pi\u00f9 utilizzati sono quelli dei vertebrati erbivori.\nEssendo praticamente sterco-dipendenti, gli Aphodiinae si riescono ad adattare meglio a quei climi che non sono troppo secchi, infatti l'inaridimento delle feci in poco tempo ne pregiudica l'assimilazione da parte loro; e, d'altra parte, nemmeno troppo piovosi, altrimenti gli escrementi verrebbero dilavati prima di poterli utilizzare.\nTassonomia.\nLa sottofamiglia comprende le seguenti trib\u00f9:"}
{"id": "1184540", "revid": "73843", "url": "https://it.wikipedia.org/wiki?curid=1184540", "title": "Ford Fairlane 500 Skyliner", "text": "La Ford Fairline 500 Skyliner, nata nel 1957 e prodotta sino al 1959, \u00e8 stata la prima automobile Ford ad adottare il tettuccio a scomparsa. \nContesto.\nVenne progettata per sostituire la Ford Fairlane Crown Victoria Skyliner. Il suo meccanismo di funzionamento fu ritenuto troppo costoso poich\u00e9 era composto da tre motori elettrici, dieci rel\u00e8, oltre 190 m di cavo. Il successo fu discreto ma non tale da giustificare una commercializzazione successiva, soprattutto in considerazione degli alti costi di produzione. Nel 1959 Ford accanton\u00f2 definitivamente la soluzione."}
{"id": "1184541", "revid": "1632387", "url": "https://it.wikipedia.org/wiki?curid=1184541", "title": "Banda Calypso", "text": "La Banda Calypso sono un duo musicale brasiliano nato a Bel\u00e9m nel 1999 dall'unione di Joelma (voce e coreografie) e Chimbinha (chitarra).\nInizialmente famosi nel circuito musicale del nord e del nordest del Brasile - i loro lavori erano distribuiti negli stati di Par\u00e1, Amap\u00e1, Tocantins, Piau\u00ed, Cear\u00e1, Para\u00edba, Rio Grande do Norte, Pernambuco, Alagoas, Sergipe, Bahia, Amazonas, Brasilia - hanno successivamente raggiunto una fama nazionale e iniziato a compiere tourn\u00e9e all'estero, segnatamente negli Stati Uniti e in alcuni paesi europei.\nLa Banda Calypso deve il suo nome all'omonimo ritmo caraibico, a cui il repertorio si ispira, pur contaminandolo con ritmi regionali del Par\u00e0 nel produrre un repertorio di genere pop."}
{"id": "1184544", "revid": "486946", "url": "https://it.wikipedia.org/wiki?curid=1184544", "title": "Anardil", "text": ""}
{"id": "1184554", "revid": "181699", "url": "https://it.wikipedia.org/wiki?curid=1184554", "title": "GEAS Sesto San Giovanni", "text": ""}
{"id": "1184555", "revid": "77358", "url": "https://it.wikipedia.org/wiki?curid=1184555", "title": "Lavezzini Basket Parma", "text": ""}
{"id": "1184556", "revid": "22475", "url": "https://it.wikipedia.org/wiki?curid=1184556", "title": "Buckshot (cartuccia)", "text": "Con buckshot si indica un tipo di cartuccia creata per essere usata nei fucili a canna liscia.\nDescrizione generale.\nI buckshot sono cartucce formate da pallettoni abbastanza grossi, o comunque di dimensioni maggiori dei comuni pallini da caccia.\nA seconda della loro grandezza ce ne possono essere pi\u00f9 o meno all'interno della cartuccia ma comunque la loro velocit\u00e0 alla bocca del fucile si mantiene sempre sui 400 m/s. La loro precisione e potenza varia in base alla loro grandezza.\nPallettoni molto piccoli avranno velocit\u00e0 minori, esauriscono presto la loro energia, diminuendo di fatto la potenza di penetrazione, e danno una rosata pi\u00f9 ampia, ma non dilaniano un animale di piccola taglia, quale un volatile. Pallettoni pi\u00f9 grossi avranno maggiori velocit\u00e0., e grazie alla loro massa manterranno energia pi\u00f9 a lungo, permettendo una buona penetrazione, al contrario, essendo pochi in una cartuccia, la rosata che formeranno non sar\u00e0 ampia.\nNon sono molto efficaci contro bersagli protetti e perdono la loro precisione sui 25-30 metri (pur avendo gittate di 500\u00a0m); vengono utilizzati soprattutto per la caccia in quanto molto pericolosi a distanze ridotte, e dando maggior possibilit\u00e0 di colpire il bersaglio. \nDettagli.\nDi seguito vengono riportati alcuni dettagli relativi a cartucce con numerazione statunitense."}
{"id": "1184562", "revid": "246700", "url": "https://it.wikipedia.org/wiki?curid=1184562", "title": "Division 1 1950-1951", "text": "La Division 1 1950-1951 \u00e8 stata la 13\u00aa edizione della massima serie del campionato francese di calcio, disputato tra il 26 agosto 1950 e il 27 maggio 1951 e concluso con la vittoria del , al suo primo titolo.\nCapocannoniere del torneo \u00e8 stato Roger Piantoni () con 28 reti.\nStagione.\nNovit\u00e0.\nIl lotto delle squadre partecipanti torn\u00f2 a 18. In zona retrocessione, le squadre classificate al quartultimo e al terzultimo posto avrebbero ottenuto l'accesso a un play-off interdivisionale contro la terza e la quarta classificata di Division 2.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nSpareggi.\nSpareggio promozione-retrocessione.\nLe squadre classificatesi al 15\u00ba e al 16\u00ba posto incontrano la 3\u00aa e la 4\u00aa classificata di Division 2, affrontandosi in un girone all'italiana. Le prime due classificate ottengono la salvezza se iscritte in Division 1 o avanzano di categoria se partecipanti alla seconda divisione. Le ultime due sono retrocesse se militano in Division 1 o non sono promosse se iscritte in seconda serie.\nNote:"}
{"id": "1184563", "revid": "729019", "url": "https://it.wikipedia.org/wiki?curid=1184563", "title": "Castello di Castiglione della Pescaia", "text": "Il castello di Castiglione della Pescaia si trova sulla vetta del promontorio dell'omonima localit\u00e0 maremmana, nella parte pi\u00f9 alta del centro storico medievale.\nStoria.\nLa fortificazione venne realizzata attorno al X secolo come una semplice torre costiera di avvistamento, fatta erigere dai Pisani che, all'epoca, controllavano questa zona e per questo era denominata inizialmente Torre Pisana. Nei due secoli successivi furono costruite le altre due torri, mentre le cortine murarie e i corpi di fabbrica tra esse compresi vennero edificati in epoca rinascimentale. L'intero complesso sub\u00ec alcuni interventi di ristrutturazione nei secoli successivi, prima con i Lorena verso la fine del XVIII secolo e, infine, agli inizi del XX secolo sotto la direzione dell'architetto Lorenzo Porciatti.\nDescrizione.\nIl castello \u00e8 costituito da tre torri angolari coronate da merlature sommitali, la pi\u00f9 massiccia delle quali \u00e8 l'originaria Torre Pisana. Il corpo di fabbrica \u00e8 collocato sul lato occidentale che guarda verso il mare, mentre sugli altri lati l'area del complesso \u00e8 delimitata da cortine murarie che delimitano un cortile interno.\nUn'altra cortina muraria, provvista di merli, ha inizio dalla torre sud-occidentale e delimita l'area attorno al lato meridionale del castello. Nei pressi della torre, si apre una porta ad arco che conduce ad una terrazza panoramica."}
{"id": "1184564", "revid": "1564499", "url": "https://it.wikipedia.org/wiki?curid=1184564", "title": "Fienile", "text": "Un fienile \u00e8, nell'accezione pi\u00f9 vasta del termine, qualsiasi struttura atta allo stoccaggio del fieno. Pu\u00f2 essere realizzato con i materiali pi\u00f9 svariati: frasche, canne, pali, lamiere o anche in muratura; in quest'ultimo caso presenta comunque frequenti aperture al fine di agevolare la libera circolazione dell'aria, necessaria a evitare la formazione di marciumi nel foraggio. Nella maggior parte dei casi il fienile \u00e8 separato dalla stalla o dall'ovile onde scongiurare rischi al bestiame in caso di incendio.\nFienili storici.\nIl fienile storico, o rustico, si divide in due grandi categorie:\nFienili moderni.\nIl fienile moderno \u00e8 sovente attrezzato per lo stoccaggio e la movimentazione di foraggio imballato. In tal caso pu\u00f2 essere costituito anche da una semplice tettoia."}
{"id": "1184565", "revid": "287204", "url": "https://it.wikipedia.org/wiki?curid=1184565", "title": "Halsa", "text": "Halsa \u00e8 un ex comune norvegese della contea di M\u00f8re og Romsdal. Dal 1\u00ba gennaio 2020 \u00e8 parte del neo-istituito comune di Heim, facente parte della contea di Tr\u00f8ndelag."}
{"id": "1184568", "revid": "1310927", "url": "https://it.wikipedia.org/wiki?curid=1184568", "title": "Rodolfo Bodipo", "text": "Carriera.\nNazionale.\nHa deciso di giocare nella Nazionale di calcio della Guinea Equatoriale e, con la maglia guinequatoniana, ha disputato due partite del girone di qualificazione per Germania 2006, entrambe contro il Togo."}
{"id": "1184570", "revid": "246700", "url": "https://it.wikipedia.org/wiki?curid=1184570", "title": "Division 1 1949-1950", "text": "La Division 1 1949-1950 \u00e8 stata la 12\u00aa edizione della massima serie del campionato francese di calcio, disputato tra il 21 agosto 1949 e il 21 maggio 1950 e concluso con la vittoria del , al suo primo titolo.\nCapocannoniere del torneo \u00e8 stato Jean Grumellon () con 25 reti.\nStagione.\nAvvenimenti.\nIl girone di andata venne dominato dal , che nelle prime tredici giornate perse solamente due punti con una sconfitta all'ottava, giungendo al giro di boa con un vantaggio di quattro punti sul . Tre sconfitte consecutive in apertura del girone di ritorno permisero l'aggancio della capolista da parte del Tolosa e del : inizialmente furono i primi ad avere la meglio, poi alla ventottesima giornata emersero i girondini, che assunsero definitivamente il comando della classifica. Alla terzultima giornata, una sconfitta del Lilla a permise ai girondini di mettere le mani sul primo titolo nazionale, divenendo la prima squadra francese a vincere il campionato da neopromossa.\nPerdendo all'ultima giornata contro l', il scese in seconda divisione assieme al , ultimo in solitaria gi\u00e0 alla quarta giornata.\nClassifica finale.\nLegenda:\nNote:\nStatistiche.\nPrimati stagionali.\nSquadre"}
{"id": "1184572", "revid": "72396", "url": "https://it.wikipedia.org/wiki?curid=1184572", "title": "Cascate di Kota", "text": "Le cascate di Kota (Chutes de la Kota in francese) si trovano fra Berincingou e Kouand\u00e9, 15 km a sud-est di Natitingou, la citt\u00e0 principale della regione dell'Atakora, nel Benin settentrionale.\nLe cascate sono una delle principali attrazioni turistiche del Benin settentrionale. Sono facilmente raggiungibili in automobile: dalla strada statale principale, \u00e8 necessario percorrere una decina di km di strada sterrata, lasciare i mezzi e proseguire a piedi per un breve tratto nella foresta. Durante la stagione delle piogge (da maggio ad ottobre) si pu\u00f2 fare il bagno nel lago alla base delle cascate."}
{"id": "1184576", "revid": "767487", "url": "https://it.wikipedia.org/wiki?curid=1184576", "title": "The Kovenant", "text": "I The Kovenant sono un gruppo musicale norvegese. Inizialmente la loro musica era di genere symphonic black metal, ma in seguito si spost\u00f2 verso un industrial metal ancora fortemente influenzato dal black metal. In passato, erano conosciuti come Covenant ma a causa di omonimia con il gruppo svedese, adottarono il nome attuale.\nBiografia.\nGli esordi.\nI The Kovenant nacquero nel 1992, fondati dal polistrumentista Nagash e da Thanathos (poi Blackheart) alle chitarre, con il nome di \"Covenant\". Dopo aver inciso nel 1994 il demo \"From the Storm of Shadows\" con al basso tale Kharon, la band pubblic\u00f2 il suo primo album in studio \"In Times Before the Light\" nel 1997: disco da sonorit\u00e0 prettamente black metal con inserti sinfonici. Usc\u00ec per la casa discografica Mordgrimm ed entrambi i musicisti adottarono dei nomignoli con l'iniziale del loro nome d'arte puntato seguito dal \"Blackheart\" finale.\nLa fama.\nIn seguito, lasciarono questa etichetta per accasarsi con la Nuclear Blast e, nel 1998, assoldarono il tastierista Sverd (Arcturus), la corista nei Cradle of Filth Sarah Jezebel Deva, il batterista dei Mayhem Hellhammer e, in aggiunta, il chitarrista Astennu (Dimmu Borgir, Carpe Tenebrum). Con questa formazione venne registrato \"Nexus Polaris\" che, avendo delle sonorit\u00e0 pi\u00f9 raffinate, ebbe maggior successo commerciale anche grazie all'ottima pubblicit\u00e0 creata della loro etichetta discografica. Questo lavoro gli permise di vincere anche un grammy in Norvegia come Best Hard Rock Band.\nSuccessivamente, oltre ai membri fondatori, solo Hellhammer rimase nell'organico. Inoltre, la band venne denunciata da un gruppo svedese che portava il loro stesso nome, in quanto questi dichiararono di essersi formati prima rispetto a loro. Cos\u00ec, furono costretti a cambiare nome in \"The Kovenant\" e cambiarono anche i loro pseudonimi: Nagash divenne \"Lex Icon\", Blackheart \"Psy Coma\" e Hellhammer \"von Blomberg\".\nIl successo.\nNel 1999 il gruppo registr\u00f2 il suo terzo disco: \"Animatronic\" rappresent\u00f2 il passaggio dal symphonic black metal all'industrial metal. Nel 2000 venne ripubblicata una nuova edizione di \"Nexus Polaris\", con il nuovo nome del gruppo in copertina e l'aggiunta di due remix di \"New World Order\" (presente in \"Animatronic\") come bonus track.\nGi\u00e0 a met\u00e0 del 2001 fu annunciato il successore dal titolo \"S.E.T.I.\", acronimo di Search for Extra-Terrestrial Intelligence (Ricerca di Intelligenza Extraterrestre). Inizialmente doveva contenere anche una cover di \"Strange Days\" dei The Doors, gi\u00e0 eseguita sui palchi dalla band.\nDopo il consueto tour di promozione all'album, i due principali compositori decisero di remixare l'esordio \"In Times Before the Light\" con le nuove sonorit\u00e0.\nGiusto un anno dopo dall'annuncio, entrano nei Woodhouse Studios per iniziare le registrazioni del loro nuovo album e, inoltre, si inizia a parlare anche della pubblicazione di un VHS/DVD. Venne confermata anche la lavorazione all'album di remix; quest'ultima decisione, per\u00f2, port\u00f2 contrasti con la loro etichetta e, quindi, fu pubblicato dalla Hammerheart Records, la quale effettu\u00f2 solo questa operazione.\nSul finire del 2002 completarono, quindi, il loro il quarto album \"S.E.T.I.\" (provvisoriamente re-intitolato \u201cCybertrash\u201d). Fu pubblicato nel 2003 dalla Nuclear Blast e, dopodich\u00e9, von Blomberg abbandon\u00f2 il gruppo per lavorare ad altri progetti musicali. Vennero, quindi, reclutati due nuovi membri: il batterista K\u00fcth (Ram-Zet) e il tastierista Brat (Apoptygma Berzerk) e, dopo la pubblicazione avvenuta nel 2003, partirono per una tourn\u00e9e in Europa e negli Stati Uniti.\nLa crisi.\nPer i Kovenant, quella che doveva essere una semplice anticipazione si riveler\u00e0 essere, successivamente, l'inizio di un susseguirsi di annunci riguardanti un album di inediti che mai arriver\u00e0 nei negozi. Inizialmente doveva intitolarsi \"The Dreaming Spires\" e contenere la traccia \"Radiation King\" e, tra l'altro, doveva essere l'ultimo per la Nuclear Blast. Stessa sorte tocc\u00f2, comunque, anche al DVD pi\u00f9 volte rimandato. Pertanto, anche se nel dicembre del 2004 si doveva entrare in studio per registrarlo, al nuovo disco venne dato anche un nuovo titolo: \"Aria Galactica\". Nel frattempo, sconsigliando l'acquisto del bootleg (recante lo stesso titolo) pubblicato dalla Karmageddon Media, ripubblicano il loro primo album, questa volta con il titolo \"In Times Before The Light 1995\", includendo anche il precedente demo risalente al \u201994 \"From the Storm of Shadows\".\nNel 2007 Stian Arnesen torna ad occuparsi dei suoi Troll, con cui pubblicher\u00e0 un nuovo album.\nTempi recenti.\nIn occasione della decima edizione dell'Inferno Metal Festival, nel 2010 si riuniscono nella formazione cosiddetta \"classica\" per proporre dal vivo tutto \"Nexus Polaris\".\nL'ultima apparizione dal vivo del gruppo risalirebbe al 29 ottobre del 2011 all'Aurora Infernalis III Festival ad Arnhem (Paesi Bassi). Comprendeva il solo membro fondatore Nagash e venne eseguito l'intero primo album.\nA vent'anni dall'uscita in CD, \"In Times Before the Light\" verr\u00e0 ristampato in versione LP dalla Aurora Infernalis. Questo avverr\u00e0 nel gennaio del 2017 sotto il nome \"Covenant\" e con quella che viene dichiarata da Nagash stesso la copertina originaria del disco."}
{"id": "1184579", "revid": "93436", "url": "https://it.wikipedia.org/wiki?curid=1184579", "title": "Haram", "text": "Haram \u00e8 un ex comune norvegese della contea di M\u00f8re og Romsdal. Dal 1\u00ba gennaio 2020 fa parte del comune di \u00c5lesund."}
{"id": "1184590", "revid": "834", "url": "https://it.wikipedia.org/wiki?curid=1184590", "title": "Bexbach", "text": "Bexbach \u00e8 un comune del circondario del Saarpfalz, nel Saarland, Germania. \u00c8 situato sul fiume Blies, approssimativamente a 6\u00a0km ad est di Neunkirchen ed a 25\u00a0km a nordest di Saarbr\u00fccken.\nDall'altura della frazione di H\u00f6chen sgorga la sorgente del fiume Glan."}
{"id": "1184594", "revid": "2519", "url": "https://it.wikipedia.org/wiki?curid=1184594", "title": "Hareid", "text": "Hareid \u00e8 un comune norvegese della contea di M\u00f8re og Romsdal."}
{"id": "1184601", "revid": "36426", "url": "https://it.wikipedia.org/wiki?curid=1184601", "title": "Torre del Campese", "text": "La torre del Campese si trova su uno scoglio che delimita a nord l'omonima spiaggia dell'isola del Giglio e il piccolo porto di Giglio Campese.\nStoria.\nLa torre costiera fu fatta costruire verso la met\u00e0 del Cinquecento da Cosimo I de' Medici. La costruzione svolgeva funzioni di avvistamento, di difesa ed offesa, con lo scopo di proteggere la costa occidentale dell'isola dalle aggressioni dei pirati turchi.\nNel 1700 la torre fu completamente ristrutturata e potenziata da Cosimo III de' Medici, per controllare una secca corallina scoperta pochi anni primi sui fondali al largo della costa occidentale dell'isola del Giglio; tra i nuovi edifici realizzati ci fu la cappella gentilizia ed alcuni annessi che davano alloggio alle sentinelle.\nNonostante i lavori di riqualificazione effettuati, la torre fu spesso un obiettivo di incursioni piratesche tra il 1753 e il 1799, pur riuscendo sempre a resistere in modo efficace.\nIn epoca ottocentesca inizi\u00f2 la graduale dismissione delle funzioni militari a cui era adibita la torre, fino alla sua completa e definitiva chiusura avvenuta dopo l'Unit\u00e0 d'Italia. In seguito la torre fu venduta a privati e trasformata in una residenza abitativa. Ospit\u00f2, tra gli altri, l'eccentrico capitano genovese Enrico Alberto d'Albertis.\nDescrizione.\nLa torre del Campese ha una pianta circolare, poggiante su un possente basamento a scarpa cordonato; nella parte interna del basamento si trova un'ampia cisterna per la raccolta dell'acqua.\nUna rampa di scale esterna con piccolo ponte in muratura, che ha sostituito l'originario ponte levatoio in legno, conduce alla porta d'ingresso che si apre al piano rialzato.\nNell'insieme, la torre si sviluppa su tre livelli, con la parte sommitale leggermente sporgente che culmina con un tetto di copertura. Lungo le pareti esterne si aprono numerose finestrelle quadrangolari e feritoie, maggiormente concentrate nella parte alta della struttura: in passato vi si trovavano le cannoniere di difesa. Le strutture murarie, che esternamente sono rivestite in intonaco, si caratterizzano per uno spessore di pietra che in alcuni punti supera i due metri e mezzo.\nAttorno alla torre, l'area \u00e8 circondata da una serie di cortine murarie con basamenti a scarpa, dotate di alcuni posti di guardia a sezione circolare con copertura a cupola; tra gli edifici annessi risalenti all'epoca settecentesca vi sono i fabbricati che ospitavano gli alloggi delle sentinelle, le troniere e la cappella."}
{"id": "1184603", "revid": "54765", "url": "https://it.wikipedia.org/wiki?curid=1184603", "title": "Paulo Jr", "text": ""}
{"id": "1184604", "revid": "125619788", "url": "https://it.wikipedia.org/wiki?curid=1184604", "title": "Audi RS2", "text": "La Audi RS2 (abbreviazione comune di Audi RS2 Avant) \u00e8 una station wagon ad alte prestazioni prodotta dalla Audi in collaborazione con la Porsche sulla base della versione Avant dell'Audi 80 tra il 1994 e il 1996. Si tratta del primo modello RS prodotto dalla casa tedesca. Era la versione di punta dell'Audi 80, collocata davanti alla S2.\nContesto.\nDopo lo scarso successo dell'Audi S2, la casa tedesca tent\u00f2 di risollevare le vendite affidando la realizzazione di una versione ad alte prestazioni del modello S2 Avant alla Porsche che aveva da poco terminato la produzione della \"Mercedes-Benz 500E\" su base W124.\nll risultato fu la \"RS2\", la quale purtroppo, nonostante i notevoli aggiornamenti, non riusc\u00ec a convincere del tutto a causa della poca manovrabilit\u00e0 dello sterzo e dell'eccessivo rollio.\nLe iniziali \"RS\" stanno per RennSport\" ed identificano le Audi pi\u00f9 prestazionali, posizionandosi al di sopra delle semplici \"S\" (\"Sport\"\"). Queste versioni sono generalmente prodotte in numero definito di esemplari e per un lasso di tempo limitato e includono le ultime e pi\u00f9 avanzate tecnologie della casa.\nDella vettura vennero realizzato anche un esemplare in versione berlina a 3 volumi a quattro porte di colore nero, che venne commissinato da Ferdinand Pi\u00ebch, ma rimase allo stadio prototipale.\nTecnica.\nPresentata al salone di Francoforte nel 1993, a spingere la vettura c'era un motore da 2.2 litri a 5 cilindri con distribuzione bialbero a 20 valvole turbocompresso che erogava 315 cavalli (232 kilowatt) di potenza a 6500 giri/min. Era stato sviluppato dalla Porsche sulla base del 2.2 dell'Audi 80 con una turbina KKK e consentiva alla RS2 di andare da 0 a 100 km/h in 4,8 secondi e di avere una velocit\u00e0 massima di 262 km/h autolimitata.\nLa pressione era stata aumentata da 1,1 a 1.4 Bar, e furono aggiunti un nuovo intercooler maggiorato, un nuovo sistema di scarico, nuovi alberi a camme, nuovi iniettori e un ECU aggiornato per le alte prestazioni.\nLa trasmissione \u00e8 affidata a un cambio manuale a sei marce. La trazione \u00e8 come da tradizione Audi affidata a un sistema permanente a quattro ruote motrici gestito da un differenziale Torsen, con anche un sistema di bloccaggio del differenziale elettro-meccanico.\nLa Porsche ha installato un impianto frenante derivato da quello della Porsche 911, inserito all'interno di cerchi da 17 pollici di provenienza Porsche 968 e avvolti da pneumatici Dunlop 245/40 ZR, anch'essi di provenienza 911. L'impianto frenante e le sospensioni sono differenti rispetto a quelle in dotazione di serie sull'Audi 80, tuttavia mantiene l'ABS costruito dalla Bosch. I freni anteriori sono da 304 millimetri di diametro autoventilati costruiti dalla Brembo e al retrotreno con 299 millimetri con pinze a quattro pistoncini. Gli ammortizzatori sono stati irrigiditi e sono state introdotte delle barre antirollio per garantire maggiore stabilit\u00e0 all'auto."}
{"id": "1184607", "revid": "773636", "url": "https://it.wikipedia.org/wiki?curid=1184607", "title": "Universal Studios Hollywood", "text": "Universal Studios Hollywood \u00e8 un famoso studio cinematografico e parco tematico situato a Universal City, Los Angeles, in California.\nSi tratta di uno tra i pi\u00f9 celebri e importanti studi cinematografici di Hollywood ancora in uso. Nel parco \u00e8 possibile girare a bordo di un trenino attraverso i set dei film o serie tv gi\u00e0 prodotti dalla Universal Studios (\"Lo squalo\", \"Psyco\", \"La guerra dei mondi\", \"Desperate Housewives\"); si possono inoltre vedere da lontano set cinematografici nei quali si stanno effettuando riprese (serie quali \"CSI - Scena del crimine\"); vi sono numerose attrazioni che prendono spunto sempre da film della casa produttrice (\"Ritorno al futuro\", \"Jurassic Park\", \"Shrek\"). \n\u00c8 anche possibile assistere a spettacoli quali musical e riproposizioni di famosi film.\nLe attrazioni del parco e la visita ai set cinematografici sono in continua evoluzione data l'elevata produzione di nuovi film."}
{"id": "1184611", "revid": "111797304", "url": "https://it.wikipedia.org/wiki?curid=1184611", "title": "Villa Borromeo (San Casciano Val di Pesa)", "text": "La villa Borromeo si trova a San Casciano in Val di Pesa in via Borromeo 110.\nStoria.\nLa villa prende il nome dalla famiglia Borromeo/Borromei alla quale appartennero uomini di fama come il cardinale Carlo (1538-1584), canonizzato nel 1610 e nipote del papa Pio IV e il cardinale Federico (1564-1631), personaggio descritto da Manzoni nei Promessi Sposi. \nIn un'epoca databile nella seconda met\u00e0 del Trecento i Borromeo fecero qui edificare una dimora di campagna e ne rimasero proprietari per secoli.\nQuesta villa risulta citata nelle \"Istorie\" di Giovanni Cambi (1456). Vi si legge infatti che in quell'anno sant'Antonino, vescovo di Firenze, vi venne ospitato, dato che fu una delle poche abitazioni a non essere distrutta dall'uragano (Niccol\u00f2 Machiavelli lo chiam\u00f2 \"lo spaventevole turbine\") che si abbatt\u00e9 su Firenze e dintorni. Prima della Congiura dei Pazzi, nel 1478, la villa, che doveva andare in dote all'unica figlia del ricchissimo Carlo Borromeo sposata con Giovanni de' Pazzi venne sequestrata e data, per ritorsione, ad un altro ramo della famiglia Borromeo, questi ultimi, seguaci dei Medici.\nNel 1704, a seguito di un matrimonio, la villa pass\u00f2 ad un'altra famosa famiglia fiorentina, quella dei Capponi. Durante il XX secolo vi furono vari passaggi di propriet\u00e0 fino a che negli anni cinquanta venne trasformata dall'ultimo proprietario, in un ristorante, funzione che tuttora mantiene.\nEssendo situata lungo la via che collega Firenze con Siena e Roma, la villa gi\u00e0 prima di diventare un ristorante aveva ospitato vari personaggi importanti. Oltre al gi\u00e0 citato sant'Antonino, nel 1809 ospit\u00f2 il papa Pio VII diretto in Francia ormai prigioniero di Napoleone, nel 1820 il granduca di Toscana Ferdinando III e nel 1848, durante i moti risorgimentali, Antonia di Borbone, moglie del granduca Leopoldo II, trov\u00f2 qui rifugio con i figli e la corte. A ricordo di quest'ultima visita \u00e8 stata posta una lapide commemorativa.\nDopo la trasformazione nel 1957 in ristorante da parte dell'allora proprietario Mario Giacomo Zannoni, la villa ha ospitato tra le sue mura attori e politici ed \u00e8 stata usata come sfondo per alcuni film. Tra i personaggi recenti noti si possono ricordare Liz Taylor con il marito Richard Burton, la regina di Spagna Sofia, lo Sci\u00e0 di Persia con la moglie Farah Diba e la gran parte della nomenclatura russa tra cui Gromiko.\nAttualmente \u00e8 di propriet\u00e0 di Adele Zannoni e Livia Zannoni.\nArchitettura.\n\u00c8 un bell'edificio di impianto quattrocentesco a cui si accede attraversando un vasto giardino all'italiana sul quale si staglia il prospetto principale della villa costituito da un impianto a \"L\". I corpi laterali sono uniti da uno scalone in pietra che conduce a un'ampia terrazza su cui prospetta la facciata centrale caratterizzata da un porticato a tre archi oggi tamponati.\nDal vestibolo, posto subito dietro il porticato, si accede alla sala da ballo, in stile settecentesco, con soffitto a vela, dalla quale a sua volta si accede al grande terrazzo panoramico, posto sul retro, ove si domina il paesaggio della Val di Pesa. Dalla sala da ballo si pu\u00f2 accedere ad un'altra sala caratterizzata dal soffitto decorato a gazebo, uno stile giunto a Firenze durante il regno di Caterina de' Medici. La sala attigua presenta alle pareti uno splendido trompe-l'\u0153il raffigurante un ideale paesaggio dai toni azzurro-verdi, che d\u00e0 profondit\u00e0 allo spazio.\nAl piano inferiore \u00e8 posta la sala d'armi con volta a crociera.\nIn fondo ad un lungo corridoio decorato da copie di quadri celebri del Settecento e dell'Ottocento italiano, \u00e8 situata la cappella di famiglia fatta realizzare dalla famiglia Capponi. Essendo molto devoti al culto mariano fecero realizzare la cappella come una copia esatta della Santa Casa di Loreto. All'altare maggiore \u00e8 posta una copia della Madonna di quel santuario. \nAll'interno della villa sono conservate quattro statue in terracotta raffiguranti dei grotteschi bevitori. Un tempo dipinte queste statue erano poste sul muro di cinta esterno della villa e per la loro espressione erano localmente chiamate \"gli omini del Borromeo\"."}
{"id": "1184619", "revid": "834", "url": "https://it.wikipedia.org/wiki?curid=1184619", "title": "Blieskastel", "text": "Blieskastel \u00e8 un comune tedesco nel circondario del Saarpfalz, nel Saarland. \u00c8 situato sul fiume Blies a circa 8\u00a0km ad ovest di Zweibr\u00fccken ed a 20\u00a0km ad est di Saarbr\u00fccken.\n\u00c8 la citt\u00e0 che ha dato i natali al cardinale Joseph Wendel e che ospita la sede principale del gruppo Hager, una societ\u00e0 europea del settore metalmeccanico."}
{"id": "1184621", "revid": "1543377", "url": "https://it.wikipedia.org/wiki?curid=1184621", "title": "Panhard &amp; Levassor Dynamic", "text": "La Dynamic \u00e8 un'autovettura di lusso prodotta dal 1936 al 1940 dalla casa automobilistica francese Panhard &amp; Levassor.\nProfilo e storia.\nQuando nel 1936 fu presentata l'erede della Panhard &amp; Levassor CS, il pubblico rimase a dir poco attonito dalla vettura che gli si parava davanti agli occhi: la seconda met\u00e0 degli anni trenta era un periodo in cui la ricerca dell'aerodinamica la faceva da padrona. Negli ambienti dell'alta societ\u00e0 non era raro trovare vetture dai profili arditi. La Dynamic, per\u00f2, era una vettura che andava oltre: a parte la carrozzeria dalle linee futuristiche (definite \"flamboyant\", presso il pubblico francese dell'epoca), la Dynamic proponeva altre soluzioni del tutto particolari, come per esempio i tre posti anteriori con guida al centro, oppure il parabrezza panoramico in tre pezzi, soluzione quest'ultima gi\u00e0 sperimentata sulle CS e DS. E ancora, caratteristici e molto particolari per l'epoca erano i grossi fari anteriori a scomparsa. Insomma, la Dynamic fu un concentrato di sorprese e di contenuti innovativi, a tal punto da farne la pi\u00f9 conosciuta Panhard d'anteguerra.\nLa Dynamic era quindi una vettura dalle linee molto sinuose, che fu venduta principalmente come berlina, ma che trov\u00f2 molti estimatori anche nella versione coup\u00e9, venduta a sua volta in due versioni, la \"Major\" e la \"Junior\", rispettivamente con due o quattro vetri laterali. Ma vi furono anche la cabriolet e la berlina a passo allungato, considerata come l'erede delle CS limousine.\nLa Dynamic fu proposta inizialmente nelle due versioni Dynamic 130 e Dynamic 140, siglate rispettivamente come \"X76\" ed \"X77\", le quali montavano due motori a 6 cilindri, dotati di distribuzione con valvole a fodero. Tali motori avevano rispettivamente cilindrate di 2516 e 2861 cm\u00b3 ed erogavano potenze di 75 e 87 CV a 3800 giri/min. La trazione era posteriore, con cambio a 4 marce. Le velocit\u00e0 massime erano di 130 e 140\u00a0km/h, variabili comunque a seconda del tipo di carrozzeria e della massa.\nNel 1937 fu presentata la Dynamic 160 (sigla di progetto: \"X80\"), erede della DS, che stava per uscire di produzione. Questo modello montava un 6 cilindri, sempre con valvole a fodero, da 3834\u00a0cm\u00b3 di cilindrata. La potenza massima saliva a 105 CV a 3600 giri/min e la velocit\u00e0 massima sfiorava i 150\u00a0km/h.\nMa gi\u00e0 nel 1938, la 130 e la 160 furono tolte di produzione, dopo essere state costruite rispettivamente in 358 e 153 esemplari. Rimase in listino solo la 140, che nel 1939 vide alcuni aggiornamenti, il pi\u00f9 evidente dei quali fu il riposizionamento del posto guida a sinistra.\nNel 1940 anche la 140 fu tolta di produzione, dopo 2230 esemplari prodotti."}
{"id": "1184624", "revid": "93328", "url": "https://it.wikipedia.org/wiki?curid=1184624", "title": "Banca nazionale del lavoro", "text": ""}
{"id": "1184626", "revid": "599013", "url": "https://it.wikipedia.org/wiki?curid=1184626", "title": "Y\u0131ld\u0131ray Ba\u015ft\u00fcrk", "text": "Possiede il passaporto tedesco.\nCarriera.\nClub.\nNella stagione 1996-1997 gioca nel SG Wattenscheid 09 in Zweite Bundesliga. In quella stagione non colleziona nemmeno una presenza. Nella successiva stagione \u00e8 prelevato dal Bochum che lo fa esordire in Bundesliga. In 4 stagioni colleziona 104 presenze con 13 gol all'attivo. Nel 2001 va a giocare a Leverkusen nel Bayer: qui ha la sua esplosione definitiva e si fa notare al grande pubblico. In 3 stagioni gioca 73 volte e segna 8 gol. Nel 2004 viene prelevato dall'Hertha Berlino, dove rimane fino al 2007 quando passa allo Stoccarda.\nIl 27 gennaio 2010 viene risolto il suo contratto con lo Stoccarda. Successivamente, ha firmato un contratto con il Blackburn fino alla fine della stagione.\nIl 29 maggio 2011 ufficializza il suo ritiro dal mondo del calcio.\nNazionale.\nHa debuttato con la nazionale turca nel 1998. Fece parte della Turchia che al in Asia conquist\u00f2 il 3\u00ba posto."}
{"id": "1184628", "revid": "1573940", "url": "https://it.wikipedia.org/wiki?curid=1184628", "title": "Aphodiini", "text": "Aphodiini sono una trib\u00f9 di coleotteri della famiglia Scarabaeidae.\nPer le caratteristiche fisiche, l'anatomia, il comportamento, l'habitat e la fenologia si rimanda alla voce Aphodiinae.\nDescrizione.\nNello specifico questa trib\u00f9 si differenzia dalle altre dal punto di vista tassonomico per le seguenti caratteristiche fisiche:\nBiologia.\nMolte specie appartenenti a questa trib\u00f9 compiono il proprio ciclo vitale negli escrementi, una minoranza di esse presenta invece abitudini saprofaghe.\nTassonomia.\nDi questa trib\u00f9 in Italia si annoverano allo stato attuale (anno 2006) circa 55 generi e 128 specie; di 3 generi e 26 specie si ha bisogno di ulteriori conferme, al momento possono considerarsi dubbi.\nGeneri presenti in Italia:"}
{"id": "1184632", "revid": "162364", "url": "https://it.wikipedia.org/wiki?curid=1184632", "title": "10BaseT", "text": ""}
{"id": "1184640", "revid": "834", "url": "https://it.wikipedia.org/wiki?curid=1184640", "title": "Sankt Ingbert", "text": "Sankt Ingbert (ufficialmente: St. Ingbert) \u00e8 un comune del circondario del Saarpfalz nel Saarland, Germania. \u00c8 situato a circa 10\u00a0km a nordest di Saarbr\u00fccken ed a 10\u00a0km a sud-ovest di Neunkirchen.\nIl nome di \"Sankt Ingbert\" deriva dal nome del santo irlandese Sant'Ingoberto."}
{"id": "1184641", "revid": "1576011", "url": "https://it.wikipedia.org/wiki?curid=1184641", "title": "Turn- und Sportgemeinschaft 1899 Hoffenheim", "text": "L'Hoffenheim \u00e8 una societ\u00e0 calcistica tedesca con sede a Hoffenheim, frazione di Sinsheim, nel Baden-W\u00fcrttemberg. Trae il nome dall'omonimo sobborgo cittadino, in cui si trova la sua sede. Dalla stagione 2008-2009 milita in Bundesliga, la massima serie del campionato tedesco di calcio.\nStoria.\nL'attuale club nacque nel 1945, anno in cui la societ\u00e0 di ginnastica TV Hoffenheim, fondata nel 1899, si fuse con quella di calcio FV Hoffenheim, nata nel 1921.\nFino all'inizio degli anni novanta disput\u00f2 le serie minori regionali, giocando per la maggior parte della sua attivit\u00e0 in Baden-W\u00fcrttemberg A-Liga, la settima divisione.\nNel 1996 la squadra miglior\u00f2 i risultati e fu promossa in Verbandsliga Nordbaden (V).\nNel 1999 l'industriale dell'informatica Dietmar Hopp, cofondatore della SAP e in giovent\u00f9 giocatore dilettante nell'Hoffenheim, invest\u00ec finanziariamente nel club e gi\u00e0 nel 2000 la squadra fin\u00ec prima in Verbandsliga e fu promossa in Oberliga Baden-W\u00fcrttemberg (IV).\nCon un altro primo posto l'anno successivo fu ammessa in Regionalliga S\u00fcd (III) per la stagione 2001-02.\nAl primo anno in terza serie l'Hoffenheim termin\u00f2 il campionato al 13\u00ba posto, ma l'anno seguente fu quinto.\nNel 2003-04 partecip\u00f2 per la per prima volta alla Coppa di Germania, giungendo fino ai quarti di finale, ai quali fu eliminata dal Lubecca, compagine di seconda divisione, dopo avere eliminato Eintracht Trier, Karlsruhe e a seguire il Bayer Leverkusen, squadra di Bundesliga.\nNella stessa stagione fin\u00ec al quinto posto in Lega, al sesto l'anno successivo e al quarto nel 2005-06.\nNel 2006 la societ\u00e0 avvi\u00f2 la costruzione di uno stadio da 30\u00a0000 posti a Sinsheim, abbandonando un progetto iniziale che lo prevedeva ad Heidelberg. Lo stadio fu inaugurato nel gennaio 2009 e battezzato Rhein-Neckar-Arena e rimpiazz\u00f2 il vecchio Dietmar Hopp stadion.\nGrazie all'acquisto di giocatori come Jochen Seitz e Tomislav Mari\u0107 e l'allenatore Ralf Rangnick, ex , e la squadra giunse al secondo posto di Regionalliga guadagnando la promozione in seconda divisione con quattro giornate d'anticipo.\nNella stagione 2007-08, da neopromossa, si classific\u00f2 seconda in Zweite Liga conseguendo una storica promozione in Bundesliga. Nella prima parte della stagione 2008-2009 l'Hoffenheim dest\u00f2 l'attenzione internazionale essendosi aggiudicata il titolo di campione d'inverno con 35 punti. In seguito, soprattutto a causa del grave infortunio occorso all'attaccante Vedad Ibi\u0161evi\u0107, il rendimento della squadra cal\u00f2 sensibilmente, anche se la stagione fu conclusa con un settimo posto, considerato pi\u00f9 che soddisfacente.\nNella stagione 2009-2010 chiuse il campionato all'undicesimo posto con 42 punti conquistati (11 vittorie, 9 pareggi e 14 sconfitte). Il capocannoniere stagionale di squadra fu nuovamente Ibi\u0161evi\u0107 con 12 reti.\nNelle stagioni 2010-2011 e 2011-2012 l'Hoffenheim termin\u00f2 di nuovo undicesimo, mentre nel 2012-2013 si aggiudic\u00f2 la salvezza e la permanenza in Bundesliga grazie a una vittoria giunta nei minuti finali dell'ultima giornata di campionato, tramite la quale riusc\u00ec a raggiungere il sedicesimo e terzultimo posto, piazzamento valido per accedere allo spareggio salvezza contro il Kaiserslautern, poi battuto nel doppio confronto per 3-1 in casa e 2-1 in trasferta. Dopo l'ottavo posto del 2014-2015, nella stagione 2015-2016 l'Hoffenheim ottenne la salvezza grazie al piazzamento al quindicesimo posto, sotto la guida del 28enne tecnico Julian Nagelsmann, subentrato a stagione in corso al dimissionario Huub Stevens e divenuto il pi\u00f9 giovane allenatore della storia della Bundesliga.\nNell'annata 2016-2017 la squadra di Nagelsmann riusc\u00ec, a sorpresa, a raggiungere il quarto posto in classifica in Bundesliga, valido per i preliminari della UEFA Champions League 2017-2018. Nell'annata seguente giunse terza in campionato ed esord\u00ec nelle coppe europee, patendo l'eliminazione nello spareggio di Champions dal e retrocedendo dunque in Europa League, da cui fu eliminata dopo la fase a gruppi a causa dell'ultimo posto nel girone con , e .\nNella stagione 2018-2019 fa il suo esordio nella fase a gironi della UEFA Champions League, dove, con 3 punti ottenuti in 6 giornate, si piazza quarta nel girone F dietro a , e , senza vittorie. In campionato l'Hoffenheim chiude in nona posizione, mancando la qualificazione alle coppe europee. Nella stagione 2020-2021 l'Hoffenheim, per la prima volta nella sua storia, riesce a qualificarsi per la fase a eliminazione diretta di una competizione internazionale per club.\nColori e simboli.\nColori.\nI colori della maglia dell'Hoffenheim sono il blu con risvolti bianchi, cos\u00ec come i pantaloncini ed i calzettoni\nSimboli ufficiali.\nStemma.\nIl simbolo dell'Hoffenheim \u00e8 composto da uno scudo diviso diagonalmente in due parti: quella superiore \u00e8 blu, e contiene diagonalmente la scritta in bianco \"TSG 1899\", mentre nella parte inferiore, bianca, compare sotto alla precedente, in blu, la scritta \"Hoffenheim\".\nStrutture.\nStadio.\nDal 31 gennaio 2009 l'Hoffenheim disputa le proprie partite casalinghe nella Wirsol Rhein-Neckar-Arena, che si trova a Sinsheim. \u00c8 capace di contenere 30.150 spettatori, curiosamente pochi in meno di tutti gli abitanti della citt\u00e0.\nAllenatori.\nLista degli allenatori dell'Hoffenheim dal 2000 ad oggi.\nStatistiche e record.\nCampionati nazionali.\nIl miglior risultato raggiunto dal club in Bundesliga \u00e8 il terzo posto ottenuto nel campionato 2017-2018.\nDalla stagione 2001-2002 alla 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2020-2021.\n\"Rosa e numerazione aggiornate al 5 novembre 2020.\".\nStaff tecnico.\n\"Staff tecnico aggiornato al 16 settembre 2020.\""}
{"id": "1184643", "revid": "36426", "url": "https://it.wikipedia.org/wiki?curid=1184643", "title": "Torre del Saraceno", "text": "La torre del Saraceno, nota anche come torre del Porto, si trova lungo la costa orientale dell'isola del Giglio, nel cuore della localit\u00e0 di Giglio Porto. L'attuale denominazione \u00e8 stata conferita a seguito di una violenta incursione di una flotta di pirati saraceni, che danneggi\u00f2 gravemente l'originaria struttura.\nStoria.\nLa torre costiera, costruita in epoca medievale, era originariamente un possedimento dell'abbazia delle Tre Fontane di Roma, per poi passare agli Aldobrandeschi con l'inizio del loro controllo dell'isola.\nDurante la dominazione pisana, la fortificazione and\u00f2 probabilmente incontro ad un periodo di abbandono e di degrado che ebbe termine con l'annessione dell'isola del Giglio al granducato di Toscana.\nI Medici fecero eseguire vari interventi di recupero a partire dalla seconda met\u00e0 del Quattrocento, ma i pi\u00f9 importanti di essi furono effettuati attorno alla met\u00e0 del secolo successivo per volere di Cosimo I de' Medici. Tuttavia, negli anni successivi, la torre fu bersaglio di numerosi tentativi di assalto, durante uno dei quali venne gravemente danneggiata dai pirati turchi, richiedendo un profondo intervento di ricostruzione verso la fine del Cinquecento, quando la struttura architettonica militare fu ulteriormente fortificata da un rivellino esterno e da altri elementi difensivi.\nUlteriori interventi di ristrutturazione vennero effettuati nel Settecento e all'inizio del secolo scorso: tra di essi ci fu la definitiva dismissione della torre dalle originarie funzioni militari a seguito dell'Unit\u00e0 d'Italia.\nDescrizione.\nLa torre del Saraceno si trova su una scogliera in granito tra le abitazioni di Giglio Porto, in posizione dominante rispetto al vicino porto.\nLa torre si presenta a pianta circolare, poggiante su un basamento a scarpa cordonato, con pareti rivestite in blocchi di pietra. La parte sommitale, modificata dagli ultimi interventi di restauro, \u00e8 caratterizzata da una terrazza delimitata da un robusto parapetto che poggia su una serie di mensole che delimitano, a loro volta, altrettanti archetti ciechi.\nLungo le pareti esterne si aprono ad altezze diverse varie feritoie e finestrelle di forma quadrangolare, soprattutto nella parte alta dell'edificio turriforme, ove erano collocate le cannoniere per svolgere le funzioni di attacco e di difesa attiva. Al primo piano rialzato sopra il basamento a scarpa vi \u00e8 quella che in passato costituiva la porta d'accesso alla struttura difensiva, a cui si giungeva attraverso una rampa di scale esterna che culminava con un ponte levatoio.\nSu un lato, la torre \u00e8 addossata ad altre strutture murarie in pietra che costituiscono i resti del rivellino."}
{"id": "1184645", "revid": "404449", "url": "https://it.wikipedia.org/wiki?curid=1184645", "title": "Giglio Porto", "text": "Giglio Porto \u00e8 una frazione del comune italiano di Isola del Giglio, nella provincia di Grosseto, in Toscana.\nGeografia fisica.\nTerritorio.\nGiglio Porto si trova sulla costa orientale dell'isola, costituendone l'approdo per le imbarcazioni e i traghetti provenienti dalla costa toscana. L'abitato, originariamente costituito da case di pescatori, si sviluppa attorno al porto ed \u00e8 caratterizzato dal lungomare e da vie che si aprono nella caratteristica Piazza della Dogana, considerata il \"salotto dell'isola\".\nNei pressi del porto, la notte del 13 gennaio 2012, la nave da crociera \"Costa Concordia\" ha subito un incidente, semi-affondando adagiandosi su un fianco.\nClima.\nDati:https://www.sir.toscana.it/\nMonumenti e luoghi d'interesse.\nArchitetture militari.\nNei pressi di Giglio Porto si trovano la Torre del Saraceno e la Torre del Lazzaretto. Il cinquecentesco Castellare del Giglio non \u00e8 pi\u00f9 esistente.\nSiti archeologici.\nA Giglio Porto si trovano delle rovine d'et\u00e0 romana.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Giglio Porto.\nCultura.\nEventi.\nIl 10 agosto si tiene a Giglio Porto la festa del patrono San Lorenzo con spettacoli pirotecnici, serate danzanti, il tradizionale Palio Marinaro e la processione.\nGeografia antropica.\nIl centro di Giglio Porto \u00e8 costituito da tre rioni, ognuno con proprio simbolo e colore, sempre in competizione nell'antichissima regata denominata Palio Marinaro:"}
{"id": "1184646", "revid": "287204", "url": "https://it.wikipedia.org/wiki?curid=1184646", "title": "Nuoto ai Giochi della XXVIII Olimpiade - 100 metri rana femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 6 batterie di qualificazione. Le primi 16 atleti si sono qualificate per le semifinali."}
{"id": "1184648", "revid": "438678", "url": "https://it.wikipedia.org/wiki?curid=1184648", "title": "Ochosi", "text": "Oxossi (o Oshosi) \u00e8 un orix\u00e1 della Santeria cubana. Rappresenta il cacciatore infallibile e va a caccia insieme a Ogun poich\u00e9 Olofin e Obatal\u00e0 possano nutrirsi della loro cacciagione. \u00e8 l'unico Orisha che sia, nel contempo, anche stregone.\nNella danza lo si rappresenta in abiti lilla o violetti con copricapo e borsa tigrati e si esprime mimando le mosse della caccia, ad esempio scoccando una freccia dal proprio arco.\nSacrifici a lui particolarmente graditi sono gli uccelli cacciati, ma anche cervo, galli, polli, jutia, colombi e capre.\n\u00c8 stato trasposto nella religione cattolica con San Norberto o Sant'Alberto. La sua ricorrenza \u00e8 il 3 novembre, ma viene festeggiato il 6 giugno.\nPer la religione Umbanda, Oxossi \u00e8 l'equivalente di S.Sebastiano.\nVoci correlate.\nSanteria"}
{"id": "1184650", "revid": "248219", "url": "https://it.wikipedia.org/wiki?curid=1184650", "title": "Albania (zoologia)", "text": ""}
{"id": "1184652", "revid": "1573940", "url": "https://it.wikipedia.org/wiki?curid=1184652", "title": "Ardeadoris", "text": "Ardeadoris \u00e8 un genere di molluschi nudibranchi della famiglia Chromodorididae.\nTassonomia.\nIl genere comprende le seguenti specie:"}
{"id": "1184654", "revid": "248219", "url": "https://it.wikipedia.org/wiki?curid=1184654", "title": "Babaina", "text": ""}
{"id": "1184655", "revid": "38120", "url": "https://it.wikipedia.org/wiki?curid=1184655", "title": "Seven days", "text": ""}
{"id": "1184656", "revid": "647919", "url": "https://it.wikipedia.org/wiki?curid=1184656", "title": "Triturus alpestris apuanus", "text": ""}
{"id": "1184657", "revid": "248219", "url": "https://it.wikipedia.org/wiki?curid=1184657", "title": "Casella (zoologia)", "text": ""}
{"id": "1184660", "revid": "112249958", "url": "https://it.wikipedia.org/wiki?curid=1184660", "title": "Nicolette Teo", "text": "Specializzata nella rana ha partecipato alle Olimpiadi di Sydney 2000 e di Atene 2004."}
{"id": "1184664", "revid": "110157", "url": "https://it.wikipedia.org/wiki?curid=1184664", "title": "Gersheim", "text": "Gersheim \u00e8 un comune nel circondario del Saarpfalz, nel Saarland, Germania. \u00c8 situato vicino al confine con la Francia sul fiume Blies a circa 15\u00a0km a sudovest di Zweibr\u00fccken ed a 20\u00a0km sudest di Saarbr\u00fccken."}
{"id": "1184668", "revid": "767487", "url": "https://it.wikipedia.org/wiki?curid=1184668", "title": "Gil\u0103u", "text": "Gil\u0103u (in ungherese \"Gyalu\", in tedesco \"Julmarkt\" o \"Jalmarkt\") \u00e8 un comune della Romania di 8.246 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: Gil\u0103u, Some\u0219u Cald, Some\u0219u Rece.\nDal 2008 \u00e8 parte integrante della Zona metropolitana di Cluj Napoca\nStoria.\nIl comune ha origine in epoca Romana e, nella zona meridionale del comune, sono tuttora visibili i resti di un \"castrum\" e dell'antico villaggio di \"Ala Siliana\".\nNel 1660 venne combattuta nei pressi di Gil\u0103u una battaglia tra le truppe ottomane e quelle del principe di Transilvania Giorgio II R\u00e1k\u00f3czi, che venne sconfitto e vi trov\u00f2 la morte."}
{"id": "1184669", "revid": "122129733", "url": "https://it.wikipedia.org/wiki?curid=1184669", "title": "Falas", "text": "Il Falas \u00e8 una localit\u00e0 di Arda, l'universo immaginario fantasy creato dallo scrittore inglese J. R. R. Tolkien. Falas in sindarin significa \"costa, riva\": essa era una regione e successivamente un regno dei Sindar sulla costa occidentale del Beleriand, a sud del Nevrast.\nIn questa regione i fiumi Brithon e Nenning sfociavano nel Grande Mare. Nel Falas abitavano gli Elfi di stirpe sindarin, governati da C\u00edrdan il Carpentiere, ancor prima del ritorno dei Noldor nella Terra di Mezzo e del sorgere del primo Sole. I Sindar del Falas costruirono sulla costa i porti di Brithombar ed Eglarest, tra i quali il principe dei Noldor Finrod Felagund avrebbe poi eretto la torre chiamata Barad Nimras, a difesa del Falas dagli attacchi di Morgoth.\nIl Falas tuttavia non rientra sovente a far parte delle narrazioni della Prima Era. Durante la prima battaglia del Beleriand, un esercito di Orchi inviati da Morgoth assedi\u00f2 i porti di Brithombar ed Eglarest, ma l'Oscuro Signore dovette infine ritirare le sue forze per preparare il successivo scontro. I porti del Falas vennero comunque definitivamente distrutti nell'anno 473 P.E., e le genti di C\u00edrdan si rifugiarono alle Foci del Sirion e sull'isola di Balar."}
{"id": "1184675", "revid": "110829543", "url": "https://it.wikipedia.org/wiki?curid=1184675", "title": "Lauren van Oosten", "text": "Specializzata nella rana ha partecipato alle Olimpiadi di Atene 2004."}
{"id": "1184676", "revid": "712828", "url": "https://it.wikipedia.org/wiki?curid=1184676", "title": "P.E.", "text": ""}
{"id": "1184677", "revid": "92723", "url": "https://it.wikipedia.org/wiki?curid=1184677", "title": "Flore\u0219ti (Cluj)", "text": "Flore\u015fti (in passato \"Fene\u015fu S\u0103sesc\", in ungherese \"Sz\u00e1szfenes\", in tedesco \"S\u00e4chsisch Fenesch\" o \"Fenesch\") \u00e8 un comune della Romania di 8.605 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: Flore\u0219ti, Luna de Sus, T\u0103u\u021bi.\nDal 2008 \u00e8 parte integrante della Zona metropolitana di Cluj Napoca.\nStoria.\nNel territorio del comune sono stati trovati resti di un insediamento umano risalente al Neolitico, mentre lo sviluppo in epoca Romana venne dato dall'ubicazione sulla strada che univa Napoca ad \"Ala Siliana\" (l'attuale Gil\u0103u).\nIl primo documento in cui risulta citato Flore\u015fti, con il nome \"Fene\u015fu\", risale al 1272 e vi viene documentata la sua appartenenza alla curia arcivescovile di Alba Iulia.\nEconomia.\nPur avendo mantenuto l'agricoltura e l'allevamento un ruolo non trascurabile nell'economia locale, il comune \u00e8 stato negli ultimi anni influenzato dalla sua vicinanza con Cluj-Napoca, diventando una sorta di citt\u00e0-satellite, con la costruzione di grandi strutture commerciali ed un incremento consistente della popolazione, praticamente raddoppiata negli ultimi 7/8 anni."}
{"id": "1184678", "revid": "486946", "url": "https://it.wikipedia.org/wiki?curid=1184678", "title": "Re di gondor", "text": ""}
{"id": "1184681", "revid": "114061480", "url": "https://it.wikipedia.org/wiki?curid=1184681", "title": "Giglio Campese", "text": "Giglio Campese \u00e8 una frazione del comune italiano di Isola del Giglio, nella provincia di Grosseto, in Toscana.\nGeografia fisica.\nGiglio Campese \u00e8 una moderna localit\u00e0 balneare situata sulla costa occidentale dell'isola, davanti ad un'ampia spiaggia racchiusa in una baia, la cui estremit\u00e0 meridionale \u00e8 delimitata dal suggestivo Faraglione dell'isola del Giglio, mentre l'estremit\u00e0 settentrionale \u00e8 chiusa dalla cinquecentesca Torre del Campese. Presso la torre di guardia sorge un approdo turistico per piccole imbarcazioni di turisti e di pescatori.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Giglio Campese.\nCultura.\nEventi.\nIl 16 agosto si tiene al Campese la festa del patrono San Rocco, con show, concerti, spettacoli in piazza e fuochi d'artificio."}
{"id": "1184683", "revid": "486946", "url": "https://it.wikipedia.org/wiki?curid=1184683", "title": "Guerra Cylone", "text": ""}
{"id": "1184684", "revid": "729019", "url": "https://it.wikipedia.org/wiki?curid=1184684", "title": "Battaglia di N\u00f6rdlingen (1634)", "text": "La battaglia di N\u00f6rdlingen fu combattuta il 6 settembre 1634 in Baviera, tra le forze svedesi e sassoni e l'esercito cattolico combinato del Sacro Romano Impero e della Spagna. La maggiore esperienza e la superiorit\u00e0 numerica consentirono ai cattolici di ottenere una schiacciante vittoria, che vanific\u00f2 in gran parte le conquiste effettuate negli anni precedenti dal defunto re di Svezia Gustavo II Adolfo. Lo scontro dimostr\u00f2 inoltre che, malgrado la superiorit\u00e0 dimostrata precedentemente delle nuove tattiche adottate dagli svedesi, le dottrine spagnole basate sul tercio erano ancora pi\u00f9 che competitive.\nEventi che condussero alla battaglia.\nCon la morte di Gustavo Adolfo nella battaglia di L\u00fctzen, nel 1632, gli svedesi persero la loro principale guida e la loro offensiva entr\u00f2 in una fase di stallo. Nel frattempo, in campo imperiale, dopo l'assassinio di Albrecht von Wallenstein, il comando delle truppe in germania fu assegnato a Ferdinando d'Ungheria, futuro Imperatore con il nome di Ferdinando III. I piani cattolici prevedevano che egli si ricongiungesse con le truppe spagnole presenti nel nord italia, al comando del Cardinale-Infante Ferdinando d'Asburgo; le forze combinate avrebbero quindi marciato verso nord per liberare il cammino spagnolo, che conduceva verso i Paesi Bassi attraverso le Alpi e la germania occidentale.\nL'esercito spagnolo marci\u00f2 verso nord, attraversando il Danubio a Donauw\u00f6rth, il 30 agosto 1634, e si congiunse alle truppe imperiali, che nel frattempo avevano occupato Ratisbona, in settembre; le forze riunite si prepararono quindi ad assediare la fortezza di N\u00f6rdlingen. Gli svedesi, che non erano stati in grado di impedire il congiungimento dei due eserciti avversari, marciarono per rilevare l'assedio.\nSvolgimento della battaglia.\nI due Ferdinando decisero di prepararsi per uno scontro in campo aperto, contro il parere dei comandanti pi\u00f9 esperti, come Mattia Galasso; essi prepararono una posizione difensiva fortificata sulla sommit\u00e0 di una collina. I comandanti svedesi, Bernardo di Sassonia-Weimar e Gustav Horn, che erano in disaccordo sulla condotta da seguire, sottostimarono ampiamente le forze avversarie, che invece erano superiori di circa 10.000 uomini e di molti cannoni, nonch\u00e9 pi\u00f9 esperte. Essi non erano a conoscenza del fatto che nuove forze al comando del Duca di Feria (gi\u00e0 governatore di Milano) si erano aggiunte a quelle gi\u00e0 presenti; convinti che la fanteria avversaria ammontasse a soli 7.000 uomini (contro i 21.000 effettivi), si prepararono a lanciare un assalto alle posizioni nemiche.\nLo scontro si rivel\u00f2 immediatamente molto difficoltoso per gli svedesi; un tentativo di attacco condotto durante le ore notturne fall\u00ec a causa della confusione nelle file degli stessi attaccanti, che port\u00f2 l'artiglieria e i carri di munizioni davanti all'avanzata, mettendo cos\u00ec in allerta gli avversari. L'attacco fu rinnovato il mattino seguente, ma le truppe avversarie, composte dai veterani spagnoli dei \"Tercios Viejos\" (vecchi tercio, composti in buona parte da soldati napoletani), favoriti dalla posizione in cima alla collina e dai trinceramenti, condussero una magistrale azione difensiva. Con il supporto della cavalleria spagnola al comando di Ottavio Piccolomini, almeno quindici distinti assalti svedesi, portati dai reggimenti blu, giallo e nero, furono respinti, e un principio di sfondamento da parte delle forze svedesi venne efficacemente tamponato.\nRicacciate indietro, le truppe svedesi cercarono il supporto delle truppe sassoni di Bernardo, che tentarono di fornire supporto e di rinnovare l'attacco; tuttavia, i comandanti imperiali, cogliendo il momento favorevole, ordinarono un pesante contrattacco da parte della cavalleria di Gallas e di Johann von Werth. Il fronte sassone collass\u00f2, e le truppe al comando di Bernardo si diedero ad una fuga precipitosa, inseguite dalla vittoriosa cavalleria imperiale; le forze svedesi, minacciate di accerchiamento, abbandonarono a loro volta il campo, inseguite dagli spagnoli, che catturarono molti uomini, tra cui il generale Horn.\nConseguenze.\nLo scontro si rivel\u00f2 disastroso per le forze svedesi e sassoni: dell'armata che aveva preso parte allo scontro non rimanevano che un pugno di uomini disorganizzati, e tutti i cannoni e 300 bandiere furono catturate dal nemico. Bernardo di Sassonia-Weimar tent\u00f2, inutilmente, di organizzare nuove forze; la Franconia, la Svevia e il W\u00fcrttemberg furono occupate degli imperiali quasi senza opporre resistenza, seguite immediatamente dalla Renania. Le forze svedesi furono costrette a ritirarsi nella Germania settentrionale.\nDal punto di vista politico, la battaglia convinse la maggior parte degli stati protestanti tedeschi, inclusi la Sassonia e il Brandeburgo, ad abbandonare il conflitto. Dopo una prima serie di accordi, noti come \"preliminari di Pirna\", del 1634, il 30 maggio 1635 venne firmata la Pace di Praga, che metteva termine alla lotta tra l'Imperatore ed i principi protestanti."}
{"id": "1184687", "revid": "767487", "url": "https://it.wikipedia.org/wiki?curid=1184687", "title": "Smiljana Marinovi\u0107", "text": "Specializzata nella rana ha partecipato alle Olimpiadi di e di ."}
{"id": "1184689", "revid": "125514793", "url": "https://it.wikipedia.org/wiki?curid=1184689", "title": "Giglio Castello", "text": "Giglio Castello \u00e8 una frazione del comune italiano di Isola del Giglio, di cui costituisce il capoluogo, nella provincia di Grosseto, in Toscana.\nGeografia fisica.\nGiglio Castello si trova nella parte centrale, pi\u00f9 alta ed interna, dell'Isola del Giglio, a circa 400 metri sul livello del mare. La vegetazione attorno al borgo medievale \u00e8 caratterizzata dalla macchia mediterranea, in particolare da lecci, ulivi e pini marittimi. \nIl borgo.\nL'abitato, di origini medievali, si caratterizza per l'imponente Rocca aldobrandesca, parte integrante del complesso castellano assieme alle caratteristiche e ben conservate mura e ad alcune torri. Le mura circondano il centro storico in cui \u00e8 possibile ammirare panorami mozzafiato. La visuale spazia dalla zona orientale dell'isola che affaccia su Monte Argentario, Talamone, Montalto di Castro nella parte orientale e verso Elba, Montecristo e Corsica nella parte occidentale. Giglio Castello fa parte del circuito dei borghi pi\u00f9 belli d'Italia. \nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Giglio Castello.\nCucina tipica.\nIl dolce tipico di Giglio Castello \u00e8 il panficato, un panetto dolce con fichi, uvetta e cioccolato.\nCultura.\nEventi.\nIl 15 settembre si tiene al Castello la festa del patrono San Mamiliano, con la tradizionale processione, il Palio degli Asini e la quadriglia.\nRiconoscimenti.\nGiglio Castello \u00e8 uno dei cinque borghi della provincia di Grosseto (insieme a Pitigliano, Sovana, Porto Ercole, Montemerano) inseriti nella lista de \"I borghi pi\u00f9 belli d'Italia\".\nGeografia antropica.\nIl centro di Giglio Castello \u00e8 costituito da quattro rioni, ognuno con proprio simbolo e colore:"}
{"id": "1184690", "revid": "486946", "url": "https://it.wikipedia.org/wiki?curid=1184690", "title": "Ostoher", "text": ""}
{"id": "1184693", "revid": "44627", "url": "https://it.wikipedia.org/wiki?curid=1184693", "title": "Spazio di funzioni", "text": ""}
{"id": "1184695", "revid": "110157", "url": "https://it.wikipedia.org/wiki?curid=1184695", "title": "Mandelbachtal", "text": "Mandelbachtal \u00e8 un comune nel circondario del Saarpfalz nel Saarland, Germania. \u00c8 situato vicino al confine con la Francia a circa 15\u00a0km a sudest di Saarbr\u00fccken."}
{"id": "1184696", "revid": "404449", "url": "https://it.wikipedia.org/wiki?curid=1184696", "title": "Ansedonia", "text": "Ansedonia \u00e8 una frazione del comune italiano di Orbetello, nella provincia di Grosseto, in Toscana.\nGeografia fisica.\nRinomata localit\u00e0 turistica del litorale tirrenico, Ansedonia \u00e8 situata sull'omonimo promontorio al limite sud-est del territorio comunale di Orbetello, nelle vicinanze delle rovine dell'antica citt\u00e0 romana di Cosa.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Ansedonia. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nCultura.\nMusei.\nPresso la frazione \u00e8 situato il museo archeologico nazionale di Cosa, dove sono raccolti i reperti ritrovati durante gli scavi nella colonia romana.\nBibliografia.\nPiero Tellini, \"La cultura di Ansedonia, la cultura anamorfica dell'apparenza\", Firenze, 1985."}
{"id": "1184697", "revid": "78273", "url": "https://it.wikipedia.org/wiki?curid=1184697", "title": "Galleria Nazionale delle Marche", "text": ""}
{"id": "1184699", "revid": "48344", "url": "https://it.wikipedia.org/wiki?curid=1184699", "title": "Architetto junior", "text": ""}
{"id": "1184700", "revid": "767487", "url": "https://it.wikipedia.org/wiki?curid=1184700", "title": "Mediolanum Channel", "text": "Mediolanum Channel era una rete televisiva italiana.\nStoria.\n\u00c8 stato un canale generalista in chiaro a diffusione satellitare su Hotbird del gruppo bancario Mediolanum.\nIl palinsesto prevedeva una programmazione basata su autoproduzioni riguardanti finanza, cinema, teatro, tecnologia, viaggi, film vari e programmi di cucina italiana.\nLa frequenza (12.539\u00a0MHz) era memorizzata dalla piattaforma satellitare Sky Italia al canale 803, fino a quando l'emittente ha abbandonato quella frequenza per trasformarsi in web TV e poi chiudere i battenti di nuovo."}
{"id": "1184701", "revid": "109212312", "url": "https://it.wikipedia.org/wiki?curid=1184701", "title": "Madelon Baans", "text": "Specializzata nella rana ha partecipato alle Olimpiadi di e di ."}
{"id": "1184703", "revid": "1149807", "url": "https://it.wikipedia.org/wiki?curid=1184703", "title": "Onigiri", "text": "L' anche conosciuto come \u00e8 uno spuntino tipicamente giapponese, composto da una polpetta di riso bianco, con un cuore di salmone (\"shake\"), tonno (\"tsuna\"), o altro, con l'aggiunta di vari condimenti possibili, come l'umeboshi, il sesamo, ecc. Di solito l'onigiri ha una forma triangolare, con una striscia di alga nori su un lato per poter essere afferrato comodamente: si tratta, infatti, di un cibo destinato spesso al consumo per strada.\nSi potrebbe considerare il simbolo della cucina giapponese ed esistono negozi specializzati chiamati \"onigiri-ya\" che vendono solo onigiri fatti a mano nelle diverse varianti.\nStoria.\nIl \"Murasaki Shikibu Nikki\", ovvero il diario di Shikibu Murasaki (in inglese \u00e8 anche conosciuta come \"Lady Murasaki\"), testimonia che queste palle di riso erano presenti gi\u00e0 nel suo periodo, l'XI secolo. Queste palle venivano chiamate \"tojiki\" e spesso venivano consumate in picnic all'aperto.\nAltri testi del XVII secolo testimoniano che molti samurai erano soliti conservare delle polpette di riso nelle foglie di bamb\u00f9 come spuntino per il pranzo durante la guerra.\nLe origini degli onigiri comunque risalgono a molto prima di Shikibu Musaraki. Prima che l'uso delle bacchette si diffondesse in tutto il territorio, nel periodo Nara il riso veniva spesso ridotto a palla per essere consumato pi\u00f9 rapidamente e facilmente. Nel periodo Heian il riso veniva inoltre ridotto a forme rettangolari e consumato poi in un piatto.\nDal periodo Kamakura al tardo periodo Edo gli onigiri erano usati come pasto veloce, e consistevano in semplici polpette di riso con l'aggiunta di sale all'esterno. In seguito si diffusero con un'enorme variet\u00e0 e con gli ingredienti pi\u00f9 disparati, che consistono solitamente in qualunque tipo di pesce (pi\u00f9 che altro salmone) e quasi mai la carne.\nVarie forme di onigiri.\nUn onigiri pu\u00f2 avere diverse forme: la pi\u00f9 comune \u00e8 quella triangolare; pu\u00f2 essere anche preparato con una forma sferica o cilindrica (\"tawara\")."}
{"id": "1184705", "revid": "1543377", "url": "https://it.wikipedia.org/wiki?curid=1184705", "title": "In vedetta", "text": "In vedetta, o Il muro bianco, \u00e8 un dipinto a olio su tela del pittore macchiaiolo Giovanni Fattori, realizzato nel 1872 e conservato in una collezione privata di Valdagno.\nAnalisi.\nNel dipinto \u00e8 raffigurata una scena di vita militare in cui tre soldati effettuano la ronda di vigilanza, immobili sotto il sole implacabile di\nun primo pomeriggio estivo. Il primo cavaliere, collocato in primo piano ma decentrato sulla destra, proietta la sua ombra sulla bianca parete retrostante. Il muro interrompe bruscamente la linea dell'orizzonte e presenta una geometria perfetta, sulla quale si struttura l'intero apparato prospettico del dipinto: si tratta del motivo essenziale della composizione, che generalmente \u00e8 costituita da pochi altri elementi, quali il cielo, la pianura arida color ocra e gli uomini a cavallo. Vi troviamo, infatti, altri due cavalieri, collocati all'estremit\u00e0 pi\u00f9 lontana del muro (quasi come se volessero proseguirne idealmente la prospettiva), che cavalcano rispettivamente un cavallo bianco e uno nero. La composizione, completata da un cielo azzurro-violaceo e da un'arida pianura color ocra, \u00e8 sostenuta da una grande staticit\u00e0 derivante dalla sapiente scansione dei volumi e dal bilanciamento degli spazi.\nIn questa tela Fattori drammatizza la tecnica macchiaiola impiegando \"macchie\" ridotte all'essenzialit\u00e0 del bianco, del nero e dell'azzurro, con pochi e rarefatti toni intermedi. Ne consegue una luce assai intensa che, oltre a inondare l'intera composizione restituendo l'immagine di una torrida giornata d'estate, contribuisce a conferire alla scena un innegabile carattere di verit\u00e0. Gli elementi umani di \"In vedetta\", infatti, non prevalgono sull'ambiente naturale nel quale sono collocati, con un approccio ben distante dal Romanticismo. L'atmosfera sospesa di questo dipinto, in certi sensi, sembra quasi preludere la dimensione onirica dell'arte metafisica: per dirla come Francesco Morante, \u00abi soldati sono fermi, in vedetta, in uno spazio talmente vuoto che non si riesce ad immaginarvi alcun nemico, n\u00e9 presente n\u00e9 futuro. Sono potenzialmente fermi in un\u2019attesa eterna\u00bb."}
{"id": "1184710", "revid": "547034", "url": "https://it.wikipedia.org/wiki?curid=1184710", "title": "Isola di Balar", "text": "L'Isola di Balar \u00e8 un'isola di Arda, l'universo immaginario fantasy creato dallo scrittore inglese J.R.R. Tolkien. Si trovava nell'omonima baia nel Beleriand meridionale.\nLe leggende degli Elfi vogliono che l'Isola di Balar fosse un frammento staccatosi da un'isola pi\u00f9 grande, quest'ultima utilizzata dal Vala Ulmo per trasportare le genti degli Eldar nel continente di Aman attraverso il Grande Mare. Tale isola, poste le radici a poca distanza dalle terre di Aman, divenne poi nota col nome di Eress\u00eba.\nPrima della Dagor Bragollach, Turgon di Gondolin aveva un avamposto sull'Isola di Balar, dal quale inviava messaggeri attraverso l'oceano nella speranza che potessero giungere ad Aman e nel reame di Valinor. Nessuno dei messaggeri per\u00f2 fece mai ritorno, eccetto il solo Voronw\u00eb, che pur non aveva raggiunto la meta del suo lungo viaggio.\nDopo la distruzione delle Falas, l'Isola di Balar divenne un rifugio per i sopravvissuti di Brithombar ed Eglarest, e tali genti vi si insediarono sotto la signoria di C\u00edrdan il Carpentiere."}
{"id": "1184713", "revid": "246700", "url": "https://it.wikipedia.org/wiki?curid=1184713", "title": "Division 1 1948-1949", "text": "La Division 1 1948-1949 \u00e8 stata la 11\u00aa edizione della massima serie del campionato francese di calcio, disputato tra il 22 agosto 1948 e il 29 maggio 1949 e concluso con la vittoria dello , al suo primo titolo.\nCapocannonieri del torneo sono stati Jean Baratte () e Josef Hump\u00e1l () con 31 reti.\nClassifica finale.\nLegenda:\nNote:"}
{"id": "1184716", "revid": "110157", "url": "https://it.wikipedia.org/wiki?curid=1184716", "title": "Kirkel", "text": "Kirkel \u00e8 un comune nel circondario del Saarpfalz nel Saarland, Germania. \u00c8 situato a circa 8\u00a0km a sudest di Neunkirchen e a 20\u00a0km est-nordest di Saarbr\u00fccken.\nA poche centinaia di metri dal centro del paese ci sono le rovine di un castello relativamente ben conservato. Il piccolo castello di Kirkel fu costruito nel 1075 ed \u00e8 il punto di riferimento del paese. Infatti, dato che \u00e8 situato su una piccola collina e per via della sua torre imponente, pu\u00f2 essere visto a grande distanza."}
{"id": "1184721", "revid": "110157", "url": "https://it.wikipedia.org/wiki?curid=1184721", "title": "Division 1 1947-1948", "text": "La Division 1 1945-1946 \u00e8 stata la 10\u00aa edizione della massima serie del campionato francese di calcio, disputato tra il 24 agosto 1947 e il 30 maggio 1948 e concluso con la vittoria dell', al suo secondo titolo.\nCapocannoniere del torneo \u00e8 stato Jean Baratte () con 31 reti.\nClassifica finale.\nLegenda:\nNote:"}
{"id": "1184729", "revid": "287204", "url": "https://it.wikipedia.org/wiki?curid=1184729", "title": "Division 1 1946-1947", "text": "La Division 1 1946-1947 \u00e8 stata la 9\u00aa edizione della massima serie del campionato francese di calcio, disputato tra il 18 agosto 1946 e il 15 maggio 1947 e concluso con la vittoria dell', al suo primo titolo.\nCapocannoniere del torneo \u00e8 stato Pierre Sinibaldi () con 33 reti.\nAvvenimenti.\nNovit\u00e0.\nLa zona retrocessione venne aumentata a quattro squadre, per permettere la riduzione del lotto delle partecipanti a 18, prevista per la stagione seguente.\nStagione.\nGrazie a otto risultati utili consecutivi, lo guid\u00f2 la prima parte del girone di andata; principale rivale degli alsaziani fu il , che approfitt\u00f2 della loro prima sconfitta stagionale per passare avanti e prendere il largo. Inseguito dal , dallo dallo Strasburgo stesso, il Roubaix-Tourcoing arriv\u00f2 al giro di boa con due punti di vantaggio su queste ultime due. Il Roubaix-Tourcoing conferm\u00f2 la propria andatura anche nel girone di ritorno, fin quando tre sconfitte consecutive permisero allo Stade Reims di rimontare a dare il via a una lotta al vertice, con diversi sorpassi in vetta che si risolsero definitivamente alla terzultima giornata, La vittoria nello scontro diretto lanci\u00f2 il Roubaix-Tourcoing verso la vittoria del primo titolo, giunta all'ultima giornata.\nL'ultimo turno propose inoltre lo scontro diretto il e il , in lotta per la salvezza: nonostante la vittoria, il contemporaneo successo del contro un gi\u00e0 retrocesso condann\u00f2 i \"Sang et Or\" alla discesa in seconda serie. Oltre al Rouen, chiuse la classifica il , anch'esso arresosi con largo anticipo sulla conclusione del torneo.\nClassifica finale.\nLegenda:\nNote:\nStatistiche.\nPrimati stagionali.\nSquadre"}
{"id": "1184733", "revid": "1428161", "url": "https://it.wikipedia.org/wiki?curid=1184733", "title": "Il riposo", "text": "Il riposo \u00e8 un dipinto eseguito da Giovanni Fattori nel 1887.\nAltra opera dai classici temi della pittura di macchia realizzata a sviluppo orizzontale (88x179 cm) e raffigurante un contadino stanco che riposa seduto in un campo dopo aver staccato i buoi.\nGli elementi sono posizionati sulla diagonale che unisce il vertice in basso a sinistra a quello in alto a destra, e i colori utilizzati sono sostanzialmente quelli primari. Il carro \u00e8 rosso, il campo giallo e il mare blu.\nIl carro col suo aratro abbandonato si intravedono appena, i buoi, che occupano il centro della composizione, hanno una mole molto evidente, mentre il contadino sulla sinistra presenta una struttura piramidale.\nIl paesaggio di questo caldo pomeriggio estivo della maremma toscana \u00e8 maestoso e solitario."}
{"id": "1184739", "revid": "767487", "url": "https://it.wikipedia.org/wiki?curid=1184739", "title": "Division 1 1945-1946", "text": "La Division 1 1945-1946 \u00e8 stata l'8\u00aa edizione della massima serie del campionato francese di calcio, disputato tra il 26 agosto 1945 e il 2 giugno 1946 e concluso con la vittoria dello , al suo primo titolo.\nCapocannoniere del torneo \u00e8 stato Ren\u00e9 Bihel () con 28 reti.\nStagione.\nNovit\u00e0.\nVenne confermata la formula del campionato gi\u00e0 in vigore al sorgere del conflitto mondiale, con il lotto delle partecipanti allargato a 18: per permettere l'allargamento a 20 nella stagione successiva, la zona retrocessione avrebbe incluso le ultime due posizioni. Come misura straordinaria post-bellica da parte della federazione, gli effetti di questi piazzamenti non sarebbero stati applicati alle squadre dell\u2019Alsazia-Lorena.\nIl gruppo delle squadre partecipanti fu in continuit\u00e0 con l'ultimo campionato prima della sospensione: dalla Division 2 provenivano le due capoliste e assieme allo , in sostituzione dell' che si era fuso con altri club cittadini, dando vita al . Sempre per effetto di una fusione scomparvero il e l', originando il . Il Lione venne invece incluso d\u2019ufficio prendendolo dalle leghe regionali.\nClassifica finale.\nLegenda:\nNote:"}
{"id": "1184741", "revid": "438678", "url": "https://it.wikipedia.org/wiki?curid=1184741", "title": "Lo schermo velato", "text": "Lo schermo velato (\"The Celluloid Closet\") \u00e8 un documentario del 1995 diretto da Rob Epstein e Jeffrey Friedman.\nContenuti.\nIspirato all'omonimo libro di Vito Russo, il documentario ripercorre la storia della rappresentazione dei personaggi gay e lesbici nel cinema statunitense, dagli esordi agli anni ottanta del XX secolo, utilizzando una grande quantit\u00e0 di materiale di repertorio e ricorrendo a numerose interviste di attori, attrici, registi e sceneggiatori che a quel cinema hanno lavorato (tra gli altri Tony Curtis, Gore Vidal, Susan Sarandon, Whoopi Goldberg, Shirley MacLaine, Tom Hanks). Tutti gli attori recitano nella parte di se stessi.\nLa voce narrante, nella versione originale, \u00e8 quella dell'attrice Lily Tomlin.\n\u00c8 stato presentato in anteprima al Toronto International Film Festival nel 1995 e a inizio 1996 al Sundance Film Festival e al Festival di Berlino."}
{"id": "1184750", "revid": "1305772", "url": "https://it.wikipedia.org/wiki?curid=1184750", "title": "Tromba marina", "text": "Una tromba marina o tromba d'acqua \u00e8 un fenomeno atmosferico, assimilabile alla tromba d'aria, che si sviluppa o si muove su uno specchio d'acqua (un mare, una laguna o un lago). Il fenomeno si genera in presenza di un cumulo con forti correnti ascensionali e presenta in genere una minore intensit\u00e0 rispetto a quello terrestre per la maggiore instabilit\u00e0 della base, dovuta alla presenza dell'acqua. Esso ha in genere termine all'esaurirsi della cella stessa o nel momento in cui la tromba incontra un fronte di pioggia. Come un tornado, anche una tromba marina pu\u00f2 provocare danni, ma in genere l'entit\u00e0 \u00e8 minore.\nA Eden, Nuovo Galles del Sud, Australia, il 16 maggio 1898 fu avvistata la tromba marina pi\u00f9 alta; si stima misurasse pi\u00f9 di 1500 m.\nFormazione e caratteristiche.\nIl meccanismo di formazione di una tromba marina (o, in casi tutt'altro che rari, di pi\u00f9 trombe marine contemporaneamente), \u00e8 di norma pi\u00f9 semplice di quello di una tromba d'aria, in quanto \u00e8 sufficiente la presenza di un cumulus congestus (cumulo congesto) e non di un cumulonembo in fase matura. La formazione di questi fenomeni deriva soprattutto dall'elevata temperatura della superficie marina, che pu\u00f2 fornire notevole energia a sistemi nuvolosi in apparenza di scarsa consistenza portando al contrasto aria calda ascendente (marina) e aria fredda discendente (della perturbazione), dando quindi origine a moti vorticosi favoriti anche dall'assenza di corrugamenti e ostacoli in mare. In questa situazione la forma della tromba d'aria sar\u00e0 assottigliata, molto contorta e poco potente, ma tuttavia in grado di provocare danni significativi a persone o cose. Queste trombe marine sono dette \"waterspout\" e sono tipiche dell'Italia e dell'Europa. Per\u00f2 capita ogni tanto che forti temporali a supercella si formino al largo e si spostino verso la terraferma. In queste circostanze, alla base della tempesta, si formano delle potenti trombe marine, dette \"tornadiche\". La loro genesi \u00e8 identica a quella dei forti tornado mesociclonici e i loro effetti sono altrettanto devastanti per le zone costiere.\nDa un punto di vista prettamente visivo, la tromba marina \u00e8 preceduta dalla comparsa di una nube a imbuto detta \"funnel cloud\", che si evolve dalla tipica base appiattita del cumulonembo verso la superficie del mare fino a raggiungerla se l'umidit\u00e0 nei bassi strati \u00e8 sufficiente. Il ciclo vitale \"tipo\" di una waterspout pu\u00f2 essere diviso in cinque fasi, come descritto dal dott. Joseph Golden del NOAA. Alcune fasi sono osservabili dalla costa, altre solo da una posizione sufficientemente rialzata:\nDove si verificano.\nLe trombe si formano con maggiore frequenza sui mari caldi (ad esempio sul Mediterraneo) e nelle zone delle calme equatoriali, cio\u00e8 dove sono pi\u00f9 alte le probabilit\u00e0 di formazione dei sistemi nuvolosi temporaleschi. In zone con acque fresche, come l'Europa occidentale, sono piuttosto rare e quando si formano generano pi\u00f9 sorpresa e meraviglia che spavento data la loro scarsa dimensione. La frequenza \u00e8 minima tra i 10 e i 20\u00b0 di latitudine ed \u00e8 media tra i 30 e i 40\u00b0. Oltre i tropici la frequenza massima si verifica nei mesi fra il termine dell'estate e l'inizio dell'autunno, nella zona temperata in estate. In Italia le trombe marine sono molto frequenti e le zone pi\u00f9 battute sono il Friuli, la costa meridionale abruzzese, lo stretto di Messina, la costa laziale, ligure e toscana. Essendo difficilmente segnalate da qualsiasi tipo di fonte, \u00e8 impossibile fornire con precisione dati statistici sulla loro incidenza.\nPericolo per le imbarcazioni.\nLe trombe marine rappresentano ovviamente un pericolo per le imbarcazioni, in quanto non sono prevedibili essendo fenomeni di breve durata e di piccola estensione. Le carte sinottiche di previsione non le indicano e inoltre sono state osservate nelle condizioni pi\u00f9 disparate: depressionarie o anticicloniche, in calma di vento o in condizioni di venti irregolari. Occorre quindi tener presenti i seguenti fattori:\nAntiche credenze.\nIn tempi antichi si pensava che le trombe marine fossero dei mostri marini. Nel 1687 il pirata ed esploratore inglese William Dampier riport\u00f2 su carta l'avvistamento di una tromba marina, scrivendo:\u00abUna tromba \u00e8 un piccolo pezzo sfilacciato di nube, che pende come un pennone dalla parte pi\u00f9 nera di essa. Di solito pende inclinandosi. Quando la superficie del mare comincia a muoversi, vedrete l'acqua, per circa cento passi di circonferenza, schiumeggiare e girare in tondo prima piano, poi pi\u00f9 velocemente, fino a quando vola verso l'alto a formare una colonna. Cos\u00ec continua per mezz'ora pi\u00f9 o meno, fino a quando l'aspirazione cessa. Allora tutta l'acqua che stava sotto la tromba cade di nuovo in mare, provocando un gran rumore e movimento disordinato del mare\u00bb.Si sperimentarono vari metodi per dissolvere le trombe marine, dalle cannonate all'urlare e pestare i piedi sul ponte delle imbarcazioni; ma su quest'ultimo metodo perfino Dampier comment\u00f2:\u00abNon ho mai sentito dire che si sia dimostrato di qualche utilit\u00e0\u00bb."}
{"id": "1184752", "revid": "123205182", "url": "https://it.wikipedia.org/wiki?curid=1184752", "title": "La libecciata", "text": "La libecciata \u00e8 un dipinto a olio su tavola (28,4\u00d768 cm) realizzato tra il 1880 e il 1885 circa da Giovanni Fattori. \u00c8 conservato nella Galleria d'arte moderna di Firenze.\nDescrizione.\nCome provano i numerosi studi che l'artista comp\u00ec prima di giungere alla versione definitiva, anche quest'opera \u00e8 il risultato di un lungo e ponderato studio da parte dell'artista. Attraverso l'utilizzo di una gamma cromatica ristretta, ripartita in tre fasce orizzontali, il pittore rappresenta un paesaggio marino, nei pressi di Livorno, colpito violentemente dal vento di libeccio. Come ebbe modo di scrivere nelle sue memorie Fattori era un \u00abosservatore minuzioso del mare in tutte le sue fasi\u00bb e soprattutto lo amava particolarmente \u00abperch\u00e9 nato in citt\u00e0 di mare\u00bb. In questo olio l'artista traspone sulla tavola la potenza della natura in modo estremamente veridico, mostrando la forza dell'elemento naturale che percuote senza sosta e indifferente il litorale. Il deciso taglio orizzontale del dipinto \u00e8 controbilanciato dalla presenza dei cespugli sulle dune che donano profondit\u00e0 alla scena, dagli alberi sulla sinistra, unica macchia di colore scuro del dipinto, che si piegano sotto le raffiche di vento, e dal tronco mozzato, probabilmente una tamerice, sulla destra. La tecnica della macchia, usata con estrema abilit\u00e0, riesce in quest'opera a rendere perfettamente l'idea del movimento che anima la scena, mentre gli effetti di luce sono ottenuti grazie a un'attenta modulazione dei colori e delle ombre."}
{"id": "1184754", "revid": "486946", "url": "https://it.wikipedia.org/wiki?curid=1184754", "title": "R\u00f3mendacil I", "text": ""}
{"id": "1184757", "revid": "466539", "url": "https://it.wikipedia.org/wiki?curid=1184757", "title": "Rob Epstein", "text": "Biografia.\nHa vinto due premi Oscar per il miglior documentario, nel 1985 per \"The Times of Harvey Milk\" in coppia con Richard Schmiechen, e nel 1990 per \"Common Threads: Stories from the Quilt\" in coppia con Bill Couturi\u00e9. Con il collega Jeffrey Friedman ha diretto, tra gli altri, \"Lo schermo velato\", ispirato al libro di Vito Russo sulla rappresentazione dei gay nel cinema americano, e \"Paragraph 175\", incentrato sulle vite di gay e lesbiche sopravvissuti ai campi di sterminio nazisti. Nel 2010 dirige, assieme a Friedman, \"Urlo\", film biografico sulla vita di poeta beat Allen Ginsberg, presentato il concorso al Sundance Film Festival e al Festival di Berlino."}
{"id": "1184762", "revid": "124702953", "url": "https://it.wikipedia.org/wiki?curid=1184762", "title": "Rinaldo da Concorezzo", "text": "Biografia.\nCappellano della Corte pontificia di Bonifacio VIII, fu poi vescovo di Vicenza (1296-1302), rettore della Romagna e vicario papale a Forl\u00ec (1302-1305), dove rischi\u00f2 di essere ucciso, venendo ferito gravemente e cacciato dalla citt\u00e0.\nInfine arcivescovo di Ravenna (a seguito di una contestata elezione nel 1303, si insedi\u00f2 nel 1305).\nFu contemporaneo di Dante, con cui dovette avere dei rapporti nel tempo della sua permanenza a Forl\u00ec e a Ravenna. Morirono nel 1321 a distanza di pochi mesi l'uno dall'altro.\n\u00c8 anche ricordato per l'innovativa sentenza con cui concluse il processo nei confronti dei Templari (concilio provinciale di Ravenna del 17-21 giugno 1311). In quanto responsabile del procedimento ai cavalieri dell'Italia settentrionale (Veneto, Lombardia, Romagna ed Istria), sentenzi\u00f2 l'assoluzione piena dei cavalieri imputati, falsamente accusati di aver tradito la religione cristiana per quella musulmana. Rinaldo rigett\u00f2 come prova processuale le confessioni ottenute sotto tortura. In tale processo pronunci\u00f2 inoltre una chiara condanna della tortura come strumento di indagine, fatto unico in Europa, sia nel caso specifico del processo ai Templari, sia pi\u00f9 genericamente nell'ambito del diritto medievale.\nNonostante l'andamento generale sfavorevole ai Cavalieri del Tempio nel Concilio di Vienne, anche Papa Clemente V non pot\u00e9 che confermare il buon operato del suo arcivescovo ravennate, presente all'assemblea.\nMor\u00ec probabilmente nel castello di Argenta, dove si era ritirato a vivere stabilmente dal 1313.\nIl suo corpo riposa in uno splendido sarcofago tardo-romano, nella Cappella della Vergine del Sudore nel Duomo di Ravenna.\nCelebrazioni centenarie gli sono state dedicate a Concorezzo nel 1921 e nel 2021\nCulto.\nIl nuovo arcivescovo di Ravenna Aimerico da Chaluz nel 1326 radun\u00f2 nella basilica ursiana quanti ritenevano di avere ricevuto grazie per intercessione dell'arcivescovo Rinaldo e ne fece redigere verbale. Nel 1340 un documento chiama Rinaldo beato, termine allora indistinto da quello di santo. Lo stesso titolo gli \u00e8 attribuito nei suoi \"Atti e miracoli\", scritti dal francescano Nicol\u00f2 da Rimini nel 1411. Un messale del 1454 attesta che la sua ricorrenza si celebrava gi\u00e0 allora il 18 agosto. Nel 1566 venne effettuata una ricognizione, che trov\u00f2 il corpo quasi intatto e con una lunga barba, conforme alla sua raffigurazione.\nPapa Pio IX il 15 gennaio 1852 approv\u00f2 il culto per i luoghi dove era venerato.\nL'arcivescovo Pasquale Morganti nel 1908 don\u00f2 reliquie alla chiesa di Concorezzo, ritenuto il suo luogo natale.\nAltre reliquie si trovano a Lodi ed a Vicenza, dove pure \u00e8 commemorato."}
{"id": "1184763", "revid": "466539", "url": "https://it.wikipedia.org/wiki?curid=1184763", "title": "Jeffrey Friedman", "text": "Biografia.\nFriedman ha co-diretto, con il collega Rob Epstein, svariati documentari, tra cui \"Lo schermo velato\", ispirato al libro di Vito Russo sulla rappresentazione dei gay nel cinema americano, e \"Paragraph 175\", incentrato sulle vite di gay e lesbiche sopravvissuti ai campi di sterminio nazisti. Nel 2010 dirige, assieme a Epstein, \"Urlo\", film biografico sulla vita di poeta beat Allen Ginsberg, presentato il concorso al Sundance Film Festival e al Festival di Berlino.\nFilmografia.\nFilm diretti con Rob Epstein:"}
{"id": "1184764", "revid": "1543377", "url": "https://it.wikipedia.org/wiki?curid=1184764", "title": "Cima delle Lose", "text": "La Cima delle Lose \u00e8 una montagna delle Alpi Marittime alta 2.813\u00a0m. \u00c8 una classica meta sci-alpinistica del Cuneese, poco frequentata in estate.\nCaratteristiche.\nLa montagna sorge nel comune di Argentera, in valle Stura di Demonte. Si trova su una dorsale secondaria che dirama dallo spartiacque principale Francia - Italia, scende in direzione nord-est alla \"bassa di Colombart\" e da l\u00ec risale verso la vetta, da cui digradano poi alcune dorsali secondarie poco pronunciate che scendono verso il fondovalle principale. La vetta \u00e8 circondata da pendii pietrosi, che scendono con andamento piuttosto regolare.\nLa montagna presenta diverse sommit\u00e0. Quella pi\u00f9 elevata si trova nella parte pi\u00f9 settentrionale; vi \u00e8 poi una cima centrale meno elevata, ed un'anticima meridionale ancora meno elevata, a circa 2800\u00a0m di quota.\nDal punto di vista geologico, la montagna appartiene ad un complesso sedimentario autoctono, con arenarie e scisti ardesiaci di et\u00e0 compresa tra il paleocene e l'eocene, e calcari pi\u00f9 o meno arenacei o dolomitici risalenti al cretaceo.\nIl nome deriva dall'occitano losa, che significa \"lastra di pietra\".\nSalita alla vetta.\nLa vetta \u00e8 raggiungibile con diversi itinerari di tipo escursionistico, che differiscono essenzialmente per il punto di partenza.\nL'itinerario pi\u00f9 classico prevede la partenza da Ferrere di Bersezio. Da qui si raggiunge la \"bassa del Colomnart\", e da qui si risale in cresta per tracce di sentiero fino ad un avvallamento alla base della vetta. Si traversa in direzione di un colletto, quindi si risale su ripida traccia fino a raggiungere l'anticima a 2800\u00a0m. Da qui si taglia sotto la cima centrale e si raggiunge la base della cima pi\u00f9 alta, che si raggiunge per facili roccette.\nE possibile raggiungere la vetta anche partendo da Bersezio o dalle grange di Argentera.\nTutti questi itinerari sono effettuabili anche d'inverno con gli sci da sci alpinismo."}
{"id": "1184765", "revid": "45927", "url": "https://it.wikipedia.org/wiki?curid=1184765", "title": "Anticonformista", "text": ""}
{"id": "1184769", "revid": "125276151", "url": "https://it.wikipedia.org/wiki?curid=1184769", "title": "Spider-Man (serie televisiva)", "text": " \u00e8 una serie televisiva live action tokusatsu giapponese prodotta dalla Toei Animation nel 1978, basata sull'omonimo personaggio dei fumetti Marvel Comics, l'Uomo Ragno. In questa serie, Spider-Man pilota un robot gigante chiamato Leopardon. Fu proprio il robot Leopardon ad aver dato l'idea alla Toei di inserire i mecha giganti nelle serie Super Sentai. La serie \u00e8 disponibile in streaming sul sito ufficiale della Marvel.\nLa serie non ha nessun collegamento n\u00e9 con \"L'Uomo Ragno manga\", scritto e disegnato da Ry\u014dichi Ikegami, e n\u00e9 con il fumetto originale della Marvel Comics.\nTrama.\nPer sconfiggere il malvagio professor Monster, alla guida dell'armata Evil Cross, il motociclista Takuya Yamashiro si trasforma in un eroe dotato di un costume quasi identico a quello di Spider-Man, questa volta con a sua disposizione il robot gigante Leopardon e una macchina volante super attrezzata.\nCaratteristiche della serie.\nLa serie \u00e8 composta da 41 puntate, della durata di circa mezz'ora, e da un film dalla durata di un episodio normale, ambientato tra gli episodi 10 e 11, e distribuito al cinema il 22 luglio 1978 durante il Toei Manga Matsuri Film Festival.\nIn questa serie sono totalmente assenti i caratteri e personaggi classici del supereroe originale, che sono stati rimpiazzati con elementi futuristici tipici delle produzioni giapponesi. Inoltre, in questa serie, gli occhi della maschera del protagonista sono pi\u00f9 assottigliati e il protagonista porta sul polso un bracciale nel quale il costume \u00e8 custodito e salta fuori quando un pulsante \u00e8 premuto, cadendo sul suo corpo, trasformandolo in Spider-Man. A differenza degli altri eroi tokusatsu come \"Kamen Rider\", Spider-Man non ha una mossa finale, ma usa il robot Leopardon per distruggere i mostri del Professor Monster.\nProduzione.\nDopo la conclusione di \"Spider-Man\", la Toei era intenzionata a sviluppare una nuova serie con protagonista una controparte giapponese di Capitan America chiamata \"Captain Japan\". Nonostante alcune insistenze, la serie alla fine non fu mai realizzata, con il design utilizzato per Battle Japan della serie \"Battle Fever J\"."}
{"id": "1184772", "revid": "125964091", "url": "https://it.wikipedia.org/wiki?curid=1184772", "title": "Tortello amaro di Castel Goffredo", "text": "Il Tortello amaro di Castel Goffredo \u00e8 un tipo di pasta ripiena simile al raviolo ed \u00e8 un prodotto agroalimentare tradizionale riconosciuto dalla Regione Lombardia, tipico del solo territorio di Castel Goffredo in provincia di Mantova.\nViene cos\u00ec chiamato per la presenza nel ripieno della balsamita, un'erba aromatica localmente chiamata \"erba amara\", detta anche \"erba di San Pietro\". Gli altri ingredienti per il ripieno sono erbette, formaggio grana, pane grattugiato, uova, noce moscata, salvia, cipolla, aglio e sale. Per la preparazione della pasta fresca si adotta una ricetta tradizionale, ovvero 10 uova per 1\u00a0kg di farina. La sfoglia ottenuta viene farcita col ripieno, ripiegata e rifinita manualmente, ottenendo cos\u00ec per ogni tortello una caratteristica forma triangolare schiacciata.\nUna volta cotti in acqua salata, i tortelli vengono serviti con una spolverata di formaggio grana ed un cucchiaio di burro fuso aromatizzato con salvia.\nNella terza settimana di giugno, a Castel Goffredo si svolge la tradizionale \"Festa del tortello amaro di Castel Goffredo\". Nel 2016 il tortello amaro di Castel Goffredo \u00e8 entrato a far parte della comunit\u00e0 Slow Food."}
{"id": "1184773", "revid": "287204", "url": "https://it.wikipedia.org/wiki?curid=1184773", "title": "Nazionale di hockey su ghiaccio maschile della Svezia", "text": "La nazionale di hockey su ghiaccio maschile della Svezia (Sveriges herrlandslag i ishockey) \u00e8 una delle nazionali di maggior successo al mondo. Nel ranking mondiale IIHF \u00e8 stata al primo posto nel 2006 e 2007, mentre \u00e8 scesa al terzo dal 2008 al 2011, al quarto nel 2012, per poi issarsi nuovamente al primo posto nel 2013 e nel 2014. La squadra \u00e8 controllata dalla \"Svenska Ishockeyf\u00f6rbundet\", la federazione svedese di hockey su ghiaccio.\nPer la particolare maglia che riporta le tre corone riprese dallo stemma nazionale, la squadra ha, dal 1938, il soprannome di Tre Kronor (appunto, \"Tre Corone\").\nIl pi\u00f9 grande dei suoi numerosi successi la squadra scandinava lo ha raggiunto nel 2006 quando - per la prima volta nella storia di questo sport - si \u00e8 laureata nello stesso anno campione olimpico e mondiale.\nTra il 1986 e il 2006 soltanto quattro volte la Svezia non \u00e8 salita sul podio mondiale (due quarti posti, 1989 e 2005, un sesto nel 1996 e un settimo nel 2000), conquistando 5 ori, 7 argenti e 4 bronzi.\nNel 2007, ai mondiali in Russia \u00e8 nuovamente scesa dal podio, perdendo la finale per il bronzo con i padroni di casa. Nel 2013 \u00e8 invece tornata al successo, vincendo il mondiale disputato in casa propria.\nStoria.\nL'hockey arriva in Svezia nel 1920. Alle Olimpiadi di quell'anno ad Anversa l'hockey su ghiaccio era presente come disciplina dimostrativa. Il torneo di hockey si svolse nel mese di aprile e la Svezia present\u00f2 una squadra di bandy che si cimentava nel nuovo sport. La prima partita fu una vittoria per 8-0 contro il Belgio, ed alla fine la squadra raggiunse il quarto posto.\nNel 1928 a St. Moritz la Svezia vinse la medaglia d'argento ed al campionato del mondo 1931 fu la prima squadra a togliere punti ai maestri canadesi con un pareggio a reti inviolate.\nDopo il 1950 vinse per tre volte i campionati mondiali, ma le vittorie furono macchiate dall'assenza di diverse squadre favorite. Nel 1953 a causa di una scandalosa rissa gli Stati Uniti ed il Canada non poterono prendere parte ai mondiali in Svizzera. Inoltre la squadra cecoslovacca lasci\u00f2 anzitempo il torneo dopo la morte di Klement Gottwald. Anche nel 1957 le nazionali nordamericane erano assenti: nel 1962 mancavano all'appello la nazionale dell'Unione Sovietica e la Cecoslovacchia. Durante questo campionato, che si tenne nel Colorado, la Svezia sconfisse per la prima volta il Canada (5:3).\nNel 1963, durante i mondiali in Svezia, la squadra di casa batt\u00e9 l'Unione sovietica per 2 a 1, ma questa vinse il campionato per la migliore differenza reti. A partire dal 1976 anche i professionisti della NHL poterono partecipare ai campionati del mondo della Lega internazionale di hockey su ghiaccio. Dato che molti atleti svedesi abbandonarono il paese per giocare nella NHL, il livello della nazionale si abbass\u00f2. Ciononostante, negli anni seguenti furono vinte parecchie medaglie d'argento e di bronzo nel corso dei tornei internazionali.\nDopo che la Svezia vinse a sorpresa i mondiali a Vienna nel 1987, torn\u00f2 nell'\u00e9lite mondiale. In seguito vinse i mondiali del 1991 (in Finlandia) e del 1992 (in Cecoslovacchia). Nelle Olimpiadi del 1994 a Lillehammer sconfisse in finale il Canada ai rigori.\nNel 2006, la Svezia divenne la prima nazionale a vincere nello stesso anno le Olimpiadi ed il Campionato del mondo gruppo A. Nel 2013 ha vinto, per la nona volta, il mondiale, disputato in Svezia e Finlandia, battendo, in finale, la Svizzera per 5-1; era dal 1986 che una nazione ospitante non vinceva il torneo."}
{"id": "1184775", "revid": "173617", "url": "https://it.wikipedia.org/wiki?curid=1184775", "title": "Sot Chitalada", "text": "Inizia la propria carriera come campione di Muay Thai, prima di passare al pugilato professionistico. \nEsordisce il 5 maggio 1983 a Bangkok contro Srithunya Sithsanae, che batte per ko alla 4\u00aa ripresa. Il 31 marzo 1984, dopo solo quattro match, ha la sua prima chance mondiale. Affronta a Pusan il coreano Jung Koo Chang per il titolo WBC dei pesi minimosca ma perde ai punti. \nA fine anno, sempre a Bangkok, ottiene una nuova possibilit\u00e0 nella categoria dei mosca contro il messicano Gabriel Bernal. Il verdetto \u00e8 contrastato ma stavolta conquista ai punti la cintura mondiale WBC, con lo \"status\" di campione lineare.\nDifende il titolo contro l'ex campione mondiale Charlie Magri, all'Alexandra Palace di Londra, vincendo per abbandono nell'intervallo tra il quarto e il quinto round. Il 22 giugno 1985 affronta nuovamente Bernal, a Bangkok. Nonostante un giudice gli assegni nettamente la vittoria consegue un verdetto di parit\u00e0 che gli consente comunque di mantenere il titolo. Nel febbraio 1986 al Sabah Al Salem Stadium di Al Kuwait batte ai punti l'altro ex campione del mondo Freddy Castillo. \nChitalada e Bernal si affrontano poi una terza volta nel dicembre 1986 e il successo ai punti del thailandese mette la parola fine alla trilogia. Sempre per il titolo seguono le difese con Rae-Ki Ahn (ko alla 4\u00aa ripresa all'Hua Mark Stadium di Bangkok) e Hideaki Kamishiro (ko alla 6\u00aa ripresa alla Castle Hall di Osaka).\nChitalada perde il titolo il 24 luglio 1988, quando Yong Kang Kim lo batte ai punti a Pohang. Ottiene la rivincita e, dopo tre incontri interlocutori, il 3 giugno 1989 allo stadio comunale di Trang batte Kim ai punti, anche se nuovamente con verdetto contrastato. Mantiene poi il titolo altri due anni, con quattro difese vittoriose: Ric Siodora (ai punti), Carlos Gabriel Salazar (idem), Richard Clarke (ko all'11\u00aa ripresa) e Jung Koo Chang (punti).\nIl suo regno termina nel 1991, quando \u00e8 sconfitto per knock-out tecnico alla 6\u00aa ripresa dal suo emergente connazionale Muangchai Kittikasem allo stadio di Ayutthaya. Chitalada non torner\u00e0 pi\u00f9 campione e nel 1992 perde per Kot al 9\u00ba round anche la rivincita in quello che \u00e8 il suo ultimo incontro.\nChiude la carriera con un record di 26 vittorie (16 prima del limite), 4 sconfitte e un pari."}
{"id": "1184787", "revid": "156341", "url": "https://it.wikipedia.org/wiki?curid=1184787", "title": "FIBA Africa Clubs Champions Cup", "text": "L'Africa Champions Cup for men (in italiano \"Coppa dei Campioni d'Africa per uomini\") \u00e8 stata una competizione africana per club di pallacanestro maschile.\n\u00c8 stata la principale competizione per squadre di club organizzata dalla FIBA Africa dall'anno della sua fondazione, avvenuta nel 1971, alla sua sostituzione con la Basketball Africa League, avvenuta alla fine del 2019. Vi si qualificavano le squadre che avevano vinto il proprio campionato nazionale."}
{"id": "1184792", "revid": "486946", "url": "https://it.wikipedia.org/wiki?curid=1184792", "title": "Proiettili JHP", "text": ""}
{"id": "1184799", "revid": "767487", "url": "https://it.wikipedia.org/wiki?curid=1184799", "title": "Al di l\u00e0 del mistero", "text": "Al di l\u00e0 del mistero (\"The House of Frankenstein\"), \u00e8 un film horror del 1944 con Boris Karloff, diretto da Erle C. Kenton e prodotto dalla Universal. In Italia \u00e8 stato distribuito in DVD con il titolo La casa di Frankenstein pi\u00f9 fedele all'originale.\nTrama.\nUno scienziato pazzo, con la complicit\u00e0 del suo deforme compagno di cella, fugge di prigione con l'intento di assassinare coloro che precedentemente avevano testimoniato contro di lui.\nDurante il suo peregrinare, si imbatte nel Circo degli orrori di Lampini, il quale possiede lo scheletro del conte Dracula. Ucciso Lampini e sostituitosi a lui, risveglia il conte rimuovendo il paletto che ne trafigge il cuore, per farsi aiutare nei suoi scopi. Non resistendo alla sua natura di vampiro, Dracula tenta di vampirizzare una donna, ma, scoperto, \u00e8 costretto a fuggire mentre il giorno si avvicina, morendo incenerito dai raggi del sole.\nIl falso Lampini, giunto al castello Frankenstein, scoprir\u00e0 i corpi del mostro e di Larry Talbot, l'Uomo Lupo scomparso con la creatura durante uno scontro, e perfettamente conservati nel ghiaccio. Liberati i corpi, tenter\u00e0 di servirsene per i suoi malvagi scopi, ma la natura buona di Talbot avr\u00e0 la meglio, inoltre a complicare le cose sar\u00e0 il tradimento del complice deforme, il quale, innamorato di una bella zingara salvata da maltrattamenti, pretender\u00e0 di trasferire il suo cervello nel corpo del bell'Uomo Lupo. Tradito, il complice tenter\u00e0 di uccidere lo scienziato, ma verr\u00e0 a sua volta ucciso dal mostro che per\u00f2, cercando di salvare il suo nuovo padrone dalla folla inferocita, lo far\u00e0 inghiottire (insieme a egli stesso) dalla palude vicino al villaggio.\nProduzione.\n\"Frankenstein contro l'uomo lupo\" (1943) era stato il primo film nel quale due mostri della Universal si erano ritrovati insieme sugli schermi, ma \"Al di l\u00e0 del mistero\" fu il primo vero esempio di crossover tra personaggi della Universal, con la partecipazione contemporanea di pi\u00f9 mostri. Stesure iniziali della storia prevedevano il coinvolgimento di ancora pi\u00f9 personaggi, inclusi la mummia, la donna ape e l'uomo invisibile. Titoli di lavorazione del film erano \"Chamber of Horrors\" e \"The Devil's Brood\".\nQuesto tipo di approccio \"all star\", che privilegi\u00f2 il box office alla coerenza narrativa, fu ripetuto anche nel successivo \"La casa degli orrori\" e nel film \"Il cervello di Frankenstein\". \"Al di l\u00e0 del mistero\" segn\u00f2 il debutto di Glenn Strange nel ruolo del mostro. Strange, ex cowboy, era stato un caratterista minore in dozzine di film western a basso budget nei precedenti 15 anni. Egli riprese il ruolo anche in \"La casa degli orrori\" e \"Il cervello di Frankenstein\", e cement\u00f2 la popolarit\u00e0 dell'immagine del mostro di Frankenstein nella cultura popolare. Boris Karloff, che si era spostato dal ruolo del mostro a quello dello scienziato pazzo, diede alcuni consigli a Strange su come interpretare la parte.\nL'urlo che accompagna la caduta di Daniel dal tetto \u00e8 in realt\u00e0 quella di Karloff, riciclata da una scena de \"Il figlio di Frankenstein\".\nLa performance di Karloff in questo film \u00e8 l'ultima sua apparizione nel ciclo horror della Universal.\nAccoglienza.\nA. H. Weiler del \"The New York Times\" paragon\u00f2 l'assortimento di mostri presenti nel film a \"una squadra di baseball con nove Babe Ruth\", e aggiunse: \"Solo che questo orribile congresso non colpisce mai duramente; possiede solamente velocit\u00e0 e cambio di ritmo. Come tale, quindi, \u00e8 destinato a raccogliere pi\u00f9 risate che brividi\". \"Variety\" defin\u00ec la pellicola \"una solida aggiunta per i tossicodipendenti dell'horror\" e lod\u00f2 la performance di J. Carrol Naish. \"Harrison's Reports\" descrisse la pellicola \"solo un mezzo film horror, pi\u00f9 divertente che spaventoso\"."}
{"id": "1184800", "revid": "125984492", "url": "https://it.wikipedia.org/wiki?curid=1184800", "title": "Sean Hayes", "text": "Nel corso della sua carriera ha vinto un Emmy Award, 4 Screen Actors Guild Awards, un American Comedy Award e ricevuto 6 nomination ai Golden Globe ed una ai Tony Award.\nBiografia.\nIl padre Ronald (di mestiere litografo) e la madre Mary (direttrice di una banca del cibo no-profit), di origini irlandesi, impartiscono a Sean un'educazione cattolica; suo padre abbandon\u00f2 la famiglia quando aveva 5 anni. Dopo il diploma alla Glenbasr West High School di Glen Ellyn, il giovane Sean frequenta l'Universit\u00e0 statale dell'Illinois, dove studia pianoforte (in particolare Mozart). Abbandona il piano dopo la laurea. Gli studi musicali gli serviranno per comporre le musiche originali dell'Antigone per la Steppenwolf Theatre Company di Chicago.\nNel 1995 si trasferisce a Los Angeles per lavorare in teatro e in televisione. Nel 1998, interpreta Doritos, con Ali Landry, che fu trasmesso durante il Super Bowl. Nello stesso anno debutta nel film indipendente \"Billy's Hollywood Screen Kiss\" e viene scelto per il ruolo dell'aspirante attore gay Jack McFarland in \"Will &amp; Grace\", ruolo che gli regala una notevole popolarit\u00e0, e per il quale viene nominato consecutivamente sei volte ai Golden Globe e sette volte agli Emmy Awards, conquistandone uno. Vince inoltre un premio ai SAG Awards.\nPartecipa come guest star ad un episodio di \"Scrubs - Medici ai primi ferri\" e nel 2001 impersona Jerry Lewis in un film per la televisione. Nel 2003 recita nel film \"Schegge di April\" con Katie Holmes, mentre nel 2004 prende parte alla commedia \"Appuntamento da sogno!\". Nel 2007 recita al fianco di Morgan Freeman e Jack Nicholson in \"Non \u00e8 mai troppo tardi\".\nNel marzo del 2010 fa coming out facendo intendere in un'intervista concessa al mensile \"The Advocate\" di essere gay e legato sentimentalmente. Nell'intervista, infatti, quando gli si fa notare che per molto tempo ha declinato ogni dichiarazione circa il suo orientamento sessuale, risponde: \"Credo di aver contribuito massicciamente al successo del movimento gay in America e se qualcuno intende controbattere sono pronto a rispondere\". Nel novembre 2014 sposa in segreto il musicista Scott Icenogle, dopo otto anni di relazione.\nDoppiatori italiani.\nDa doppiatore \u00e8 sostituito da:"}
{"id": "1184803", "revid": "110157", "url": "https://it.wikipedia.org/wiki?curid=1184803", "title": "Luga", "text": "Luga (, in lingua finlandese Laukaa, in lingua votica Laugaz) \u00e8 una citt\u00e0 della Russia situata nell'oblast' di Leningrado, sul fiume Luga, a 140\u00a0km a sud di San Pietroburgo.\nCaratteristiche.\nLuga \u00e8 un importante centro commerciale, industriale e rurale e ha un'universit\u00e0, tre istituti tecnici e sei scuole. A Luga una strada e una ferrovia uniscono la citt\u00e0 a San Pietroburgo e a Velikij Novgorod.\nStoria.\nLuga fu fondata il 3 agosto 1777 sulle rive del fiume Luga per ordine di Caterina II di Russia e nel 1800 fu completata. Gi\u00e0 nel 1860 Luga contava 3 000 abitanti, e nel 1910 divenne un importante centro urbano sovietico. La citt\u00e0 ospita ogni settimana un mercato che mette in vendita prodotti agricoli e industriali."}
{"id": "1184804", "revid": "300067", "url": "https://it.wikipedia.org/wiki?curid=1184804", "title": "Africa Champions Cup for women", "text": "L'Africa Champions Cup for women (in italiano \"Coppa dei Campioni d'Africa per donne\") \u00e8 una competizione africana per club di pallacanestro femminile.\n\u00c8 organizzata dalla FIBA Africa sin dal 1985. Vi si qualificano le squadre che hanno vinto il proprio campionato nazionale. Nel 2007 sei squadre partecipano alla fase finale in girone unico: Primeiro de Agosto, Interclube, Desportivo, ISPU, Nets, Lerotholi."}
{"id": "1184806", "revid": "80339", "url": "https://it.wikipedia.org/wiki?curid=1184806", "title": "Podsol", "text": ""}
{"id": "1184808", "revid": "121837", "url": "https://it.wikipedia.org/wiki?curid=1184808", "title": "Anni", "text": ""}
{"id": "1184810", "revid": "36426", "url": "https://it.wikipedia.org/wiki?curid=1184810", "title": "Torre di Cala di Forno", "text": "La torre di Cala di Forno si trova lungo la fascia costiera del comune di Magliano in Toscana, su un promontorio dei monti dell'Uccellina che chiude a sud-ovest la piccola spiaggia di cala di Forno. La fortificazione costiera si trova nel parco naturale della Maremma, nei pressi del percorso del sentiero A4.\nStoria.\nLa torre \u00e8 stata ricostruita per volere dei Medici nella seconda met\u00e0 del Cinquecento, nel luogo dove sorgeva probabilmente una preesistente struttura medievale, con lo scopo di rafforzare il sistema difensivo del granducato di Toscana lungo le coste maremmane, che erano spesso soggette ad incursioni piratesche.\nDalla sommit\u00e0, era possibile comunicare a vista con la torre dell'Uccellina per inviare segnalazioni alle torri situate pi\u00f9 a sud e con la torre di Collelungo per segnalare eventuali pericoli alle torri costiere pi\u00f9 settentrionali.\nCon l'esaurirsi del rischio di invasioni dal mare, la fortificazione fu dismessa dal punto di vista militare, andando cos\u00ec incontro ad un lento ed inesorabile degrado.\nDescrizione.\nLa torre di Cala di Forno poggia su un basamento a scarpa e si articola su pi\u00f9 livelli; al piano rialzato \u00e8 presente la porta di accesso che era raggiungibile attraverso una rampa di scale munita di ponte levatoio.\nLa parte sommitale si presenta parzialmente danneggiata a causa dell'incuria subita nei secoli scorsi."}
{"id": "1184819", "revid": "1452073", "url": "https://it.wikipedia.org/wiki?curid=1184819", "title": "Thelodonti", "text": "I telodonti (Thelodonti) sono un gruppo di vertebrati fossili, presumibilmente sprovvisti di mascelle, relativamente comuni negli strati risalenti al Siluriano e al Devoniano (da 430 a 370 milioni di anni fa).\nUn esoscheletro particolare.\nRispetto agli altri vertebrati sprovvisti di mascelle, i telodonti possedevano un esoscheletro completamente diverso, costituito interamente da scaglie minuscole. Queste scaglie erano cave, e superficialmente assomigliavano a quelle degli squali. I telodonti, al contrario di molti pesci senza mascelle, sono stati rinvenuti in sedimenti marini. Sembra che sopravvissero pi\u00f9 a lungo nel Gondwana che in Euramerica; scomparvero del tutto all'incirca nel Devoniano medio. \nUn gruppo unitario?\nVi sono due teorie riguardanti le affinit\u00e0 di questo strano gruppo. Alcuni studiosi li considera un clade vero e proprio, caratterizzato da scaglie con una base crescente e speciali processi per ancorarle nella pelle. Altri, invece, considerano i telodonti un gruppo parafiletico, ovvero un insieme di forme primitive imparentate con una quantit\u00e0 di altri gruppi di vertebrati. Alcuni telodonti, quindi, potrebbero essere affini agli pteraspidomorfi, altri agli anaspidi, ai galeaspidi, agli osteostraci o addirittura agli gnatostomi.\nTeste piatte e denticoli.\nLa morfologia generale dei telodonti \u00e8 conosciuta solo per pochi generi, ma sembrerebbe essere relativamente omogenea: la maggior parte dei telodonti possiede una testa appiattita con \"ali\" laterali brevi, piccoli occhi e otto fessure branchiali poste ventralmente. Sono presenti una pinna dorsale, una anale e una caudale; quest'ultima \u00e8 leggermente ipocerca.\nVi sono pochissime informazioni riguardanti l'anatomia interna dei telodonti, anche se alcuni mostrano distintamente impronte di organi olfattivi appaiati. Alcuni telodonti possedevano minuscoli denticoli interni che ricoprivano la faringe, e forse un grande dotto inalatore mediano, comparabile alla struttura presente nei galeaspidi. La presenza di questi denticoli \u00e8 unica tra i vertebrati sprovvisti di mascelle, e richiama gli gnatostomi. Tra i generi pi\u00f9 noti di telodonti da ricordare \"Thelodus\", che d\u00e0 il nome al gruppo, \"Phlebolepis\", \"Shielia\", \"Turinia\", \"Loganellia\" e \"Lanarkia\", quest'ultimo caratterizzato da un corpo coperto da minuscole spine allungate. \nAntenati dei \"pesci\" evoluti?\nTelodonti ben conservati provenienti dal Canada mostrano impronte di un grande stomaco a forma di botte, altra caratteristica condivisa con gli gnatostomi. Questi fossili, appartenenti al piccolo gruppo dei furcacaudiformi (Furcacaudiformes), sono stati descritti per la prima volta nel 1998. La loro effettiva parentela con gli altri telodonti non \u00e8 ancora del tutto chiara, e sono molti gli scienziati che preferiscono porli in un gruppo a parte, vicino all'origine degli gnatostomi. Questi possibili telodonti sembrano possedere un corpo alto, occhi grandi, fessure branchiali laterali e una grande coda biforcuta, simile a quella dei primi gnatostomi."}
{"id": "1184823", "revid": "656813", "url": "https://it.wikipedia.org/wiki?curid=1184823", "title": "Serie A 1971-1972 (pallacanestro maschile)", "text": "Il campionato di Serie A di pallacanestro maschile 1971-1972 \u00e8 stato il cinquantesimo organizzato in Italia.\nLa formula rimane invariata: le 12 squadre si affrontano in partite di andata e ritorno, lo scudetto viene assegnato alla prima in classifica e solo l'ultima retrocede in Serie B per permettere l'allargamento a 14 societ\u00e0. Si rende necessario lo spareggio per decidere il campione d'Italia: la Simmenthal Milano lo vince per 64-60 sull'Ignis Varese.\nVarese vince la Coppa Campioni 1971-1972."}
{"id": "1184826", "revid": "44638", "url": "https://it.wikipedia.org/wiki?curid=1184826", "title": "Mobilquattro Milano", "text": ""}
{"id": "1184829", "revid": "339392", "url": "https://it.wikipedia.org/wiki?curid=1184829", "title": "Maxmobili Pesaro", "text": ""}
{"id": "1184830", "revid": "115373667", "url": "https://it.wikipedia.org/wiki?curid=1184830", "title": "Via Medina", "text": "Via Medina \u00e8 una strada della citt\u00e0 di Napoli, ubicata nel centro storico cittadino.\nStoria.\nIl nome della strada deriva da quello del vicer\u00e9 spagnolo Ramiro Felipe N\u00fa\u00f1ez de Guzm\u00e1n, duca di Medina de las Torres, che fece risistemare la zona.\nLa sua forma irregolare, specie nella parte terminale sud, la fa sembrare un largo pi\u00f9 che una strada. Infatti in epoca angioina era denominata \"Largo delle Corregge\", perch\u00e9 adibita a luogo per lo svolgimento di tornei (le corregge erano le bardature che si applicavano ai cavalli) all'esterno delle mura medievali. Difatti presso la parte settentrionale del largo si apriva la \"porta Petruccia\", risalente allo stesso periodo angioino e che portava tramite il largo al vicinissimo Castel Nuovo.\nUn primo importante sviluppo urbanistico avviene con l'inclusione del territorio di Santa Marta nella cerchia muraria da parte degli aragonesi. Questa parte di territorio appartenente ai monaci di San Pietro martire in epoca contemporanea costituir\u00e0 il rione Carit\u00e0.\nCon il rifacimento del castello ad opera di Alfonso V d'Aragona, le Corregge, dette anche \"stradone dell'Incoronata\" diventano centro di un'intensa attivit\u00e0 commerciale diventando il cuore di una zona adoperata come quartier generale economico di mercanti esteri come i Fiorentini, i Genovesi e i Catalani, ancora ricordati nei toponimi dei dintorni.\nLe modifiche urbanistiche, che saranno costante di questi luoghi, continuano nel XVI secolo, quando si decide di allargare i bastioni del castello. Il risultato fu un notevole innalzamento del suolo che caus\u00f2 l'isolamento della chiesa dell'Incoronata, uno degli edifici pi\u00f9 antichi della strada, ancora ammirabile sebbene da un dislivello di circa due metri.\nNel 1559 viene eseguito il primo significativo intervento vicereale di miglioramento e ampliamento voluto dal vicer\u00e9 Pedro Af\u00e1n de Ribera, Duca di Alcal\u00e0. La strada, prassi comunissima nel periodo spagnolo napoletano, fu chiamata \"strada Rivera\".\nTra il Seicento e il Settecento si innalzano le chiese e i palazzi che ancora sorgono lungo la strada. In questo periodo, pi\u00f9 precisamente verso la met\u00e0 del XVII secolo c'\u00e8 l'intervento del duca di Medina che risistem\u00f2 la strada con il posizionamento della fontana del Nettuno, ragion per cui la strada fu chiamata \"Medina\".\nNel XIX secolo, in particolar modo negli ultimi decenni, comincia la grande opera di risanamento cittadino, che interesser\u00e0 particolarmente la parte ad est della strada con l'edificazione di via Guglielmo Sanfelice e via Depretis. La fontana del Nettuno, posta di fronte al portale del palazzo Sirignano, non pi\u00f9 esistente, viene affiancata dopo il 1870 da graziosi giardini al centro dei quali viene collocata la statua di Saverio Mercadante, opera di Tito Angelini del 1876. Dopo lo spostamento della fontana i giardini vengono eliminati per realizzare un ampio slargo carrozzabile. Tuttavia si sfrutta la rientranza all'inizio della strada dovuta al palazzo dell\"'Hotel Isotta &amp; Gen\u00e8ve\" (neoclassico edificio eretto dove nel settecento era presente il sedile di Porto) dove la statua e i giardini vengono spostati, l\u00ec rimanendo fino al secondo dopoguerra.\nUlteriori cambiamenti radicali avvengono nel secolo successivo, per gli interventi in epoca fascista, durante i quali si demolisce il palazzo Sirignano a sud della strada, e negli anni cinquanta, questi ultimi nel vento della ricostruzione post-guerra e della speculazione edilizia del periodo laurino.\nTra i due periodi di rivoluzione urbanistica c'\u00e8 ovviamente la seconda guerra mondiale che ha testimoniato la sua violenza distruttrice anche in via Medina, ferita dai bombardamenti dell'aprile 1943 essendo stati duramente colpiti in particolare il palazzo Fondi, la chiesa di San Diego e l'hotel Isotta &amp; Gen\u00e8ve. Ci\u00f2 che rimaneva di quest'ultimo verr\u00e0 poi abbattuto definitivamente negli anni cinquanta.\nNel 1946 la Repubblica vinse nel referendum con circa due milioni voti di distacco ma moltissime furono le polemiche intentate dai monarchici. La citt\u00e0 fu un'accesa sostenitrice della monarchia sabauda tantoch\u00e9 la percentuale di votanti a favore del mantenimento del Regno fu altissima. Nei giorni seguenti la proclamazione della vittoria della Repubblica i monarchici cittadini tentarono il colpo di mano. Numerosi furono gli scontri con gli ausiliari di pubblica sicurezza inviati dall'allora ministro degli Interni Giuseppe Romita per sedare le rivolte che furono represse nel sangue. In particolare furono gravissimi gli scontri che avvennero l'11 giugno proprio a via Medina dove all'epoca insisteva la sede napoletana del Partito Comunista, che fu assaltata per aver esposto la bandiera tricolore senza lo stemma dei Savoia. Negli scontri morirono nove persone, colpite dalle raffiche dei reparti di sicurezza e ci furono 150 feriti. All'assalto era presente anche l'intellettuale Biagio De Giovanni, solo quattordicenne, allora simpatizzante monarchico.\nDescrizione.\nPartendo da piazza del Municipio vediamo sulla sinistra, all'angolo con la piazza, il palazzo direzionale dell'INA, progettato tra il 1947 e il 1949 da Arnaldo Foschini e che oggi ospita la facolt\u00e0 di economia dell'Universit\u00e0 Parthenope.\nPochi passi pi\u00f9 avanti, sulla destra si erge palazzo Fondi, risalente all'inizio XVIII secolo. Dinanzi a questo vi \u00e8 stata collocata, tra il 2001 e il 2014, la fontana del Nettuno, prima ancora ubicata in piazza Giovanni Bovio, poi portata in via Medina, dove era collocata sin dal XVII secolo, per consentire la costruzione della stazione Universit\u00e0 della Linea 1 della metropolitana. Nel 2015 la fontana \u00e8 stata spostata a Piazza Municipio dinnanzi a Palazzo San Giacomo, sede del Comune di Napoli, nell'ambito dei lavori di rifacimento della piazza contestuali alla costruzione della stazione Municipio della Linea 1. \nI lavori della stazione Municipio della Linea 1 hanno interessato anche via Medina per la costruzione di un'uscita della stazione e hanno dato luce anche ad alcuni resti archeologici riguardanti un passaggio ancora rivestito di basolato vesuviano. Scavando ancor pi\u00f9 in profondit\u00e0 \u00e8 stato riportato alla luce uno scheletro umano che gli archeologi hanno stimato databile tra il VII e l'VIII secolo dopo Cristo.\nDirimpetto palazzo Fondi c'\u00e8 la chiesa di Santa Maria Incoronata, risalente al XIV secolo, che ha subito le pi\u00f9 grandi \"offese\" architettoniche: infatti oltre all'oblio causato dall'inalzamento del livello stradale \u00e8 stata per secoli coperta da un edificio che adoper\u00f2 addirittura gli archi a ogiva come finestre del pian terreno.\nImmediatamente dopo la chiesa dell'Incoronata, adiacente ad essa, la Chiesa di San Giorgio dei Genovesi, del XVII secolo, anch'essa arditamente offuscata da vicini edifici del dopoguerra che ne nascondono la cupola. Tra le due chiese, sul lato opposto, la Chiesa della Piet\u00e0 dei Turchini (o \"Incoronatella\"), dello stesso periodo.\nRitornando sul lato sinistro ecco i due palazzi rifatti da Ferdinando Fuga alla fine del XVIII secolo: palazzo d'Aquino di Caramanico e palazzo Caracciolo di Forino (detto anche palazzo Giordano). Tra i due palazzi insiste l'unica testimonianza urbanistica dell'antico rione San Giuseppe, lo stretto \"vico Medina\" che ancora oggi pu\u00f2 darci un'idea della larghezza media delle strade della zona fino al XX secolo, tanto che Gino Doria riferisce che veniva chiamato \"vico Sghizzitiello\", forse per l'esigua quantit\u00e0 di acqua piovana che il vicoletto riceveva date le sue anguste dimensioni.\nSul lato destro si ergono il palazzo Carafa di Nocera e la chiesa di San Diego all'Ospedaletto (con annesso chiostro oggi adoperato dalle forze dell'ordine), entrambi costruiti nel XVI secolo, mentre sul lato sinistro, dirimpetto il palazzo, l'Ambassador's Palace Hotel, grattacielo costruito nel 1954-57 e acquisito nel 2009 dalla NH Hoteles e infine a fianco a questo il palazzo della Questura costruito negli anni trenta del XX secolo.\nDa citare a conclusione la chiesa di San Giuseppe Maggiore, che sorgeva in via San Giuseppe, la prosecuzione (pi\u00f9 stretta per via dell'Hotel Isotta &amp; Gen\u00e8ve) di via Medina e situata dove oggi attesta l'incrocio con via Monteoliveto e via Diaz, costruita nei primi anni del XVI secolo e demolita nel 1934. Questa chiesa ha dato il nome all'intero quartiere che include anche via Medina e ha caratterizzato una tipica tradizione napoletana oggi non pi\u00f9 diffusa: il 19 marzo, festivit\u00e0 di San Giuseppe, si apriva un allegro mercatino di giocattoli, con le bancarelle che riempivano tutta la via."}
{"id": "1184831", "revid": "110157", "url": "https://it.wikipedia.org/wiki?curid=1184831", "title": "Luga (fiume)", "text": "La Luga (in lingua russa \u041b\u0443\u0433\u0430, in finlandese \"Laukaanjoki\", in votico \"Laugaz\") \u00e8 un fiume della Russia europea nordoccidentale (oblast' di Novgorod e di Leningrado).\nNasce dalle zone paludose situate nei pressi della piccola citt\u00e0 di Tesovskij, dirigendosi dapprima verso sudovest, successivamente verso nordovest; sfocia nel golfo omonimo, nella parte meridionale del golfo di Finlandia, nel mar Baltico, a pochi chilometri da San Pietroburgo, nei pressi dell'insediamento di Ust'-Luga. Il fiume \u00e8 gelato, mediamente, dall'inizio di dicembre all'inizio di aprile. Il suo principale affluente \u00e8 il fiume Orede\u017e, mentre altri minori sono Ja\u0161\u010dera, Lemov\u017ea, Saba, Bruda, Dolgaja.\nIl fiume Luga attraversa la citt\u00e0 omonima e la citt\u00e0 di Kingisepp, oltre ad altri piccoli villaggi e cittadine; lungo il percorso, in prossimit\u00e0 di Kingisepp, il fiume \u00e8 stato sbarrato a fini idroelettrici."}
{"id": "1184832", "revid": "1591878", "url": "https://it.wikipedia.org/wiki?curid=1184832", "title": "Emilio De Marchi (scrittore)", "text": "Ritenuto fra i pi\u00f9 importanti narratori del secondo Ottocento italiano, si concentra nelle sue opere nella descrizione dei contadini lombardi e della piccola borghesia milanese.\nBiografia.\nFiglio di Giovanni e Caterina Perego, e con tre fratelli Attilio, Luigi ed Edoardo, famiglia di modeste condizioni e presto orfano di padre, riusc\u00ec a laurearsi in Lettere nel 1874 nell'allora Accademia scientifico-letteraria di Milano, poi divenuta l'Universit\u00e0 degli studi di Milano. Dell'accademia divenne in seguito segretario e libero docente di \"Stilistica\". Frequent\u00f2 il mondo letterario milanese dominato in quel momento dalla \"Scapigliatura\". Ebbe un ruolo attivo anche nelle istituzioni caritative cittadine, e un'eco di questa sua esperienza si riscontra anche nei suoi romanzi.\nVolle tenersi lontano dalle esasperazioni naturalistiche e fedele agli insegnamenti di Manzoni, all'equilibrio e al rigore morale del realismo a cui era spinto anche dal suo credo cristiano.\nFondatore della rivista \"La vita nuova\" si dimette alla fusione con la rivista radicale \"il preludio\" poich\u00e9 riteneva inconciliabili i due punti di vista.\nNegli anni 1876-1877 si dedic\u00f2 a scrivere romanzi, secondo l'uso del tempo pubblicati su periodici e quotidiani: \"Tra gli stracci\", \"Il signor dottorino\" e \"Due anime in un corpo\".\nLa morale \u00e8 quella borghese del Manzoni, dove rassegnazione e onest\u00e0 pagano pi\u00f9 di sovversione e violenza, il contrasto doloroso tra ricchi e poveri non autorizza la lotta di classe.\nCon \"Il cappello del prete\" (1888) invent\u00f2 il romanzo noir, un nuovo genere letterario almeno per l'esperienza italiana. Nel romanzo, ambientato a Napoli, \u00e8 appunto un cappello a essere l'unica traccia che conduce a svelare l'uccisione di un prete \"affarista\" da parte di un nobile spiantato. Il cappellaio si accontenta di un terno come pagamento di un \"cappello da prete\"; I numeri escono, ma nel frattempo il prete \u00e8 stato ucciso.\nEsce a puntate nel 1887 per dimostrare quanto di onesto e vitale c'\u00e8 nel grande pubblico.\nIl successivo \"Demetrio Pianelli\" (1889) torna ad un'ambientazione milanese. Tale romanzo appartiene al filone del romanzo impiegatizio i cui dimessi eroi condannati ad una mediocre routine scoprono dentro di s\u00e9 il bisogno di una felicit\u00e0 regolarmente negata.\nDemetrio in seguito al suicidio per debiti del fratello deve provvedere alla sua famiglia, ma si innamora della cognata e per lei (che sposer\u00e0 in seconde nozze un ricco cugino) giunge ad insultare il capoufficio e viene trasferito a Grosseto.\nPi\u00f9 che ai vinti di Verga, a differenza del quale De Marchi interviene nel racconto, il personaggio di Demetrio fa pensare ad un'umanit\u00e0 dolente di umiliati e offesi, bilanciato da un umorismo manzoniano.\nAltri romanzi sono \"Arabella\" (1892), \"Redivivo\" (1894), \"Giacomo l'idealista\" (1897) e \"Col fuoco non si scherza\" (1900). In essi gli intrecci si complicano e si sconfina nel melodramma.\nArabella continua la storia di Demetrio Pianelli, \u00e8 sua nipote, anche lei destinata all'infelicit\u00e0.\nMeno conosciuta \u00e8 l'attivit\u00e0 di Emilio De Marchi come traduttore: tra il 1885 e il 1886 la casa editrice Sonzogno pubblic\u00f2 a dispense la sua traduzione in versi delle Favole di Jean de La Fontaine, con le illustrazioni di Gustave Dor\u00e9. Ancora oggi le edizioni pi\u00f9 note delle Favole si avvalgono della traduzione di De Marchi. Nella versione italiana lo scrittore lombardo, cos\u00ec come aveva fatto La Fontaine, ha utilizzato la polimetria e la rima. Inoltre, probabilmente motivato dalla forma popolare della pubblicazione, De Marchi ha compiuto un'opera di attualizzazione nel tempo e nello spazio delle Favole, eliminando spesso i riferimenti dotti o appartenenti alla cultura francese a vantaggio di espressioni pi\u00f9 familiari al pubblico italiano. Infatti ha sostituito i nomi che La Fontaine aveva ripreso da Rabelais con nomi di personaggi de I promessi sposi; ha spostato il centro gravitazionale delle Favole da Parigi a Milano; ha accentuato l'utilizzo di proverbi e modi di dire, nonch\u00e9 di segnali tipici della narrazione favolistica (frequenti ripetizioni dello stesso verbo, suoni onomatopeici, uso del dativo etico). Nonostante queste trasformazioni, la critica ritiene che De Marchi sia riuscito a riportare nella versione italiana lo spirito del favolista francese, mettendone in risalto tanto l'ironia quanto la sua visione amara della vita.\nNei suoi scritti politici, come \"Le forze conservatrici\" pubblicate nel 1898 si augur\u00f2 la nascita di un forte partito conservatore e di un governo aristocratico, invitando le classi \npopolari ad accettare uno stato di subalternit\u00e0.\nNei libri a sfondo pedagogico, come nell\"'Et\u00e0 preziosa\" del 1888 esalt\u00f2 i valori tradizionali religiosi e familiari.\nNei saggi di critica letteraria, quali \"Lettere e letterati del secolo XVIII\" persegu\u00ec la ricerca di un contenuto morale.\nLe vicende di vita personali, come la morte di una figlia quindicenne, ne acuirono il pietismo negativo.\nPubblic\u00f2 i suoi romanzi sui quotidiani perch\u00e9, rifacendosi al Manzoni, attribuiva alla letteratura una funzione educativa.\nMuore a Milano il 6 febbraio 1901 ed \u00e8 sepolto nel cimitero di Paderno Dugnano. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "1184833", "revid": "1884099", "url": "https://it.wikipedia.org/wiki?curid=1184833", "title": "London", "text": ""}
{"id": "1184842", "revid": "14691", "url": "https://it.wikipedia.org/wiki?curid=1184842", "title": "Polipi volanti", "text": ""}
{"id": "1184843", "revid": "36426", "url": "https://it.wikipedia.org/wiki?curid=1184843", "title": "Torre Civette", "text": "Torre Civette si trova presso l'omonima fattoria lungo la fascia costiera del comune di Scarlino, su un promontorio a sud di cala Violina nei pressi della foce del torrente Alma, nel cuore dell'area protetta delle Bandite di Scarlino.\nStoria.\nLa torre venne fatta ricostruire nel corso del Cinquecento al posto di una preesistente fortificazione medievale, ed era un punto di riferimento fondamentale nell'ambito del sistema difensivo del principato di Piombino, svolgendo prevalentemente funzioni di avvistamento.\nL'edificio ha subito alcuni interventi di ristrutturazione nel corso del Settecento ed \u00e8 stato dismesso dalle sue funzioni originarie nella prima met\u00e0 del secolo successivo.\nIn seguito, la fortificazione \u00e8 stata trasformata in abitazione privata, venendo incorporata nella vicina tenuta; durante il secolo scorso ha subito ulteriori interventi di restauro che hanno completamente modificato il suo aspetto iniziale.\nDescrizione.\nLa torre Civette, immersa nella macchia mediterranea, si articola su pi\u00f9 livelli, presentando una sezione quadrangolare e pareti completamente intonacate, a seguito degli ultimi interventi di restauro.\nLa parte alta della torre \u00e8 stata completamente modificata con la costruzione di un tetto a 4 spioventi poco pronunciati al posto dell'originaria terrazza sommitale."}
{"id": "1184844", "revid": "339392", "url": "https://it.wikipedia.org/wiki?curid=1184844", "title": "Nazionale svedese di hockey su ghiaccio", "text": ""}
{"id": "1184845", "revid": "1573940", "url": "https://it.wikipedia.org/wiki?curid=1184845", "title": "Euheptaulacus", "text": "Il genere Euheptaulacus , appartiene alla Sottofamiglia Aphodiinae della Famiglia degli Scarabaeidae dell'Ordine dei Coleotteri.\nPer maggiori particolari sulle caratteristiche fisiche, l'anatomia, il comportamento, l'habitat e la fenologia si rimanda alla voce Aphodiinae.\nDescrizione.\nI coleotteri appartenenti al genere Euheptaulacus condividono i seguenti caratteri diagnostici: \nDistribuzione.\n\u00c8 un genere diffuso nella regione paleartica.\nTassonomia.\nAttualmente il genere comprende 6 specie di cui 4 reperite in territorio italiano:"}
{"id": "1184847", "revid": "180559", "url": "https://it.wikipedia.org/wiki?curid=1184847", "title": "Serie A 1971-1972 (pallacanestro femminile)", "text": "Il campionato di Serie A di pallacanestro femminile 1971-1972 \u00e8 stato il quarantunesimo organizzato in Italia.\nLe squadre passano da dieci a dodici. Si affrontano in partite di andata e ritorno; la prima classificata vince lo scudetto e le ultime due retrocedono in Serie B. Il Geas Sesto San Giovanni vince il terzo scudetto consecutivo precedendo Standa Milano e Thermomatic Vicenza."}
{"id": "1184848", "revid": "486946", "url": "https://it.wikipedia.org/wiki?curid=1184848", "title": "Thermomatic Vicenza", "text": ""}
{"id": "1184849", "revid": "121837", "url": "https://it.wikipedia.org/wiki?curid=1184849", "title": "Variabili S Doradus", "text": ""}
{"id": "1184852", "revid": "116977715", "url": "https://it.wikipedia.org/wiki?curid=1184852", "title": "Festival heavy metal per stato", "text": "Lista di festival heavy metal (festival particolarmente dedicati o solo dedicati all'heavy metal) divisi per stato:"}
{"id": "1184853", "revid": "2014887", "url": "https://it.wikipedia.org/wiki?curid=1184853", "title": "...preparati a volare", "text": "...preparati a volare \u00e8 il disco di debutto della cantante pop italiana Mariangela, pubblicato il 2 marzo 2007 dall'etichetta discografica Universo.\nIl disco.\nPubblicato nella prima decade di marzo 2007, il disco contiene alcuni precedenti successi della cantante esordiente, \"M'ama o m'amer\u00e0\" e \"Odiami senza rancore\", scritti dagli autori Emiliano Palmieri, Tiziano Bernadini e Mario Parruccini erano stati gi\u00e0 pubblicati in precedenza in qualit\u00e0 di singoli e che avevano avuto una forte notoriet\u00e0 grazie al programma \"Striscia la notizia\" nel quale erano sfruttati per gli stacchetti delle Veline.\nIl cd era venduto in tutti i negozi di cd e fu allegato alla rivista \"Hit mania style\" anche in edicola, motivo per cui non super\u00f2 il 91\u00ba posto nella classifica dei dischi pi\u00f9 venduti.\nAl disco ha partecipato anche il cantante Marco Armani, duettando con Mariangela nella canzone \"Nei giorni sempre uguali\" da lui scritta insieme a Fabio Torregrossa.\nIl disco \u00e8 stato prodotto da Giancarlo Meo.\nSingoli estratti.\nIl primo effettivo singolo di quest'album \u00e8 \"Ninna nanna\", un brano molto simile alla classica ninna nanna che per\u00f2 tratta temi d'amore. Il brano ha permesso a Mariangela di partecipare anche all'edizione 2007 del Festival di Sanremo nella categoria giovani, venendo per\u00f2 eliminata al primo turno. Questo singolo \u00e8 stato pubblicato in contemporanea con l'album."}
{"id": "1184854", "revid": "767487", "url": "https://it.wikipedia.org/wiki?curid=1184854", "title": "Appuntamento da sogno!", "text": "Appuntamento da sogno! (\"Win a Date with Tad Hamilton!\") \u00e8 un film del 2004 diretto da Robert Luketic, con Kate Bosworth, Topher Grace, Josh Duhamel e Ginnifer Goodwin.\nTrama.\nVirginia Occidentale. Rosalee Futch \u00e8 una semplice ragazza che lavora come commessa in un centro commerciale assieme ai suoi due migliori amici Pete e Catylin. Come tutte le ragazze della citt\u00e0, Rosalee impazzisce per Tad Hamilton, uno scapolo hollywoodiano sempre attorniato da belle ragazze.\nUn giorno Rosalee vince un concorso, e come premio le viene data l'opportunit\u00e0 di uscire proprio con Tad Hamilton. Durante l'appuntamento, Tad rimane colpito dalla semplicit\u00e0 della ragazza e cos\u00ec decide di seguirla nel West Virginia. Ci\u00f2 lascia nello sconforto Pete, il ragazzo che \u00e8 da sempre innamorato di Rosalee e che le stava per chiedere di trasferirsi con lui in una citt\u00e0 vicina. Rosalee decide di partire con Tad per Hollywood, dove lui deve girare un film. Pete allora dichiara a Rosalee il suo amore baciandola, ma lei imbarazzata e stordita non gli risponde niente. Soltanto successivamente, in viaggio, capisce che Tad ha la pessima abitudine di recitare in qualsiasi momento e di essere innamorata di Pete, cos\u00ec decide di tornare indietro.\nCritica.\nSu Rotten Tomatoes, \"Appuntamento da sogno!\" ottiene una votazione del 52% da parte dei 145 critici, con una votazione pari a 5.6 su 10. Sul sito si legge: \"classica commedia romantica che risulta meglio di quanto lasci immaginare grazie a un cast eccezionale\". Su Metacritic, ha ricevuto un voto di 52/100 da parte dei critici."}
{"id": "1184861", "revid": "1305772", "url": "https://it.wikipedia.org/wiki?curid=1184861", "title": "Persano (Serre)", "text": "Persano \u00e8 una frazione del comune italiano di Serre, in provincia di Salerno.\nPosizione.\n\u00c8 situata lungo le rive del fiume Sele, al confine con i comuni di Eboli (di fronte alla frazione Fiocche) e Campagna, vicino a quelle del Calore, che segnano il confine con Altavilla Silentina (nella frazione di Borgo Scanno). Da Serre dista circa 12\u00a0km.\nStoria.\nEsisteva un vero e proprio nucleo abitato nel Medioevo, successivamente scomparso, poi un nuovo nucleo sorse nel corso del XVIII secolo, nelle immediate vicinanze del Casino Reale; Persano \u00e8 essenzialmente una ex tenuta di caccia borbonica. L'edificio principale \u00e8 il Real Casino di Caccia di Persano, un edificio realizzato nel 1752 su ordine di Carlo di Borbone, affittuario dei conti De Rossi di Caiazzo e feudatari di Serre. Edificata in un'area posta tra il Sele e il Calore Lucano, ricca di boschi e di selvaggina, nel 1758 divenne di propriet\u00e0 del Sovrano.\nLa realizzazione del Casino venne affidata all'ingegnere militare Giovanni Domenico Piana, originario di Ponna nel Ducato di Milano, che, dopo aver demolito completamente il vecchio edificio, ne costru\u00ec uno ex novo, successivamente rimaneggiato da Luigi Vanvitelli nel 1753.\nSi presenta su due livelli, un portale d'ingresso in pietra affiancato da due garitte, un atrio decorato a stucco in cui risalta uno scalone terminante con una statua in marmo raffigurante un cane da guardia (attribuito a Antonio Canova).\nNella tenuta di Persano, nel 1742, venne realizzato un allevamento equino selezionato di razza napoletana, siciliana, calabrese e pugliese con stalloni di razza andalusa e provenzale per creare una razza pregiata.\nL'edificio e la relativa riserva di caccia sono state trasformate in un'area militare, sede attuale del Reggimento Logistico \"\"Garibaldi\", organicamente inquadrato nella Brigata bersaglieri \"Garibaldi\"\".\nRiserve naturali.\nNelle vicinanze dell'area militare \u00e8 stata istituita l'Oasi di Persano (il cui simbolo \u00e8 la lontra). \u00c8 un'area fluviale del Sele, protetta dal WWF, fra i comuni di Serre e Campagna. \nL'area costiera dei fiumi Sele e Calore rientrano nella Riserva naturale Foce Sele-Tanagro."}
{"id": "1184864", "revid": "916580", "url": "https://it.wikipedia.org/wiki?curid=1184864", "title": "Orutu", "text": "L'orutu \u00e8 un strumento tradizionale luo, appartenente alla famiglia dei cordofoni ad arco.\nCaratteristiche.\n\u00c8 presente presso alcuni gruppi etnici Luo che abitano le regioni tra il sud del Sudan, il nord dell'Uganda, l'est della Repubblica Democratica del Congo, il nord della Tanzania e il Kenya.\nLa musica, presso i popoli Luo, svolge un ruolo fondamentale nella vita quotidiana e si esprime attraverso particolari strumenti come l'orutu, il niatiti e l'oporo.\nIn questo caso, si tratta di una sorta di violino monocorde molto semplice, formato da un corpo cilindrico di legno cavo ricoperto di pelle, in cui viene inserito lateralmente un altro tubo di legno pi\u00f9 piccolo, che funge da manico. L'unica corda \u00e8 fissata all'estremit\u00e0 del manico e passa sopra un ponticello posto sopra il piano armonico in pelle, per poi fissarsi nell'estremit\u00e0 opposta. \nSi suona esattamente come un violino classico, tenendolo appoggiato al corpo all'altezza dell'addome, o anche appoggiato ad una gamba se si suona seduti, strofinando la corda con il sottile archetto, anch'esso in legno, che viene prima inumettata con una speciale gomma di resina.\nPur essendo uno strumento tradizionale, viene suonato anche da gruppi musicali moderni, come ad esempio i Kenge Kenge che suonano il genere benga."}
{"id": "1184865", "revid": "17654", "url": "https://it.wikipedia.org/wiki?curid=1184865", "title": "La casa di Frankenstein", "text": ""}
{"id": "1184866", "revid": "17654", "url": "https://it.wikipedia.org/wiki?curid=1184866", "title": "House of Frankenstein", "text": ""}
{"id": "1184867", "revid": "10125", "url": "https://it.wikipedia.org/wiki?curid=1184867", "title": "Slovenija", "text": ""}
{"id": "1184869", "revid": "108981016", "url": "https://it.wikipedia.org/wiki?curid=1184869", "title": "Vii\u0219oara (Cluj)", "text": "Vii\u015foara (in \"Aranyosegerbegy\", in \"Erlenmarkt\") \u00e8 un comune della Romania di 5.938 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 2 villaggi: Urca e Vii\u0219oara."}
{"id": "1184870", "revid": "599013", "url": "https://it.wikipedia.org/wiki?curid=1184870", "title": "Ninna nanna (Mariangela)", "text": "Ninna nanna \u00e8 una canzone, scritta da G. Magurno, S. Magurno, P. Bianco e G. Meo, primo singolo dell'album di debutto della cantante italiana Mariangela, \"...preparati a volare\".\nIl brano \u00e8 stato presentato dalla cantante al Festival di Sanremo 2007 ed \u00e8 stato contemporaneamente pubblicato come singolo per l'etichetta discografica Universo (distribuito dalla Sony Music). Il brano, come suggerisce il titolo, riprende numerose melodie e sfaccettature nella classica ninna nanna, trattando tuttavia temi amorosi. Pur essendo stata eliminata al Festival della Canzone Italiana al primo turno della categoria giovani, il brano ha riscosso un incredibile successo soprattutto grazie alle rotazioni dei canali musicali sia radiofonici che televisivi, permettendo al singolo di risalire la classifica dei singoli pi\u00f9 venduti in Italia raggiungendo il secondo posto.\nIl video.\nIl video, molto trasmesso dai canali musicali tra cui MTV e All Music, vede protagonista la stessa artista e il cantante spagnolo Miguel \u00c1ngel Mu\u00f1oz. In questo video, i due formano una coppia molto unita, e Mariangela dedica la sua Ninna nanna proprio a \"Miguel Angel Munoz\"."}
{"id": "1184873", "revid": "92723", "url": "https://it.wikipedia.org/wiki?curid=1184873", "title": "Niatiti", "text": "Il niatiti \u00e8 uno strumento musicale tradizionale a corde, tipico delle popolazioni Luo dell'Africa centrale, come l'orutu ed il kayamba.\nIl niatiti \u00e8 un tipo di lira, come la kora dell'Africa occidentale: la cassa di risonanza \u00e8 costituita da un bacino di legno rivestito di pelle, su cui si tendono le otto corde, ben serrate tra loro e suonate a due a due. \nTradizionalmente le corde erano realizzate con i tendini di grossi animali, oggi sempre pi\u00f9 frequentemente si usa la plastica, il filo di nylon o quello di sisal. \n\u00c8 uno strumento che presenta molte difficolt\u00e0 sia nella costruzione che nella performance musicale; secondo la tradizione, l'esecuzione del niatiti era dunque legata ad un evento molto importante ed occasionale."}
{"id": "1184880", "revid": "125953882", "url": "https://it.wikipedia.org/wiki?curid=1184880", "title": "Giovanni II Casimiro di Polonia", "text": "Gli intrighi orditi alle sue spalle da importanti personaggi politici e persino da sua moglie per favorire l'ascesa del duca di Enghien al trono polacco, avviarono una serie di rivolte, inclusa la ribellione guidata da Jerzy Sebastian Lubomirski. Giovanni Casimiro venne costretto ad abdicare il 16 settembre 1668 a Varsavia. L'anno successivo si ritir\u00f2 in Francia dove venne ospitato da Luigi XIV alla sua corte.\nBiografia.\nI primi anni e l'ascesa al potere.\nSecondo figlio di Sigismondo III Vasa e dell'arciduchessa Costanza d'Asburgo, Giovanni Casimiro nacque a Cracovia nel 1609. Suo padre era nipote di re Gustavo I di Svezia, motivo per cui sia lui che suo fratello reclamarono il trono svedese per s\u00e9 in unione con quello polacco, innescando la guerra polacco-svedese. Sua madre, Costanza d'Austria, era figlia dell'arciduca Carlo II d'Austria e di Maria Anna di Baviera.\nGiovanni Casimiro rimase per la maggior parte della sua vita perlopi\u00f9 in ombra del fratello, Ladislao IV di Polonia, pur vantando alcuni amici tra la nobilt\u00e0 polacca. Schivo e riservato, divise il tempo della propria giovinezza tra feste sfrenate e contemplazione religiosa, negandosi alla politica ben sapendo di non disporre di un potere forte n\u00e9 di una qualche influenza alla corte polacca.\nTra il 1632 ed il 1635, Ladislao IV cerc\u00f2 di sfruttare la figura di suo fratello minore per mantenere una certa influenza in Europa, negoziando per lui dapprima un matrimonio con Cristina di Svezia e poi con una principessa italiana, tentativi rimasti ad ogni modo tutti senza successo. Nel 1637, Giovanni Casimiro venne inviato in missione diplomatica a Vienna, incarico che per\u00f2 egli abbandon\u00f2 per unirsi all'esercito del Sacro Romano Impero e combattere contro la Francia. Dopo che il reggimento dove militava venne per\u00f2 sconfitto in battaglia, torn\u00f2 a Vienna dove si diede alla vita di corte per un anno prima di essere infine richiamato in patria.\nNel 1636 fece ritorno in Polonia dove si innamor\u00f2 della baronessa Guldentern, ma questa unione venne osteggiata dal fratello re dal momento che non era un matrimonio d'alto lignaggio. Per ricompensarlo della delusione d'amore subita, Ladislao tent\u00f2 di far riconoscere a Giovanni Casimiro il titolo di duca sovrano di Curlandia, ma ottenne solo il veto del parlamento polacco su questo progetto. Offeso da questo trattamento sia da parte del fratello che da parte dei nobili polacchi, Giovanni Casimiro nel 1638 lasci\u00f2 la Polonia alla volta della Spagna dove gli era stato processo l'incarico di vicer\u00e9 del Portogallo, ma venne arrestato in Francia durante il suo viaggio di andata per ordine del cardinale Richelieu che lo accus\u00f2 di spionaggio e rimase prigioniero dei francesi per due anni. Liberato nel febbraio del 1640 su pressione della legazione polacca in Francia guidata dal voivoda di Smolensk, Krzysztof Korwin Gosiewski, in segno di voto abbandon\u00f2 tutte le sue ambizioni politiche e decise di entrare nella Compagnia di Ges\u00f9 anche contro il parere del fratello maggiore, portandosi a Loreto per il periodo di noviziato, ma rinunci\u00f2 a prendere gli ordini religiosi nel giro di un anno. Pur in mancanza dell'ordinazione sacerdotale, papa Innocenzo X lo nomin\u00f2 cardinale in riconoscimento del suo rango il 28 maggio 1646, ma gi\u00e0 nell'ottobre del 1647 Giovanni Casimiro decise di tornare in patria abbandonando la curia romana con la quale era entrato in contrasto per le sue pretese di utilizzare nelle sue insegne araldiche le corone regali e perch\u00e9 si era dichiarato pubblico sostenitore del cardinale Giulio Mazzarino e della sua politica. Sempre nel 1647 mor\u00ec l'unico figlio maschio del fratello Ladislao e di conseguenza Giovanni Casimiro divenne il primo in linea di successione al trono polacco dopo il sovrano, motivo che lo spinse ufficialmente a rinunciare alla porpora cardinalizia.\nAlla morte del fratello re Ladislao IV Vasa, Giovanni Casimiro venne infatti prescelto quale suo successore al trono di Polonia il 20 novembre 1648 dopo sei mesi di deliberazioni, ottenendo 4352 voti da parte dei membri della nobilt\u00e0 al parlamento polacco. Il 17 gennaio 1649, nella cattedrale del Wawel, venne incoronato re di Polonia dall'arcivescovo di Gniezno e primate di Polonia, Maciej \u0141ubie\u0144ski. A maggio ottenne una dispensa per sposare la vedova di suo fratello, la principessa Maria Luisa di Gonzaga-Nevers.\nIl regno e le guerre con Svezia e Russia.\nNonostante il suo desideri di negoziare con i cosacchi ucraini, dovette continuare la lotta sotto le pressioni della nobilt\u00e0 polacca che voleva ingrandire i propri possedimenti, cercando senza successo la rivolta di Chmel'nyc'kyj. Vinse la battaglia di Beresteczko contro le forze cosacche e tartare (nel giugno 1651) ma i combattimenti ripresero allorch\u00e9 i cosacchi si allearono alla Russia. Nel 1658 cacci\u00f2 gli antitrinitari, sospettati di slealt\u00e0 durante le guerre contro la Svezia.\nNel contempo la Svezia invase la Polonia. Infatti, quando la regina di Svezia Cristina I abdic\u00f2 il 16 giugno 1654, Giovanni II avanz\u00f2 dei diritti sul trono svedese in quanto pronipote di Gustavo I Vasa. Questo condusse ad un conflitto di successione con l'altro pretendente, Carlo Gustavo (1622-1660), cugino della ex regina, ed alla Seconda guerra del nord (1655-1660), che entr\u00f2 nella storia della Polonia con il nome di \"Diluvio\".\nLa guerra fu praticamente perduta da Giovanni II gi\u00e0 dal suo inizio con la battaglia di Varsavia avvenuta nel 1656, contro Carlo X di Svezia ed il suo alleato Federico Guglielmo I di Brandeburgo. Il 19 settembre 1657 Giovanni II sottoscrisse il trattato di Welawa con il quale rinunciava alla sovranit\u00e0 sul ducato di Prussia, assorbito dal Brandeburgo. Con il trattato di Oliva (3 maggio 1660) si chiuse la guerra: Giovanni II rinunci\u00f2 ai suoi diritti sulla corona di Svezia e riconobbe la cessione della Livonia, inclusa la citt\u00e0 di Riga, e l'Estonia alla Svezia.\nSuccessivamente le sue armate, comandate da Sobieski, sconfissero i Tartari nel 1661. Allo stesso tempo, in Polonia scoppiarono delle rivolte di piazza sobillate della regina Luisa Maria Gonzaga che intendeva sostenere l'elezione del Luigi II di Borbone-Cond\u00e9, duca di Enghien al trono polacco e ci\u00f2 era sostenuto anche economicamente dal re di Francia, Luigi XIV, che avrebbe ovviamente preferito un candidato francese al trono locale. Si costitu\u00ec un esercito rivoluzionario guidato dal nobile polacco Jerzy Sebastian Lubomirski che nel 1664 si sollev\u00f2 in rivolta e il suo comandante, dopo ripetuti richiami, venne accusato dal re di alto tradimento davanti al parlamento. Quando Lubomirski venne condannato all'esilio, inizi\u00f2 delle pubbliche azioni di ribellione coi suoi uomini e si scontr\u00f2 direttamente con le armate del sovrano, protraendo lo scontro per diversi anni.\nNella guerra contro la Russia Giovanni II ebbe ancor minore fortuna dei precedenti confitti: costretto alla pace di Andrusowo nel 1667, dovette rinunciare ad una vasta parte della Russia occidentale, comprendente la citt\u00e0 di Smolensk e della Ucraina, con Kiev fino al Dnjepr. La delusione negli anni del suo governo fu tale che spesso le lettere del suo monogramma \"Ioannes Casimirus Rex\" venivano riportate come \"Initium Calamitatis Regni\", traducibili con \"L'inizio delle disgrazie del Regno\".\nAbdicazione e morte.\nEssendogli morta la moglie Maria Luisa nel 1667, e scoraggiato a causa delle guerre e delle rivolte della Dieta, condotte dal principe Jerzy Sebastian Lubomirski, abdic\u00f2 il 16 settembre 1668, ritirandosi successivamente in Francia, ove divenne abate titolare dell'Abbazia di Saint-Germain-des-Pr\u00e9s e dell'Abbazia di Saint-Martin de Nevers. Il 29 settembre 1669 venne eletto quale nuovo sovrano della Confederazione il principe Michele Korybut.\nNell'autunno del 1672, Giovanni Casimiro intendeva fare ritorno in Polonia ma si ammal\u00f2 prima di partire e questo gli imped\u00ec di proseguire. Venuto a conoscenza dell'assedio degli ottomani alla citt\u00e0 di Kamieniec Podolski, questa notizia esacerb\u00f2 ulteriormente le sue condizioni di salute. Chiese l'aiuto di papa Clemente X per difendere la Polonia dagli ottomani, ma senza successo. Mor\u00ec il 16 dicembre 1672 a causa di un colpo apoplettico e venne sepolto presso la cattedrale di Wawel a Cracovia. Il suo cuore venne sepolto invece in un'urna presso l'abbazia parigina di Saint-Germain-des-Pr\u00e9s.\nIl giuramento di Lw\u00f3w.\nIl 1\u00b0 aprile 1656, nel corso di un'elaborata e grandiosa cerimonia solenne che si tenne alla cattedrale di Lw\u00f3w, alla presenza del nunzio apostolico monsignor Pietro Vidoni, Giovanni II Casimiro affid\u00f2 la Confederazione Polacco-Lituana alla protezione della Beata Vergine Maria col titolo di \"Regina della Corona polacca e degli altri paesi da essa dipendenti\". Egli giur\u00f2 inoltre di proteggere il suo popolo da ogni imposizione e ingiusto legame. Questo atto \u00e8 storicamente noto come giuramento di Lw\u00f3w.\nQuando il paese venne occupato quasi interamente dalle armate svedesi e russe, questo voto avrebbe dovuto incitare l'intera nazione, inclusi i contadini, alla rivolta contro gli invasori per la difesa della patria, in particolare perch\u00e9 non solo i russi non erano cattolici, ma ancor pi\u00f9 gli svedesi erano protestanti. A suffragare tutto ci\u00f2, Giovanni II Casimiro promise di affrancare i contadini dalla servit\u00f9 della gleba e di ottenere condizioni di vita migliori per loro e come lui giur\u00f2 anche il vescovo di Cracovia e vice cancelliere della Corona, monsignor Andrzej Trzebicki, a nome dei nobili polacchi della Confederazione.\nAd ogni modo, quando le forze della Confederazione riuscirono infine a scacciare gli svedesi nel 1657 ed i russi nel 1661, le promesse fatte da Giovanni Casimiro a Lw\u00f3w, in particolare quelle relative alle condizioni di vita dei contadini, vennero disattese, in gran parte per l'opposizione del \"sejm\" che era composto da aristocratici che non intendevano privarsi della servit\u00f9 della gleba imposta ai loro contadini, temendo che tale provvedimento avrebbe potuto finire per danneggiare i loro interessi economici.\nPatrono delle arti.\nLa vasta collezione di dipinti, ritratti, porcellani e altri oggetti preziosi appartenenti alla casata dei Vasa venne in gran parte saccheggiata da svedesi e tedeschi del Brandeburgo durante il sacco di Varsavia della met\u00e0 del Seicento, durante il \"Diluvio\". Gran parte della collezione venne svenduta a ricchi nobili in tutta Europa.\nGiovanni II Casimiro fu un appassionato collezionista di dipinti olandesi e fu patrono del pittore Daniel Schultz. Gran parte dei dipinti del re venne acquisita negli anni '60 del Seicento tramite Hendrick van Uylenburgh, un agente di Amsterdam, e poi di suo figlio Gerrit van Uylenburgh. Tra i dipinti olandesi spiccavano diverse opere di Rembrandt, Rubens, Jordaens, Reni, Guercino, Jan Brueghel il Giovane e Bassano.\nQuando Giovanni Casimiro abdic\u00f2 al trono polacco-lituano, port\u00f2 con s\u00e9 molti dei dipinti di sua propriet\u00e0 in Francia. Il resto rimase al castello reale di Varsavia e venne saccheggiato durante la grande guerra del nord o pass\u00f2 nel 1720 nelle mani di Augusto II il Forte, elettore di Sassonia, come ad esempio due dipinti di Rembrandt\u00a0\u2013 \"Ritratto di un rabbino\" (1657) e \"Ritratto di un uomo con cappello di perle\" (1667), attualmente esposti alla Gem\u00e4ldegalerie Alte Meister di Dresda, in Germania.\nAltro importante merito di Giovanni II Casimiro \u00e8 l'aver fondato, nel 1661, l'Universit\u00e0 di Leopoli, la pi\u00f9 antica universit\u00e0 dell'Ucraina\nDiscendenza.\nDa Maria Luisa di Gonzaga-Nevers ebbe due figli: Maria Anna Teresa (1650-1651) e Giovanni Sigismondo (1652), entrambi morti giovani e dati alla luce da Maria Luisa, quando ella aveva gi\u00e0 pi\u00f9 di quarant'anni.\nCon Giovanni II Casimiro si estinse quindi la dinastia Vasa, ma anche la discendenza della regina Bona Sforza e la genealogia di Santa Brigida di Svezia."}
{"id": "1184881", "revid": "287204", "url": "https://it.wikipedia.org/wiki?curid=1184881", "title": "Kaika", "text": "Nessuna data certa pu\u00f2 essere assegnata a lui o al suo regno ed come una leggenda.\nNel \"Kojiki\" e nel \"Nihonshoki\" compare solo il suo nome e la sua genealogia. I giapponesi accettano tradizionalmente la sua esistenza storica, e una tomba \u00e8 attribuita a esso, ma nessuno studio contemporaneo supporta la teoria che sia esistito realmente."}
{"id": "1184882", "revid": "599013", "url": "https://it.wikipedia.org/wiki?curid=1184882", "title": "Ildefons Lima", "text": "Detiene il record di presenze (133) e di reti (11) con la nazionale andorrana, nonch\u00e9 la striscia di presenze internazionali pi\u00f9 lunga nella storia delle nazionali di calcio: dal 22 giugno 1997 al 9 ottobre 2021, ovvero 24 anni e 109 giorni.\nBiografia.\nHa un fratello maggiore, Toni, con cui ha avuto modo di giocare insieme in nazionale per 12 anni.\nCaratteristiche tecniche.\nNoto per carisma e doti da \"leader\", Lima \u00e8 un difensore centrale, forte fisicamente ed efficace nel gioco aereo. \u00c9 inoltre un ottimo rigorista. A Trieste venne schierato - per un breve periodo - come centravanti.\nCarriera.\nClub.\nMuove i suoi primi passi nelle giovanili del Damm, prima di trasferirsi al nella terza divisione spagnola. Nel 2001 passa all' - societ\u00e0 greca - insieme al fratello Toni.\nNel 2005 - dopo aver trascorso tre stagioni in Spagna nelle serie minori - viene tesserato dalla . Esordisce in Serie B il 26 ottobre 2005 contro il . Viene sostituito al 78' da Massimiliano Esposito. Su richiesta del presidente Tonellotto, viene inizialmente schierato come centravanti, salvo poi tornare ad essere utilizzato come difensore.\nIl 17 luglio 2009 viene ingaggiato dal Bellinzona, in Svizzera. Il 25 ottobre 2011 torna alla Triestina a parametro zero, in Lega Pro Prima Divisione. Rimasto svincolato in seguito al fallimento degli \"alabardati\", il 29 agosto 2012 torna in patria, accasandosi al .\nNazionale.\nEsordisce in nazionale - insieme al fratello Toni - il 22 giugno 1997 contro l' in amichevole. Il 16 agosto 2017 diventa - con 107 apparizioni - il giocatore con pi\u00f9 presenze in nazionale, superando il precedente primato di Oscar Sonejee.\nIl 17 novembre 2019 ottiene la striscia di presenze internazionali pi\u00f9 lunga nella storia delle nazionali di calcio: dal 22 giugno 1997 al 17 novembre 2019, ovvero 22 anni e 148 giorni.\nNel 2020 viene escluso dalla nazionale per aver criticato i protocolli COVID-19 adottati dalla federazione. Il 19 maggio 2021 torna in nazionale, venendo convocato dal CT Koldo in vista degli impegni contro Irlanda e . Il 3 giugno subentra contro l' al 76' al posto di \u00c0lex Mart\u00ednez, diventando il secondo giocatore, dopo Jari Litmanen, ad aver giocato in nazionale in quattro decadi diverse.\nStatistiche.\nPresenze e reti nei club.\n\"Statistiche aggiornate al 3 ottobre 2021.\""}
{"id": "1184883", "revid": "36426", "url": "https://it.wikipedia.org/wiki?curid=1184883", "title": "Torre degli Appiani (Punta Ala)", "text": "La Torre degli Appiani, nota anche come Torre dello Sparviero o Torre di Troia Vecchia, si trova sull'Isolotto dello Sparviero (Mar Tirreno) di fronte alla localit\u00e0 balneare di Punta Ala, nel territorio comunale di Castiglione della Pescaia.\nStoria.\nLa torre fu edificata in epoca medievale, divenendo in seguito una delle fortificazioni fondamentali per il sistema difensivo del Principato di Piombino. Nel 1561 gli Appiani decisero la sua ricostruzione perch\u00e9 la struttura difensiva versava in precarie condizioni.\nIl luogo fu tuttavia scenario di alcune violente scorribande piratesche che causarono gravi danni all'edificio e perdite umane che scoraggiarono i militari a prestarvi servizio. La torre dell'Isolotto dello Sparviero and\u00f2 cos\u00ec incontro ad un lento ed inesorabile declino che ha ridotto l'originaria struttura in ruderi.\nDescrizione.\nLa Torre degli Appiani, ben visibile anche dalla terraferma, si presenta a sezione circolare poggiante su un possente basamento a scarpa; le pareti sono rivestite in pietra e si caratterizzano per un notevole spessore, che in alcuni punti \u00e8 addirittura superiore ai 2 metri.\nLa parte alta \u00e8 quella che presenta maggiormente i segni del lungo periodo di abbandono, essendo caratterizzata da un coronamento, parzialmente distrutto, di mensole e archetti ciechi dove, probabilmente, trovava appoggio la merlatura che delimitava la terrazza sommitale."}
{"id": "1184884", "revid": "339392", "url": "https://it.wikipedia.org/wiki?curid=1184884", "title": "Campionato italiano maschile di pallacanestro 1988", "text": ""}
{"id": "1184886", "revid": "339392", "url": "https://it.wikipedia.org/wiki?curid=1184886", "title": "Campionato italiano maschile di pallacanestro 1989", "text": ""}
{"id": "1184888", "revid": "339392", "url": "https://it.wikipedia.org/wiki?curid=1184888", "title": "Campionato italiano maschile di pallacanestro 1990", "text": ""}
{"id": "1184891", "revid": "339392", "url": "https://it.wikipedia.org/wiki?curid=1184891", "title": "Campionato italiano maschile di pallacanestro 1991", "text": ""}
{"id": "1184893", "revid": "339392", "url": "https://it.wikipedia.org/wiki?curid=1184893", "title": "Campionato italiano maschile di pallacanestro 1992", "text": ""}
{"id": "1184895", "revid": "339392", "url": "https://it.wikipedia.org/wiki?curid=1184895", "title": "Campionato italiano maschile di pallacanestro 1993", "text": ""}
{"id": "1184896", "revid": "339392", "url": "https://it.wikipedia.org/wiki?curid=1184896", "title": "Campionato italiano maschile di pallacanestro 1994", "text": ""}
{"id": "1184899", "revid": "339392", "url": "https://it.wikipedia.org/wiki?curid=1184899", "title": "Campionato italiano maschile di pallacanestro 1995", "text": ""}
{"id": "1184901", "revid": "339392", "url": "https://it.wikipedia.org/wiki?curid=1184901", "title": "Campionato italiano maschile di pallacanestro 1996", "text": ""}
{"id": "1184903", "revid": "339392", "url": "https://it.wikipedia.org/wiki?curid=1184903", "title": "Campionato italiano maschile di pallacanestro 1997", "text": ""}
{"id": "1184911", "revid": "1711941", "url": "https://it.wikipedia.org/wiki?curid=1184911", "title": "Kayamba", "text": "Il kayamba \u00e8 uno strumento musicale tradizionale del popolo Luo dell'Africa centro-orientale appartenente alla categoria degli idiofoni. \n\u00c8 formato da due tavolette sottili, generalmente in legno, tenute insieme da un particolare intreccio di fili d'erba e di sisal, che serrano uno strato interno fatto di piccoli ciottoli, fagioli o altri semi. Quando lo strumento viene agitato o ruotato dal musicista, produce un suono ritmico delicato, simile per certi aspetti a quello prodotto dal bastone della pioggia. Alcuni kayamba hanno delle maniglie laterali per facilitare il battimento ritmico.\n\u00c8 uno strumento d'accompagnamento delle danze e dei canti cerimoniali, come lo shekere e le krakeb della musica gnawa."}
{"id": "1184921", "revid": "287204", "url": "https://it.wikipedia.org/wiki?curid=1184921", "title": "Anaspida", "text": "Gli anaspidi (Anaspida) sono un gruppo di vertebrati primitivi estinti, vissuti nel Siluriano (da 430 a 410 milioni di anni fa). Non vanno confusi con gli anapsidi (Anapsida), un gruppo di rettili.\n\"Pesci corazzati\" senza scudo.\nQuesti piccoli abitatori delle acque (non superavano i venti centimetri) differivano dagli altri vertebrati sprovvisti di mascelle per il loro scheletro dermico, che non formava uno scudo cefalico massiccio (\"anaspidi\" significa \"senza scudo\") anche se le loro teste erano protette da grandi placche ossee e scaglie minute. Inoltre, al contrario degli altri ostracodermi, gli anaspidi possedevano un corpo piuttosto snello e compresso lateralmente, con le aperture branchiali poste dietro gli occhi in una fila simile a quella delle lamprede.\nLa coda degli anaspidi \u00e8 fortemente ipocerca, il che significa che la notocorda prosegue nella regione ventrale della coda. In cima alla testa, gli anaspidi possedevano un buco, che gli scienziati interpretano come un'apertura nasoipofisale simile a quella delle lamprede. Tutte queste caratteristiche hanno portato alcuni scienziati a ritenere che gli anaspidi potessero essere gli antenati delle lamprede; la filogenesi corrente, tuttavia, pone gli anaspidi pi\u00f9 vicino all'origine degli gnatostomi. Gli anaspidi vivevano in acque marine costiere, e sono raramente rinvenuti come fossili articolati, data la fragilit\u00e0 del loro scheletro. I fossili pi\u00f9 completi di questi animali sono stati rinvenuti in Norvegia e in Scozia.\nMorfologia.\nTutti gli anaspidi vissero esclusivamente nel Siluriano. Sono caratterizzati dal possedere una spina triradiata appena dietro la serie di aperture branchiali. Alcune forme di incerta affinit\u00e0, come \"Euphanerops longaevus\" e \"Jamoytius kerwoodi\", sono state ascritte a questo gruppo. Entrambi questi animali mostrano una lunga serie di aperture branchiali (pi\u00f9 di venti), e una struttura circolare intorno alla bocca, che potrebbe essere un anello di cartilagine (da qui l'affinit\u00e0 con le lamprede).\nAlcuni anaspidi (come \"Lasanius\", dalla forma particolarmente allungata) sono quasi sprovvisti di corazza; altri, come \"Pharyngolepis\", possedevano un esoscheletro composto da scaglie sprovviste di dentina. L'endoscheletro era probabilmente cartilagineo e non si \u00e8 conservato allo stato fossile, anche se alcune forme primitive (i gi\u00e0 citati \"Jamoytius\" ed \"Endeiolepis\", ad esempio) mostrano impronte di uno scheletro branchiale, forse simile a quello delle attuali lamprede. Oltre a queste forme, gli anaspidi sono rappresentati da animali relativamente primitivi come \"Pharyngolepis\" e \"Pterygolepis\". Altre forme pi\u00f9 specializzate sono \"Rhyncholepis\" e \"Birkenia\", nei quali la pinna anale \u00e8 ridotta o scomparsa, e le scaglie del dorso sono notevolmente ingrandite."}
{"id": "1184922", "revid": "694481", "url": "https://it.wikipedia.org/wiki?curid=1184922", "title": "Quaderni di conversazione", "text": "I cosiddetti quaderni di conversazione (\"Konversationshefte\") sono delle raccolte di pensieri, appunti e domande degli interlocutori a cui Ludwig van Beethoven a partire dal 1818, quando ormai era quasi completamente sordo, ha affidato tutti i suoi rapporti col mondo esterno. Secondo alcune fonti se ne contavano oltre 400, ma ne sono sopravvissuti solo 137. Secondo taluni studiosi i quaderni mancanti sarebbero stati distrutti dal primo biografo di Beethoven, Anton Schindler, secondo altri invece Schindler semplicemente non sarebbe mai entrato in possesso dei quaderni mancanti. La maggior parte dei quaderni originali \u00e8 conservata presso il dipartimento di musica della Biblioteca di Stato di Berlino e due si trovano nella Beethoven-Haus a Bonn."}
{"id": "1184924", "revid": "729019", "url": "https://it.wikipedia.org/wiki?curid=1184924", "title": "Al-Quww\u0101t al-Ba\u1e25riyya al-L\u012bbiyya", "text": "Le Al-Quww\u0101t al-Ba\u1e25riyya al-L\u012bbiyya (), ossia \"Forze marittime libiche\", sono la Marina militare della Libia.\nLa marina libica fu istituita nel novembre 1962, con gli ufficiali formati dai britannici al Dartmouth Naval College della Royal Navy, e le prime navi da guerra furono due dragamine ex-britannici. La Marina militare libica \u00e8 sempre stata la minore delle forze armate libiche ed ha sempre dovuto dipendere da fonti straniere per equipaggiamento, ricambi ed addestramento. Il suo compito principale \u00e8 quello di difendere le coste del paese avvalendosi di fregate missilistiche, corvette e pattugliatori. Le dogane e la polizia portuale, precedentemente separate, furono annesse alla marina nel 1970.\nStoria.\nla prima unit\u00e0 non costiera fu la corvetta \"Tobruk\" consegnata nel 1966. Successivamente furono acquistate 3 vedette danesi della classe Soloven, per i libici classe Susa, poi dotate nel 1983 di missili SS-12 in Italia.\nLa prima unit\u00e0 di squadra fu la fregata \"Dat Assawari\", ordinata prima della rivoluzione, costruita nei cantieri inglesi Vosper Thornycroft.\nPer quanto il numero del personale non fu mai elevato rispetto alle altre armi, la marina libica a met\u00e0 degli anni ottanta era nel pieno del suo potenziale, comprendente un battaglione di Fanteria di marina. Vennero acquistati molti mezzi da vari fornitori, tra cui Italia, Francia, Unione Sovietica.\nTra le navi acquisite negli anni dal 1970 al 1986 si hanno:\nNavi di altro tipo:\nLa formazione del personale era garantita dall'Accademia navale di Janzur e dalla scuola specialisti di Tobruk, con assistenza di istruttori militari greci ed italiani che hanno rimpiazzato quelli russi.\nOperativit\u00e0.\nA tutto il 2006 lo stato di conservazione dei mezzi navali \u00e8 alquanto precario, e gi\u00e0 nel 1993 buona parte delle navi acquistate in occidente era non operativo a causa del prolungato embargo dovuto alla strage di Lockerbie. Di conseguenza il personale era stato ridotto dagli 8.000 circa della met\u00e0 degli anni ottanta ai 4.000 del 2006.\nSono ancora operative:\nVarie unit\u00e0 ausiliarie\nLa componente aeronavale della marina libica, forte di 500 uomini, \u00e8 garantita in collaborazione con l'aeronautica militare, e si compone di due squadriglie di elicotteri, una basata a El Ghardabia e dotata di elicotteri antisom Mil Mi-14 Haze, e l'altra con compiti di ricerca e soccorso, basata su elicotteri Aerospatiale Super Frelon ed Alouette basati a Tripoli e Misurata.\nEvoluzione.\nNel marzo 2009 la Libia ha siglato con la Russia per la fornitura di tre corvette missilistiche medie Molniya, chiamate anche Tarantul-3..\nGuerra civile.\nPraticamente tutta la forza navale libica \u00e8 stata azzerata durante la guerra civile libica, in buona parte affondata all'ancora, ma alcune unit\u00e0 hanno provato a forzare il blocco navale delle unit\u00e0 NATO, venendo distrutte nel tentativo. Il 28 marzo una piccola squadra di navi libiche, guidata dal pattugliatore \"Vittoria\" affiancato da 2 battelli minori \u00e8 stata affrontata vicino a Misurata da forze statunitensi; un pattugliatore P-3 Orion, ha colpito il \"Vittoria\" con missili AGM-65F Maverick danneggiandolo gravemente; l'azione \u00e8 stata proseguita da un aereo A-10 Thunderbolt II che ha colpito i due battelli col cannone distruggendone uno e danneggiando gravemente l'altro; nell'area era presente il cacciatorpediniere lanciamissili \"Barry\".. Il 12 maggio alcuni barchini posamine veloci di Mu\u02bfammar Gheddafi e una batteria costiera di lanciarazzi hanno attaccato alcune navi NATO che hanno bloccato l'accesso al porto di Misurata da parte dei gommoni governativi. Il cacciatorpediniere britannico HMS \"Liverpool\" (classe Type 42) ha aperto il fuoco con il cannone costringendo i barchini a ritirarsi e ha ridotto al silenzio i lanciarazzi.\nA fine maggio 8 navi di Gheddafi sono state distrutte dalla NATO nel corso di un raid aereo notturno nel porto di Tripoli.\nAnche le strutture di istruzione sono state rese inoperative dalla guerra civile; l'accademia navale di Janzur a tutto il 2011 \u00e8 stata utilizzata per ospitare profughi in fuga verso l'Europa.\nLa flotta dopo la guerra civile.\nFregate.\n1 \u00d7 fregata classe Koni \nDragamine.\n1\u00d7 classe Natya\nNavi da sbarco.\n2x Polnocny-C\nInfrastrutture navali.\nServizi di manutenzione e riparazioni.\nServizi con tecnici stranieri sono presenti a Tripoli per la manutenzione e riparazione di navi fino a 6000 tonnellate di portata lorda; un bacino galleggiante di 3.200 tonnellate; bacini galleggianti a Bengasi e Tobruch."}
{"id": "1184926", "revid": "1543377", "url": "https://it.wikipedia.org/wiki?curid=1184926", "title": "Accademia scientifico-letteraria di Milano", "text": "L'accademia scientifico-letteraria di Milano fu fondata da Gabrio Casati, \"podest\u00e0\" di Milano durante le Cinque giornate, e dal 1859 ministro della pubblica istruzione del Regno di Sardegna che si stava trasformando in Regno d'Italia.\nContemporaneamente sorgeva anche il R. Istituto tecnico superiore, da cui sarebbe poi sorto il Politecnico.\nLa regia Accademia fu autorizzata a rilasciare lauree in lettere e, anche se non mancarono le rivalit\u00e0 con l'Universit\u00e0 di Pavia, tradizionalmente fu l'unica istituzione lombarda autorizzata a rilasciare titoli accademici. Nel 1924 con la riforma Gentile, l'Accademia conflu\u00ec nella Regia Universit\u00e0 degli Studi di Milano di nuova costituzione.\nLa sede fu dapprima il collegio Elvetico fondato da San Carlo Borromeo, che sotto Napoleone aveva ospitato il Senato della Repubblica Cisalpina e poi del Regno d'Italia; poi in quella del R. Collegio delle fanciulle in via della Passione.\nUn ruolo importante fu assunto da Graziadio Isaia Ascoli, glottologo, docente di storia comparata delle lingue classiche e neolatine, e Ettore Ciccotti, storico dell'et\u00e0 antica ed esperto dei problemi del Mezzogiorno. Tra i docenti dell'Accademia figurarono illustri studiosi quali lo stesso Ascoli, Pio Rajna, Francesco Novati, Emilio e Attilio De Marchi, Giuseppe Ferrari, Piero Martinetti."}
{"id": "1184931", "revid": "121837", "url": "https://it.wikipedia.org/wiki?curid=1184931", "title": "Ipergiganti", "text": ""}
{"id": "1184933", "revid": "287204", "url": "https://it.wikipedia.org/wiki?curid=1184933", "title": "LBV 1806-20", "text": "LBV 1806-20 \u00e8 una stella ipergigante e variabile S Doradus, forse stella binaria, situata a 38.000 anni luce dal nostro Sistema solare, nella costellazione del Sagittario, a ridosso del centro della Via Lattea. Il sistema possiede complessivamente una massa 130 volte quella solare ed una luminosit\u00e0 variabile di 2 milioni di volte quella solare, il che la rende paragonabile ad Eta Carinae o alla Stella Pistola, alcune delle stelle pi\u00f9 luminose conosciute; come le stelle appena citate, LBV 1806-20 \u00e8 una variabile del tipo S Doradus. Era la stella considerata dalla magnitudine assoluta pi\u00f9 piccola nel 2004, -14,2, ma successivi studi, oltre che ridimensionare la distanza, hanno posto in serio dubbio il fatto che la stella sia in realt\u00e0 una binaria.\nNonostante la sua eccezionale luminosit\u00e0 \u00e8 quasi totalmente invisibile dal Sistema solare, poich\u00e9 meno di un miliardesimo della sua luminosit\u00e0 \u00e8 in grado di raggiungere la Terra, mentre il resto della radiazione luminosa viene bloccato del gas e dalla polvere interstellare; per questo motivo la sua magnitudine apparente \u00e8 di appena 35 nel visibile, ma raggiunge l'ottava magnitudine se osservato nell'infrarosso alla lunghezza d'onda di 2 micron.\nIpotesi sulla formazione.\nLe attuali teorie sulla formazione stellare affermano che una stella pu\u00f2 arrivare al massimo ad una massa 120 volte il Sole, ma le misurazioni effettuate su questa stella hanno rivelato una massa di non meno di 130 masse solari; alcuni le hanno addirittura attribuito un valore di 150-200 masse solari.\nVi sono tuttavia delle controversie tra gli astronomi sul fatto che LBV 1806-20 sia una singola stella o un sistema stellare. La sua luminosit\u00e0 \u00e8 stata calcolata attraverso l'interferometria a macchie, che consente di avere delle immagini ad altissima definizione; tramite tale tecnica si \u00e8 compreso che LBV 1806-20 \u00e8 una singola stella. Tuttavia le pi\u00f9 recenti immagini spettroscopiche rivelano che vi possa essere un compagno e che la massa di ciascuna stella del sistema binario abbia una massa minore di 130 masse solari.\nPosizione.\nLBV 1806-20 si trova al centro della nebulosa ad emissione radio G10.0-0.3 ed \u00e8 una componente dell'ammasso 1806-20, a sua volta parte di W31, una delle pi\u00f9 estese regioni H II nella Via lattea. L'ammasso 1806-20 \u00e8 costituito da alcune stelle particolari, che includono due stelle di Wolf-Rayet ricche di carbonio, due ipergiganti blu ed una magnetar (SGR 1806-20)."}
{"id": "1184935", "revid": "287204", "url": "https://it.wikipedia.org/wiki?curid=1184935", "title": "Sinfonia n. 1 (Bernstein)", "text": "La Sinfonia n. 1 di Leonard Bernstein, soprannominata Jeremiah, rappresenta il primo approccio di Bernstein con un organico orchestrale ampio.\nPubblicata nel 1942, si compone di soli tre movimenti, dei quali il terzo con mezzo-soprano che accompagna l'Orchestra cantando in lingua ebraica (questo movimento fu composto o quantomeno abbozzato gi\u00e0 diversi anni prima, circa nel 1939).\nGenesi.\nLa sinfonia conobbe una gestazione frenetica ed appassionante, che quasi ricorda quella della Rapsodia in blu di George Gershwin: i due movimenti iniziali, escludendo quindi il movimento finale che era gi\u00e0 stato ampiamente costruito, furono composti e provati al pianoforte in soli dieci giorni, e fu orchestrata, con molta arguzia, in tre giorni soltanto; Bernstein lavor\u00f2 difatti assiduamente giorno e notte per poter presentare questa sua prima \"fatica\" sinfonica al concorso musicale indetto dal New England Conservatory of Music. Fra l'altro, essendo troppo tardi per inviare per posta la Sinfonia, Bernstein in persona si rec\u00f2 frettolosamente a Boston per consegnare il manoscritto per il concorso, giungendo a destinazione appena due ore prima lo scadere del tempo disponibile per iscrivere le proprie composizioni (la mezzanotte del 31 dicembre 1942). Nonostante tutta la fatica spesa da Bernstein, \"Jeremiah\" non vinse la competizione, ma fu giudicata dai critici musicali la miglior composizione sinfonica 1943-1944. Fu lo stesso Bernstein a dirigerne la prima mondiale, il 28 gennaio 1944, sul podio della Pittsburgh Symphony Orchestra. \nStruttura.\nQuesti sono i tre movimenti in cui \u00e8 tripartita la sinfonia:"}
{"id": "1184936", "revid": "158286", "url": "https://it.wikipedia.org/wiki?curid=1184936", "title": "Cash crop", "text": ""}
{"id": "1184938", "revid": "4506", "url": "https://it.wikipedia.org/wiki?curid=1184938", "title": "Limonetto", "text": ""}
{"id": "1184939", "revid": "18323", "url": "https://it.wikipedia.org/wiki?curid=1184939", "title": "Pietro Bucalossi", "text": "\u00c8 stato sindaco di Milano dal 17 febbraio 1964 al 16 novembre 1967, ministro della ricerca scientifica dall'8 luglio 1973 al 2 marzo 1974 nel quarto governo Rumor e ministro dei lavori pubblici dal 23 novembre 1974 al 12 febbraio 1976 nel quarto governo Moro.\nBiografia.\nOrigini e formazione.\nLaureato a 22 anni con lode in Medicina e Chirurgia all'Universit\u00e0 di Pisa e assistente alla Clinica chirurgica della stessa universit\u00e0 e in seguito alla clinica Chirurgica di Firenze, fu costretto per motivi politici ad abbandonare tale sede. Avendo vinto il concorso di Aiuto presso l'Istituto nazionale per lo Studio e la Cura dei Tumori (INT) di Milano, si trasfer\u00ec nel capoluogo lombardo nel 1934; divenuto col tempo oncologo di fama internazionale, ricopr\u00ec presso lo stesso istituto la carica di direttore dal 1956 al 1974 e poi di presidente dal 1974 al 1980. Dal 1948 al 1966 fu inoltre presidente della sezione milanese della Lega Italiana per la Lotta ai Tumori.\nAttivit\u00e0 medica.\nFu uno dei fondatori, nel 1956, del \"Giornale Internazionale di Chirurgia Toracica\" e nel 1970 venne nominato presidente della commissione incaricata della valutazione del cosiddetto \"siero Bonifacio\".\nAttento a tutto ci\u00f2 che poteva migliorare la terapia del paziente affetto da tumore, agli inizi degli anni '60 si rec\u00f2 negli USA per informarsi sulle nuove terapie farmacologiche. Presso lo Sloan Kettering Cancer Center conobbe Gianni Bonadonna, ricercatore presso quel centro, e lo convinse a rientrare in Italia e dedicarsi presso l'INT alla terapia farmacologica dei tumori.\nTra i suoi allievi, che diventeranno figure di spicco internazionali nel campo dell'oncologia, Leandro Gennari, Gianni Ravasi, Bruno Salvadori e Umberto Veronesi, entrato nell'INT come tirocinante e divenuto il suo allievo prediletto nonch\u00e9 successore nella direzione dell'INT.\nNel 1965 inaugur\u00f2 il nuovo istituto, in via Venezian, da lui fortemente voluto. Oltre al reparto di chemioterapia, durante la sua direzione vennero aperti i reparti di pediatria e chirurgia plastica, oltre al centro per la terapia del dolore e quello per la riabilitazione.\nPur dotato di un carattere forte e talora irascibile, viene ricordato per\u00f2 per la sua grande umanit\u00e0 nei confronti dei pazienti, per i quali auspicava un approccio basato non soltanto sulla terapia fisica, ma anche sull'uso di tutti i comportamenti che potessero portare ad un miglioramento della situazione psicologica del malato. In questa ottica, favor\u00ec la nascita dell\u2019Associazione Italiana Stomizzati (A.I.STOM.) col Prof. Marcellino Pietroiusti (ex Dirigente del Ministero della Salute, ex Direttore Sanitario dell'Istituto Nazionale Tumori di Milano e Segretario Generale A.I.STOM.) e dell'Associazione Attive come prima, creata da Ada Burrone. Rilevante la sua produzione di testi scientifici, soprattutto insieme a Umberto Veronesi, fra i quali il trattato di \"Oncologia Clinica\".\nCarriera politica.\nAlle elezioni amministrative del 1951 viene eletto consigliere comunale di Milano, due anni dopoviene eletto deputato al Parlamento dal 1953 con il PSDI per tre legislature consecutive. Il 17 febbraio 1964 si dimise da deputato perch\u00e9 eletto sindaco di Milano, carica che gli venne riconfermata dopo le elezioni del novembre dello stesso anno.\nLa sua attivit\u00e0 come sindaco \u00e8 ricordata soprattutto per il particolare rigore economico, che port\u00f2 dopo molti anni il bilancio comunale in pareggio, a costo tuttavia di contrasti anche all'interno del suo partito, a causa dei drastici tagli alle spese di rappresentanza ed alla sua contrariet\u00e0 alla creazione dei cosiddetti \"parlamentini\", da lui visti come un'inutile proliferazione di cariche e, conseguentemente, di spese. Non va comunque dimenticato che, durante il suo mandato, vennero inaugurate a Milano importanti infrastrutture, fra cui spicca la linea 1 della metropolitana.\nDurante il mandato di sindaco volle ricordare con una targa, posta all'ingresso del carcere di San Vittore, i numerosi cittadini che dopo l'8 settembre 1943 furono imprigionati, torturati e uccisi dai nazi-fasciti. L'unificazione del PSDI con il Partito Socialista Italiano, a cui era contrario, pose fine alla sua esperienza come sindaco il 17 dicembre 1967, quando si dimise.\nPassato nelle file del Partito Rapubblicano Italiano, ritrov\u00f2 il mandato parlamentare nel 1968, venendo riconfermato nelle due legislature successive. Presidente di diverse commissioni, e vicepresidente della Camera dei deputati, \u00e8 stato anche Ministro per la Ricerca Scientifica nel Governo Rumor IV e Ministro dei lavori pubblici nel Governo Moro IV.\nGli ultimi anni e la morte.\nAncora una volta per\u00f2 la sua mentalit\u00e0, spesso lontana dalle \"alchimie\" politiche, lo port\u00f2 a forti contrasti con la dirigenza del suo partito; il culmine si ebbe nel 1977 quando, appellandosi alla propria coscienza, si espresse e vot\u00f2 contro la legge 22 maggio 1978, n. 194. Lasciato per questi contrasti il PRI, si present\u00f2 senza successo con il PLI alle elezioni del 1979 ed alle elezioni amministrative di Milano nel 1980 con una lista civica (che, tra i candidati, annoverava anche Umberto Bossi), ritirandosi quindi dalla vita pubblica.\nMor\u00ec il 15 marzo 1992 all'et\u00e0 di 86 anni; il 17 marzo fu allestita la camera ardente a Palazzo Marino e i funerali si svolsero il 18 marzo presso la chiesa di San Miniato, suo paese natale.\nLe idee e l'attivit\u00e0 politica.\nGi\u00e0 durante l'universit\u00e0 fece parte di un movimento antifascista che si ispirava a Gaetano Salvemini. Membro del Partito d'Azione, prese parte al secondo conflitto mondiale col grado di capitano medico fino al giugno 1943. Durante la resistenza fece parte del Comitato di Liberazione Nazionale Alta Italia e del Corpo volontari della libert\u00e0. Il 26 luglio 1943 firm\u00f2 con Antonio Banfi, Federico Brambilla e altri il manifesto che chiedeva l'immediata abolizione delle leggi razziali.\nL'arresto di Mario Damiani, tradito dal falso generale Della Rovere, port\u00f2 alla scoperta delle liste di un gruppo di componenti del CLNAI nel mirino del regime, fra cui Parri, Bucalossi, Monti, Amisano e altri, per cui dovette passare alla clandestinit\u00e0, assumendo il nome di copertura di Guido. Nei convulsi giorni della caduta del fascismo il 30 aprile 1945 dopo l'autopsia di Mussolini il vice di Longo, Aldo Lampredi, si present\u00f2 come il generale del CVL Pietro Bucalossi (Guido) ed imped\u00ec l'autopsia di Claretta Petacci.\nAlle elezioni del 1946, da segretario cittadino del partito d'Azione, propose e ottenne che nessun azionista si presentasse nelle liste per la circoscrizione di Milano per lasciare campo libero a Parri, a cui gli Azionisti si sentivano ancora fortemente legati, nonostante quest'ultimo avesse lasciato il Partito d'Azione per costituire il Partito di Concentrazione Democratica Repubblicana. Scioltosi il Partito d'Azione pass\u00f2 nel 1948 al PSDI. Durante il quarto governo Moro , fu l'ispiratore della \"riforma Bucalossi\" di cui alla legge 28 gennaio 1977 n. 10, sull'edificazione dei suoli e che introdusse l'istituto della concessione edilizia.\nRiconoscimenti.\nNel 2012, a venti anni dalla morte, l'amministrazione comunale di San Miniato gli ha intitolato i giardini pubblici della citt\u00e0.\nIl 6 luglio 2021 anche la citt\u00e0 di Milano gli ha dedicato un giardino pubblico."}
{"id": "1184943", "revid": "125054646", "url": "https://it.wikipedia.org/wiki?curid=1184943", "title": "Francesco Marto", "text": "Biografia.\nFrancesco, assieme alla sorella Giacinta, sono i pi\u00f9 piccoli dei sette figli di Manuel Pedro Marto e Olimpia de Jesus, abitanti di Fatima, in Portogallo.\nFrancisco nacque in una famiglia di umili condizioni ad Aljustrel l'11 giugno 1908 nella casa dei suoi genitori. Fu battezzato il 20 dello stesso mese presso la chiesa parrocchiale di Fatima.\nSia Francesco che Giacinta non frequentarono la scuola, perci\u00f2 crebbero analfabeti. Vennero educati al cristianesimo in casa o per mezzo della zia, la madre della loro cugina Lucia Dos Santos. Erano soliti partecipare la domenica alla Santa Messa, pregavano in famiglia e vennero educati al rispetto ed alla carit\u00e0 verso i poveri. Quando Francesco aveva 8 anni e la sorella Giacinta 6, iniziarono a prendersi cura del gregge dei genitori insieme alla cugina Lucia, anche lei pastorella. \nSecondo quanto riferito dai pastorelli, il 13 maggio 1917, a Cova da Iria, vicino alla localit\u00e0 portoghese di F\u00e1tima, mentre Francisco sorvegliava le pecore al pascolo, assieme alla sorella minore Giacinta Marto e alla cugina Sr. L\u00facia dos Santos, apparve loro la Madonna, rivelando tre segreti, noti come \"Segreti di F\u00e1tima\". L'episodio si sarebbe ripetuto il 13 di ogni mese successivo (tranne ad agosto, mese in cui si verific\u00f2 il 19), fino a ottobre: in quest'ultima occasione si verific\u00f2 il fenomeno noto come \"Miracolo del sole\".\nI pastorelli riferirono anche che la Madonna aveva rivelato loro la morte prematura di Francesco e Giacinta, aggiungendo che Lucia sarebbe rimasta a lungo sulla Terra: effettivamente avvenne cos\u00ec, poich\u00e9 Lucia \u00e8 morta nel 2005, all'et\u00e0 di 98 anni, mentre Giacinta e Francesco morirono precocemente a causa della spagnola.\nFrancesco si ammal\u00f2 di influenza spagnola nel dicembre 1918, mantenendosi sereno per tutta la durata della malattia, conservando intatta la sua forte fede e facendo la Prima Comunione proprio in tale periodo.\nMor\u00ec qualche mese dopo, il 4 aprile 1919.\nIl culto.\n\u00c8 stato beatificato da papa Giovanni Paolo II il 13 maggio 2000 a F\u00e1tima insieme alla sorella Giacinta. \u00c8 stato proclamato santo, sempre assieme alla sorella, il 13 maggio 2017 da Papa Francesco durante la sua visita a F\u00e1tima, nella ricorrenza del centenario dell'apparizione della Santa Vergine Maria.\nLa memoria liturgica \u00e8 stata fissata al 4 aprile, giorno della sua nascita al cielo. Il suo corpo, assieme a quelli della sorella e della cugina, \u00e8 venerato nel Santuario di F\u00e1tima.\nIl miracolo per la beatificazione.\nNel 1995 fu istituito a Leiria il Tribunale diocesano per il processo sul presunto miracolo attribuito all'intercessione di Francesco Marto. Fu dichiarata prodigiosa la guarigione di una donna affetta da \u201cparaplegia da probabile mielite trasversa, della durata di circa 22 anni, in assenza di patologia psichica\u201d. La guarigione inspiegabile fu dichiarata valida il 21 novembre 1997. Il 28 giugno 1999 fu promulgato il Decreto riguardante il miracolo.\nIl miracolo per la canonizzazione.\nIn generale, ai fini della canonizzazione, la Chiesa cattolica ritiene necessario un secondo miracolo, dopo quello richiesto per la beatificazione: nel caso di Francesco ha ritenuto miracolosa la guarigione di Lucas Maeda de Oliveira, caduto accidentalmente da un'altezza di sei metri e mezzo il 3 marzo 2013, mentre giocava con la sorellina a casa del nonno a Campo Mour\u00e3o, nello Stato del Paran\u00e1, in Brasile.\nNella caduta il bambino riportava \"grave trauma cranio-encefalico aperto con perdita di sostanza cerebrale, coma grave e danno assonale diffuso, con serio pericolo di morte o di gravi conseguenze\". Il padre del bambino, raccogliendolo dal marciapiede subito dopo l'incidente, aveva invocato la Madonna di F\u00e1tima e i beati Francesco e Giacinta Marto, pregati quella notte stessa dai familiari insieme a una comunit\u00e0 di suore carmelitane.\nLa Consulta Medica della Congregazione delle cause dei santi, che aveva esaminato il caso, il 2 febbraio 2017 ha dichiarato scientificamente inspiegabile la successiva completa e rapidissima guarigione."}
{"id": "1184944", "revid": "287204", "url": "https://it.wikipedia.org/wiki?curid=1184944", "title": "XLink", "text": "XLink \u00e8 un linguaggio XML di markup usato per creare collegamenti ipertestuali nei documenti XML. Xlink \u00e8 una specifica W3C che delinea metodi per creare collegamenti (\"link\") tra risorse in documenti XML, sia interne che esterne al documento.\nSpecifica XLink.\nLa versione corrente di XLink \u00e8 la 1.0 e ha ricevuto la certificazione W3C il 27 giugno 2001.\nCollegamento con XLink.\nXLink definisce un insieme di attributi che possono essere aggiunti agli elementi di altri spazi dei nomi XML. XLink fornisce due tipi di collegamenti ipertestuali da utilizzare nei documenti XML. I collegamenti semplici collegano solo due risorse, simili ai collegamenti HTML. I collegamenti estesi possono collegare un numero arbitrario di risorse.\nLink semplici.\nUn link semplice crea un collegamento ipertestuale unidirezionale da un elemento a un altro tramite un URI . Esempio:\n&lt;? xml version = \"1.0\"?&gt; &lt;document xmlns = \"http://example.org/xmlns/2002/document\" xmlns: xlink = \"http://www.w3.org/1999/xlink\" &gt; &lt; voce id = \"someHeading\" &gt; qualche documento &lt;/ heading&gt; &lt;para&gt; Ecco &lt;anchor xlink: type = \"semplice\" xlink: href = \"#someHeading\" &gt; un link &lt;/ anchor&gt; all'intestazione. &lt;/para&gt; &lt;para&gt; \u00c8 un'ancora che punta all'elemento con l'id \"someHeading\" nella pagina corrente. &lt;/para&gt; &lt;/document&gt;\nLink estesi.\nI link estesi consentono a pi\u00f9 risorse, remote o locali, di essere collegate da pi\u00f9 archi. Un arco (\"arc\") \u00e8 un'informazione sull'origine, la destinazione e il comportamento di un collegamento tra due risorse. Le risorse di origine e destinazione sono definite da etichette. Utilizzando uno o pi\u00f9 archi, un collegamento esteso pu\u00f2 ottenere set specifici di connessioni tra pi\u00f9 risorse.\nAd esempio se a tutte le risorse in un collegamento esteso fosse assegnata l'etichetta A, un arco all'interno di quel collegamento che dichiara formerebbe connessioni tra tutte le risorse: codice_1\nI collegamenti estesi non devono essere contenuti nello stesso documento degli elementi a cui si collegano. Ci\u00f2 rende possibile associare metadati o altre informazioni supplementari alle risorse senza modificare tali risorse.\nXLink supporta anche informazioni pi\u00f9 ricche sui tipi di collegamento e sui ruoli di ciascuna risorsa in un arco.\nSupporto per XLink.\nAll'interno di altre specifiche.\nSVG.\nI collegamenti ipertestuali in Scalable Vector Graphics possono essere definiti come XLink semplici. La bozza di lavoro di SVG 1.2 propone di utilizzare anche XLink estesi. Nella specifica SVG 2, XLink \u00e8 stato deprecato a favore di attributi equivalenti senza spazi dei nomi.\nRDDL.\nIl Resource Directory Description Language, un'estensione di XHTML Basic utilizzata per descrivere gli spazi dei nomi XML, utilizza XLink semplici.\nXBRL.\nL'eXtensible Business Reporting Language ha utilizzato XLink semplici ed estesi sin dalla pubblicazione della specifica XBRL 2.0 nel 2001. La maggior parte delle tassonomie XBRL di grandi dimensioni contiene basi di collegamento estese. A partire dal 2009 XBRL \u00e8 probabilmente l'uso pi\u00f9 esteso di XLink nei sistemi di produzione.\nMETS.\nIl Metadata Encoding and Transmission Standard, supportato e gestito dalla Library of Congress per descrivere le aggregazioni di file, utilizza XLink semplici per indicare le posizioni dei file e basi di collegamento che descrivono le relazioni tra file esterni (sebbene questi limitino codice_2e gli codice_3attributi siano di tipo IDREF invece di NMTOKEN).\nGML.\nGeography Markup Language utilizza XLink semplici per implementare i riferimenti. In particolare GML utilizza codice_4 per supportare un modello grafico per le informazioni geospaziali. Il modello grafico di GML \u00e8 essenzialmente lo stesso di RDF, su cui erano basate le prime versioni di GML. La specifica GML vincola la semantica di XLink in modo che sia essenzialmente la stessa di codice_5 (dalla sintassi RDF/XML) cio\u00e8 il referente pu\u00f2 essere logicamente messo in linea e i dati sono ancora validi.\nImplementazioni.\nMozilla Firefox.\nMozilla Firefox ha supportato XLink semplici dalla versione 1.5, ma solo per i documenti SVG e MathML. Non \u00e8 supportato in altri documenti XML. Solo codice_6, codice_7, codice_8e codice_9sono supportati gli attributi.\nPrince.\nPrince (precedentemente Prince XML) \u00e8 un programma per computer che converte documenti XML e HTML in file PDF applicando i Cascading Style Sheets (CSS). Prince \u00e8 un prodotto commerciale che pu\u00f2 essere scaricato e utilizzato gratuitamente per scopi non commerciali. Prince supporta XLink semplici.\nXPointer e XLink.\nXPointer \u00e8 un sistema per indirizzare i componenti dei media Internet basati su XML. \u00c8 suddiviso in quattro specifiche: un \" framework \" che costituisce la base per identificare i frammenti XML, uno schema di indirizzamento degli elementi posizionali, uno schema per gli spazi dei nomi e uno schema per l'indirizzamento basato su XPath. XPointer Framework \u00e8 una raccomandazione del W3C dal marzo 2003.\nIn questo esempio sono stati usati XPointer e XLink per puntare a una parte specifica di un altro documento. Il seguente documento XML \u00e8 quello a cui si collega il documento XML successivo:\n&lt;?xml version=\"1.0\" encoding=\"UTF-8\"?&gt;\n&lt;dogbreeds&gt;\n&lt;dog breed=\"Rottweiler\" id=\"Rottweiler\"&gt;\n &lt;picture url=\"https://dog.com/rottweiler.gif\" /&gt;\n &lt;history&gt;Gli antenati del Rottweiler erano probabilmente romani&lt;/history&gt;\n &lt;temperament&gt;Sicuro, audace, vigile e imponente, il Rottweiler\n \u00e8 una scelta popolare per la sua capacit\u00e0 di proteggere ...&lt;/temperament&gt;\n&lt;/dog&gt;\n&lt;dog breed=\"FCRetriever\" id=\"FCRetriever\"&gt;\n &lt;picture url=\"https://dog.com/fcretriever.gif\" /&gt;\n &lt;history&gt;Uno dei primi usi del recupero dei cani era quello di\n aiutare i pescatori a recuperare i pesci dall'acqua ...&lt;/history&gt;\n &lt;temperament&gt;Il cane da riporto piatto \u00e8 un dolce, esuberante,\n cane vivace che ama giocare e recuperare ...&lt;/temperament&gt;\n&lt;/dog&gt;\n&lt;/dogbreeds&gt;\nIl seguente documento XML contiene collegamenti a ulteriori informazioni sulla razza per ciascuno dei cani, collegandosi al documento di cui sopra:\n&lt;?xml version=\"1.0\" encoding=\"UTF-8\"?&gt;\n&lt;mydogs xmlns:xlink=\"http://www.w3.org/1999/xlink\"&gt;\n&lt;mydog&gt;\n &lt;description&gt;\nAnton \u00e8 il mio cane preferito. Ha vinto molti ...\n &lt;/description&gt;\n &lt;fact xlink:type=\"simple\" xlink:href=\"https://dog.com/dogbreeds.xml#Rottweiler\"&gt;\nFatto su Rottweiler\n &lt;/fact&gt;\n&lt;/mydog&gt;\n&lt;mydog&gt;\n &lt;description&gt;\nPlutone \u00e8 il cane pi\u00f9 dolce della terra ... &lt;/description&gt;\n &lt;fact xlink:type=\"simple\" xlink:href=\"https://dog.com/dogbreeds.xml#FCRetriever\"&gt;\nFatto su Retriever con rivestimento piatto\n &lt;/fact&gt;\n&lt;/mydog&gt;\n&lt;/mydogs&gt;"}
{"id": "1184945", "revid": "124750773", "url": "https://it.wikipedia.org/wiki?curid=1184945", "title": "Nello Pazzafini", "text": "Biografia.\nNato e cresciuto a Roma, nel Quartiere di Ostia, da giovane svolge un gran numero di attivit\u00e0, tra cui il calciatore e il bagnino: fu proprio mentre svolgeva questa professione che venne notato e introdotto nel mondo del cinema. Entra ben presto a far parte del gruppo dei caratteristi romani dopo aver frequentato nel 1958 la prima scuola italiana di stuntman tenuta da un maestro d'armi americano, e per alcuni anni lavora intensamente in molti film mitologici come \"cascatore\", spesso senza essere accreditato (insieme a lui numerosi altri acrobati quali Franco e Andrea Fant\u00e0sia e Nazzareno Zamperla).\nPazzafini si impone quindi nel tempo con numerose partecipazioni a film mitologici, western e poliziotteschi, dapprima come cascatore. A partire dal 1965, interpreta ruoli pi\u00f9 consistenti in numerosi film di genere come caratterista, diventandone un'icona grazie soprattutto alla sua statura (), ai suoi lineamenti bronzei e alla sua caratteristica faccia dura e \"cattiva\", che lo rendono il perfetto antagonista dell'eroe positivo. Appare nei titoli usando diversi nomi, tra cui \"Nello Pazzafini, John Carey, Red Carter, Ted Carter, Giovanni Pazzafini, Giovanni Pazzofin, Giovanni Pazzofini, Ned Steinberg, Nat Williams\". \nCon il termine dei generi western e avventuroso, nonch\u00e9 dei film della coppia Bud Spencer-Terence Hill, progressivamente si ritira nella sua citt\u00e0 natale. Terminata la carriera cinematografica, muore a Ostia il 9 gennaio 1996, all'et\u00e0 di 61 anni. Ai suoi funerali ci fu una folta partecipazione dei colleghi di Cinecitt\u00e0, compreso Giuliano Gemma. \u00c8 sepolto nel Cimitero Comunale di Ostia Antica.\nPer rendergli omaggio, Steve Della Casa gli ha dedicato un'intera puntata della trasmissione di Rai Radio 3 \"Hollywood Party\" e un articolo pubblicato sulla rivista \"Nocturno\"."}
{"id": "1184956", "revid": "228587", "url": "https://it.wikipedia.org/wiki?curid=1184956", "title": "Campionati Nazionali Universitari 2007", "text": "La LXI edizione dei Campionati Nazionali Universitari (CNU) si sono tenuti a Jesolo dal 19 marzo al 23 marzo 2007, e sono stati organizzati dal CUS Venezia.\nDiscipline.\n12 discipline tradizionali (Atletica, Pallavolo, Calcio, Rugby a 7, Calcio a 5, Scherma, J\u016bd\u014d, Taekwondo, Karate, Tennis, Pallacanestro, Tennistavolo)\n5 discipline opzionali (Golf, Beach volley, Pugilato, Tiro a volo, Lotta greco-romana)"}
{"id": "1184960", "revid": "1632387", "url": "https://it.wikipedia.org/wiki?curid=1184960", "title": "Le menzogne della notte", "text": "Le menzogne della notte \u00e8 un romanzo di Gesualdo Bufalino. \u00c8 stato pubblicato nel 1988 dall'editore Bompiani, ed ha vinto il Premio Strega.\nIl libro \u00e8 stato tradotto in inglese (\"Night's Lies\"), in neerlandese (\"De leugens van de nacht\"), in spagnolo (\"Las mentiras de la noche\") e in varie altre lingue.\nTrama.\nIl romanzo \u00e8 ambientato \u00abin un'isola penitenziaria, probabilmente mediterranea e borbonica\u00bb (come scrive lo stesso Bufalino nelle \"Notizie in merito\"), in un non precisato anno dell'Ottocento. L'azione si svolge da un tramonto all'alba successiva, quando quattro dei protagonisti saranno condannati a morte.\nLa premessa.\nL'accusa che porta sul patibolo i quattro \u00e8 di sedizione e attentato alla monarchia. I condannati sono: Corrado Ingaf\u00f9, detto \"il Barone\" perch\u00e9 di nascita baronale; Saglimbeni, detto \"il Poeta\", Agesilao Degli Incerti, detto \"il Soldato\" e Narciso, detto \"lo Studente\". Gi\u00e0 sottoposti alla tortura, non hanno rivelato il nome del capofila dei rivoluzionari, chiamato \"Padreterno\". Il governatore del carcere, Consalvo de Ritis, entra nella cella dei quattro e concede loro di passare una notte confortevole, durante la quale, se uno di essi in anonimo sveler\u00e0 il nome, tutti e quattro saranno salvi. Cos\u00ec essi vengono trasferiti in una stanza con letti e cibo.\nUno dei letti della stanza \u00e8 occupato da un frate: egli dichiara di essere il famoso bandito Frate Cirillo, a sua volta in attesa della sentenza. Visti i quattro, il frate propone loro di suddividere la notte in tappe di un'ora ciascuna, in cui ognuno narrer\u00e0 una storia. Questi dovr\u00e0 parlare di un momento della sua vita in cui \u00e8 stato davvero felice. Poi un'ultima ora rester\u00e0 per la riflessione, se non per la preghiera. I quattro accettano e cominciano a raccontare.\nI racconti.\nPer primo, Narciso narra di essere scappato di casa fino in territorio di Venezia e di aver provato tutte le dolcezze dell'amore di una dama, in cambio di un crimine (far fuggire un pericoloso fuorilegge). L'azione l'avrebbe condotto nelle braccia della Giustizia e, da qui liberatosi con peripezie spettacolari, al cospetto del Padreterno.\nCorrado racconta di essere stato il primo di due gemelli, ma di aver difettato di gioia di vivere, mentre il fratello, non destinato all'eredit\u00e0, viveva con leggerezza e senza pensieri. Un giorno a Parigi, il gemello ebbe una disputa e l'avversario fin\u00ec col coinvolgerlo in un duello. Il mattino dopo i due si scontrarono, l'uno col proposito di uccidere, l'altro di farsi uccidere. Questi era appunto il gemello dell'Ingaf\u00f9, che spar\u00f2 alle nuvole e accolse la pallottola assassina. In quel momento l'Ingaf\u00f9 si sent\u00ec ricomporre e scorrere la linfa vitale. Un nuovo senso di responsabilit\u00e0 lo guid\u00f2 nelle bande del Padreterno.\nAgesilao narra della sua nascita sortita da un atto di violenza, della sua vita in seminario, della faticosa scoperta delle proprie origini. Deciso a vendicarsi del padre, lasci\u00f2 il sicuro porto del seminario e si arruol\u00f2 in molti eserciti. Individu\u00f2 in un superiore il padre, lo circu\u00ec per strapparne la confessione, lo sorprese un mattino, lo evir\u00f2 e l'uccise. Il suo desiderio di vendetta fu appagato ma anch'egli, divenuto criminale, si indirizz\u00f2 al Padreterno.\nSaglimbeni dichiara che racconter\u00e0 una storia falsa e sta a Frate Cirillo trovare l'inganno. Giovane di belle speranze, fu convocato dal Duca, il suo signore in fin di vita. Durante il viaggio tent\u00f2 di sedurre una ragazza, ma venne colpito alla fronte, svenne e al risveglio si ritrov\u00f2 in un'alcova. Lo assistevano la moglie del Duca, oramai vedova, e l'unico figlio, nato da un primo matrimonio. Nacque tra i tre un affetto cos\u00ec grande che la duchessa e il giovinetto vollero solo Saglimbeni come compagnia per portarsi alle esequie del Duca. Durante il viaggio, la duchessa allontan\u00f2 con uno stratagemma l'adolescente, ma fu aggredita da un noto brigante che la possedette, mentre il Poeta assisteva immobilizzato. Anche il ragazzo entr\u00f2 e vide: fugg\u00ec e attese che la matrigna e Saglimbeni, liberati, lo trovassero sull'orlo di un precipizio da cui si gett\u00f2 per non essere mai dimenticato.\nCon facilit\u00e0 il frate-brigante trova l'alterazione nella storia del Poeta: lui e non un bandito ha posseduto la duchessa, causando la morte violenta dell'erede del Duca. Fatto di cui il Saglimbeni deve rispondere alla Giustizia, per cui ripar\u00f2 dal Padreterno. Uno scambio di frasi a doppio senso tra Cirillo e i quattro condannati non fa progredire la scoperta del nome cercato, finch\u00e9 lo studente lancia una frase sul fratello del re. Allora il frate getta il travestimento e si rivela per il governatore de Ritis, che non ha ottenuto nulla pi\u00f9 di un'insinuazione. I quattro narratori hanno l'ultimo obbligo, di scrivere qualcosa in un foglietto messo in un'urna, possibilmente il nome del loro capo. Quando il governatore estrae le tessere, sembra che nessuno abbia tradito e de Ritis getta alle fiamme i fogli. La condanna ha seguito.\nConclusione.\nConsalvo de Ritis redige il suo testamento, prima di togliersi la vita. Egli elenca le discordanze tra le narrazioni della notte e quanto traspare dagli atti pubblici. Narciso era stato cacciato di casa perch\u00e9 vizioso e incestuoso; Agesilao aveva ucciso un superiore, ma per questioni materiali; dei gemelli Ingaf\u00f9 mor\u00ec il primo e per suicidio; la storia del Poeta era gi\u00e0 risultata falsa. Nondimeno, in base all'insinuazione di Narciso, il fratello del re era stato condannato come capo della sedizione, mentre doveva essere innocente. Certe prove false le aveva introdotte lo stesso de ritis per far quadrare la denuncia. E il Padreterno \u00e8 nessuno o chiunque, non escluso lo stesso de Ritis."}
{"id": "1184961", "revid": "125780217", "url": "https://it.wikipedia.org/wiki?curid=1184961", "title": "Bruce Davison", "text": "Biografia.\nFiglio di Clair Davison (musicista) e Marian Holman (segretaria), i suoi genitori divorziarono quando aveva 3 anni. Tra le numerose pellicole a cui ha partecipato, vanno menzionate \"Fragole e sangue\" (1970) di Stuart Hagmann, \"Willard e i topi\" (1971) di Daniel Mann, \"Nessuna piet\u00e0 per Ulzana\" (1972) di Robert Aldrich, \"Un affare di cuore\" (1973) di Gilbert Cates, \"America oggi\" (1993) di Robert Altman, \"X-Men\" (2000) di Bryan Singer e \"Che mi dici di Willy?\" (1990) di Norman Ren\u00e8, grazie al quale \u00e8 stato candidato all'Oscar e ha vinto il Golden Globe come attore non protagonista nel 1991. Ha partecipato inoltre alla puntata numero 20 della terza stagione del telefilm \"La signora in giallo\" nel ruolo di David Carroll. Nel 2012 si \u00e8 autodiretto nel film televisivo \"Bigfoot\".\nVita privata.\nSi \u00e8 sposato tre volte: prima nel 1972 con l'attrice Jess Walton ma l'anno seguente, i due dichiarano di non essere pi\u00f9 sposati; poi nel 1986 con l'attrice Lisa Pelikan da cui ha avuto un figlio, Ethan, nato nel 1996; nel 2006 i due divorziano, ma lo stesso anno, si \u00e8 risposato con Michele Correy da cui ha avuto una figlia, Sophia Lucinda, nata nel 2006.\nDoppiatori italiani.\nNelle versioni in italiano Bruce Davison \u00e8 stato doppiato da:"}
{"id": "1184965", "revid": "1272592", "url": "https://it.wikipedia.org/wiki?curid=1184965", "title": "San Marco (Castellabate)", "text": "San Marco (\"Sandu Marco\" in dialetto cilentano) \u00e8 una popolosa frazione del comune di Castellabate, in provincia di Salerno. Il paese \u00e8 la sede portuale comunale.\nGeografia fisica.\nTerritorio.\nSito sulla costa tirrenica, si estende dalla SS267 (nella localit\u00e0 Torretta) fino alla costa. Dista circa 15\u00a0km da Agropoli, 4 da Castellabate, 6 da Case del Conte, 11,5 da Agnone Cilento e 18 da Acciaroli. Il paese \u00e8 molto vicino a Santa Maria di Castellabate ed a sud di esso si estende il parco di Licosa.\nClima.\nLa zona, data la sua posizione geografica sulla costa tirrenica, \u00e8 contraddistinta da un clima mediterraneo, con estati calde, inverni miti e tante giornate di sole. Le temperature medie del mese pi\u00f9 freddo, gennaio, vanno da una minima di 4\u00a0\u00b0C a una massima di 12\u00a0\u00b0C, mentre in luglio e agosto si passa dai 18\u00a0\u00b0C ai 29\u00a0\u00b0C. Il clima temperato \u00e8 favorito anche dalla protezione dell'Appennino campano che ripara la zona dai venti freddi in inverno. Le precipitazioni, molto scarse nei mesi estivi, toccano il picco massimo in dicembre, quando piove in media un giorno ogni due.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nIL territorio di San Marco \u00e8 stato popolato fin dal paleolitico, come testimoniano i reperti rinvenuti nei pressi della grotta marina emersa lungo la sua costa. Viene riconosciuto come la citt\u00e0 romana tardo-imperiale di Erculia: il centro abitato con l'approdo greco-romano, la necropoli e il monastero di Santa Maria de Gulia (probabile trasposizione di Erculia), documentato fin dal 980, situato lungo la strada litorale che collegava Paestum a Elea. Nel 1168 viene identificato come il casale di \"Sancti Marci\", alle dipendenze della baronia del Castello dell'abate. Il borgo, originariamente sito a ridosso dell'attuale porto, \u00e8 andato sviluppandosi negli ultimi decenni dei XX secolo, anche per via dell'incremento della presenza turistica, inglobando anche la localit\u00e0 pi\u00f9 interna della \"Torretta\".\nMonumenti e luoghi d'interesse.\nArchitetture civili.\nPalazzo De Angelis.\nIl palazzo Carlo De Angelis \u00e8 un edificio nobiliare sito a San Marco. Uno degli elementi caratteristici del palazzo \u00e8 l'ingresso realizzato in pietra viva cilentana, dove sul portone \u00e8 posta un'epigrafe risalente al finire dell'Ottocento. Tale epigrafe recita letteralmente: \"Inveni portum spes et fortuna valete sat me lusistis ludite nunc alios\" (Trovai il porto, addio speranza, addio fortuna, abbastanza mi avete ingannato, ora ingannate altri). Pare che in origine tale epigramma, il cui autore rimane ignoto, si trattasse di un epitaffio, di un motto scritto su di una tomba. In effetti, l'intera area, dove sorge palazzo De Angelis e le costruzioni adiacenti, accoglie nei vari giardini privati una necropoli con circa 150 tombe a fossa e a cappuccina cos\u00ec come stimato dalla sovraintendenza ai beni storici e artistici di Salerno. Francesco De Angelis \u00e8 uno degli ospiti fissi del palazzo.\nTorretta.\nLa \"Torretta\", collocata nell'omonima localit\u00e0 a ridosso della strada regionale 267, \u00e8 una masseria fortificata seicentesca di propriet\u00e0 della famiglia Granito. In passato era la residenza di alcuni marchesi e veniva utilizzata per la produzione di svariati prodotti agricoli, come testimoniano gli annessi depositi utilizzati per conservare le derrate alimentari coltivate. La torre inglobata nella struttura agricola aveva una funzione sia di avvistamento che di difesa da eventuali assalitori. Alla \"Torretta\" sono legate le leggende riguardanti lo \"jus primae noctis\", che si diceva il marchese esercitasse nei confronti delle spose dei marinai e dei contadini locali. Si racconta che durante i lavori di restauro siano venuti alla luce i teschi di sette condannati (utilizzati come monito per quelli che osavano ribellarsi) per aver escogitato nella prima met\u00e0 del 1700 un piano per uccidere il feudatario, il quale aveva preteso il diritto della prima notte con una giovane fanciulla di nome Teresa, futura moglie del contadino Cipullo.\nLa Torretta \u00e8 stata la location di una delle scene del film \"Benvenuti al Sud\".\nSiti archeologici.\nApprodo greco-romano.\nI resti di un approdo greco-romano affiorano dalle acque di San Marco in prossimit\u00e0 della struttura portuale moderna costruita nel 1954. Il primo nucleo abitativo del paese si \u00e8 costituito proprio intorno a questa struttura. Il porto di San Marco, identificata con l'antica citt\u00e0 romana di Erculia o Ercolam, veniva considerato il principale scalo di approvvigionamento per le imbarcazioni dirette al porto di Miseno nonch\u00e9 base militare o sito di appoggio per la flotta imperiale. Ad avvalorare ulteriormente questa ipotesi \u00e8 il ritrovamento nelle acque antistanti il porto di San Marco negli anni 60 di alcune ancore di piombo (risalenti tra il I e il II secolo d.C.) contraddistinte dalla scritta \"ter\". Questa dicitura sta a indicare la tipologia di imbarcazione a cui le ancore erano destinate: le triremi.\nNecropoli.\nSan Marco \u00e8 sede di una necropoli situata nei pressi della passeggiata che dal porto moderno conduce al Pozzillo. La necropoli raggiunge i 7000 metri quadrati e le sue 151 tombe si trovano quasi esclusivamente all'interno di suoli privati. I pochi resti di quelle che spuntano dal suolo comunale sono state in parte cementificate per la realizzazione della passeggiata panoramica. L'antico cimitero, oltre alla gente del luogo, ospitava soprattutto i veterani della classe Misenis, che trovavano la morte durante i frequenti naufragi dovuti alle numerose burrasche che flagellavano la costa. La tumulazione avveniva in fosse poco profonde su un promontorio di arenaria con tutto il loro corredo funebre in parte recuperato. Durante gli scavi eseguiti nel 1983 fu ritrovata nella necropoli un'epigrafe funeraria, dedicata alla giovane figlia scomparsa e conservata nel museo archeologico di Pontecagnano, che ha permesso di risalire al nome di un triarca, Antonius Priscus, comandante di una delle centinaia di triremi ancorate nel porto di Miseno. Sul posto sono state rinvenute inoltre diverse monete, monili e antichi cocci di vasellame, brocchetti, spilloni, lucerne, amuleti e vari oggetti magici contro il malocchio, come un campanello di bronzo che aveva lo scopo di scacciare gli spiriti maligni.\nAree naturali.\nLa costa e i sentieri naturali.\nSan Marco \u00e8 una frazione di Castellabate che si estende lungo il mare con una costa variegata e frastagliata (che rientra nell'area marina protetta Santa Maria di Castellabate dove si alternano marine di scogli, alti dirupi, calette naturali e spiagge. Le spiagge sabbiose presenti sono: quella \"del Pozzillo\", condivisa con Santa Maria e quella \"della Grotta\", che prende il nome dalla grotta naturale emersa dove sono stati ritrovati alcuni reperti paleolitici. La frazione rientra interamente nel perimetro del parco nazionale del Cilento, Vallo di Diano e Alburni, e comprende vari sentieri naturali, attrezzati anche come percorsi botanici. I percorsi principali sono quelli tra \"Ogliastro Marina e il Pozzillo\" (8,6\u00a0km), \"San Marco e Licosa\" (4,4\u00a0km) e quelli del bosco del Castelsandra.\nArchitetture religiose.\nAntica cappella.\nL'antica cappella di San Marco di Castellabate risale al XVI secolo, \u00e8 situata nei pressi del porto, rivolta verso il mare. Era venerata dai pescatori, prima che nel 1911 si intraprese il progetto di costruire una nuova chiesa. Anticamente la cappella era di propriet\u00e0 della nobile famiglia del posto De Angelis. Durante la seconda met\u00e0 del XXI secolo un membro della famiglia De Angelis, per grazia ricevuta, don\u00f2 alla curia la cappella. Dopo la costruzione della nuova chiesa la cappella \u00e8 stata abbandonata e nel corso dell'ultimo secolo le antiche mura in tufo e il soffitto hanno ceduto. Il 20 aprile 2012 sono iniziati i lavori di ristrutturazione. Domenica 14 ottobre 2012 la cappella \u00e8 stata aperta ufficialmente e benedetta in presenza dell'abate di Cava de'Tirreni.\nChiesa di San Marco Evangelista.\nLa chiesa di San Marco Evangelista, costruita nel 1915, \u00e8 collocata in piazza \"Giuseppe Comunale\". La facciata reca la scritta \"Divo Marco Dicatum\" e il leone con il Vangelo (simbolo di San Marco Evangelista) al centro, il bassorilievo di Sant'Antonio da Padova a sinistra e quello di Santa Teresa a destra. Su ogni capitello delle colonne vi \u00e8 raffigurato un angelo. Svetta sulla chiesa un campanile a tre piani con base quadrata di stile romanico con orologio;\nSociet\u00e0.\nDialetto.\nIl dialetto che parlano gli abitanti di San Marco \u00e8 il cilentano, ma con alcune varianti e peculiarit\u00e0 che lo differenziano da quello dei paesi limitrofi (uso della \"e\" al posto della \"i\" per una serie di vocaboli e per l'articolo determinativo \"u\" invece di \"lu\"). \u00c8 molto simile al dialetto cilentano meridionale specie per quanto riguarda la pronuncia chiara e distinta delle vocali finali (a differenza degli altri dialetti campani che le indeboliscono), la doppia \"l\" che diventa doppia \"d\" e l'uso del doppio congiuntivo (\"si u sapia, tu dicia\", in italiano \"se lo sapessi, te lo direi\").\nReligione.\nSan Marco affonda le sue radici storiche nella cultura cristiana, essendo stata amministrata per diversi secoli dai benedettini della Badia di Cava. La maggioranza della popolazione locale \u00e8 di religione cristiana (Chiesa cattolica). Nella frazione \u00e8 molto diffusa la venerazione per il santo patrono San Marco Evangelista. \u00c8 la sede della parrocchia di San Marco Evangelista, che appartiene alla diocesi di Vallo della Lucania.\nCultura.\nScuole.\nHanno sede a San Marco:\nTeatro.\nDal 1994, con l'inaugurazione della compagnia di balletto classico KIROV di S. Pietroburgo, fino al 2012 si \u00e8 tenuta presso La Torretta di propriet\u00e0 del principe Granito Pignatelli di Belmonte una manifestazione di prosa musica, danza denominata \"CILENTOESTATE FESTIVAL-DESTINAZIONE CILENTO\" e per un periodo pi\u00f9 limitato, la \"Mostra del cinema restaurato\" che ebbero un grande riscontro di pubblico grazie alle grandi compagnie di teatro nazionali sia di danza che di prosa e di concerti che nel tempo vi si sono esibite. Oggi la manifestazione si \u00e8 spostata ed \u00e8 diventata itinerante. Attualmente essa \u00e8 ancora diretta dal suo fondatore Girolamo Marzano.\nCinema.\nSono state girate a San Marco le riprese di quattro film:\nMusica.\nDOC Rock.\nI DOC Rock sono un gruppo musicale che il 14 novembre 1996 ha partecipato con la canzone \"Che c'\u00e8 di rock\" a \"Sanremo Giovani 1996\" conquistando il terzo posto della serata, che garantiva la partecipazione al \"Festival di Sanremo 1997\", dove la band cilentana ha gareggiato nella categoria \"nuove proposte\" con la canzone \"Secolo crudele\". Il tastierista del gruppo, Bruno Manente, \u00e8 originario di San Marco.\nGeografia antropica.\nSan Marco (\"Sandu Marco\" in cilentano) \u00e8 un borgo marinaro, una delle frazioni pi\u00f9 popolose di Castellabate, che si colloca tra Santa Maria e Licosa. Il centro di San Marco, composto da costruzioni di fine Ottocento, \u00e8 localizzato a piazza Giuseppe Comunale dove \u00e8 edificata la chiesa di San Marco Evangelista. \u00c8 la sede del porto peschereccio-turistico moderno di Castellabate, edificato nei pressi dell'antico approdo greco-romano. Comprende la localit\u00e0 Torretta, che rappresenta la sua zona commerciale collocata nei pressi della strada regionale 267 del Cilento.\nEconomia.\nTurismo.\nSan Marco \u00e8 una localit\u00e0 turistica balneare piuttosto nota, rientra nell'area marina protetta Santa Maria di Castellabate e compresa nel parco nazionale del Cilento, Vallo di Diano e Alburni. Da alcuni anni, come alcune altre localit\u00e0 della costiera cilentana, riceve il riconoscimento della bandiera blu per la qualit\u00e0 delle acque di balneazione.\nInfrastrutture e trasporti.\nStrade.\nIl principale collegamento stradale che attraversa la frazione \u00e8 la Strada regionale 267/c Innesto SP 237(Sant'Andrea)-bivio Montecorice-bivio Agnone-Innesto SP 15(Acciaroli), principale collegamento con Pollica, Casal Velino e la strada regionale 447.\nPorti.\nLa struttura portuale (con capitaneria dipendente dal circondario marittimo di Agropoli) \u00e8 stata realizzata nel 1954 a San Marco e ospita la flotta da pesca locale e barche da diporto. Contiene circa 413 posti barca per imbarcazioni di lunghezza entro i 16 metri. I fondali oscillano tra i 2,5 e i 3 metri. Il porto, completamente banchinato sul lato interno, \u00e8 riparato ad ovest da un molo di sopraflutto a tre bracci e ad est da un moletto di sottoflutto a scogliera. \u00c8 uno scalo estivo del metr\u00f2 del mare, che collega con partenze giornaliere Castellabate con Napoli, Capri, Positano, Amalfi, Salerno, Agropoli, Acciaroli, Casal Velino, Palinuro e Sapri.\nMobilit\u00e0 urbana.\nI collegamenti tra le varie frazioni del comune di Castellabate sono garantiti dagli autobus della compagnia SMEC. Per i collegamenti regionali, San Marco \u00e8 servita da una linea di autobus della compagnia salernitana CSTP, nella tratta Salerno-Acciaroli. Alcune di queste corse partono da Napoli nel periodo estivo e altre raggiungono anche Fisciano (sede dell'Universit\u00e0 degli Studi di Salerno) e Vallo della Lucania.\nSport.\nIl calcio \u00e8 lo sport maggiormente praticato nella frazione, che \u00e8 stata rappresentata dalla squadra dei Leoni di San Marco (colori sociali nero-verdi), non pi\u00f9 attiva. L'unico impianto sportivo di San Marco \u00e8 il campo di calcio Manlio De Vivo (superficie di gioco in terra battuta).\nVoci correlate.\nComunali\nGenerali"}
{"id": "1184969", "revid": "1766026", "url": "https://it.wikipedia.org/wiki?curid=1184969", "title": "Erlk\u00f6nig (Lied)", "text": "Il re degli elfi (titolo originale tedesco: \"Erlk\u00f6nig\") \u00e8 un Lied di Franz Schubert (D 328) sui versi dell'omonima ballata di Johann Wolfgang von Goethe, musicato nel 1815.\nFu eseguito per la prima volta in pubblico da Johann Michael Vogl il 7 marzo 1821 al Theater am K\u00e4rntnertor di Vienna.\nIl \"Lied\" contiene diversi temi cari al romanticismo: il soprannaturale, la notte e la natura, i sentimenti pi\u00f9 intimi, la morte.\nI versi narrano di un padre che, galoppando nella notte, cerca di portare in salvo il figlio malato. Delirante e spaventato, il bambino \u00e8 convinto di vedere e sentire il re degli elfi che vuole rapirlo. Questi dapprima cerca di convincere il bimbo a seguirlo con le promesse pi\u00f9 disparate, poi vista l'inutilit\u00e0 dei suoi tentativi, decide di ricorrere alla forza. Il padre, estremamente in ansia per suo figlio, cerca di rassicurarlo, dando una spiegazione pi\u00f9 concreta alle sue visioni (la nebbia, il fruscio del vento tra le foglie degli alberi, dei vecchi salici). Giunto a casa, il padre si accorge che il piccolo \u00e8 morto tra le sue braccia.\nSecondo la mitologia del Nord Europa, il re degli elfi era una figura malvagia che appariva danzando con i suoi sudditi nelle foreste nordiche durante la notte, e simboleggiava la morte.\nNella scrittura pianistica, Schubert riesce a rendere perfettamente l'idea del galoppo incessante e disperato. L'esecuzione richiede impegno sia al pianista, che durante tutto il brano deve imitare incessantemente la folle cavalcata, mantenendo il tempo, sia al cantante, a cui spetta il non facile compito di impersonare quattro personaggi diversi (il padre, il re degli elfi, il figlio e un narratore che descrive l'ambientazione) con le relative emozioni.\nIl \"Lied\" fu in seguito ripreso e arrangiato con strumentazioni differenti da altri autori, tra cui Franz Liszt (che ne produsse sia una trascrizione per pianoforte solo, divenuta uno dei suoi cavalli di battaglia, che una per orchestra e voce), Hector Berliosz e Max Reger (entrambi per orchestra e voce). Famigerata inoltre la trascrizione per violino solo di Heinrich Ernst, del 1854, che va sotto il nome di \"Grand Caprice f\u00fcr Violine allein\", Op. 26, considerata \"l'apice della tecnica violinistica\"; caratteristica di quest'ultima trascrizione \u00e8 la polifonia estrema, poich\u00e9 un violino solo deve interpretare il bimbo febbricitante, il padre, il Re degli Elfi (ciascuno con una coloratura specifica), ma allo stesso tempo anche l'accompagnamento di pianoforte. Il pezzo fa uso intensivo di accordi a due, tre e persino quattro voci (rarissimi nella letteratura violinistica), armonici artificiali e passaggi in pizzicato.\nCuriosit\u00e0.\nGoethe si \u00e8 ispirato per questo lied da un fatto di cronaca realmente accaduto, cio\u00e8 di un figlio morto mentre il padre cercava di arrivare a un villaggio abitato; secondo quel giornale il bambino delirante diceva di essere inseguito dall'Erlkonig."}
{"id": "1184972", "revid": "599013", "url": "https://it.wikipedia.org/wiki?curid=1184972", "title": "Forze armate libiche", "text": "Le forze armate libiche ( sono le forze armate dello \"Stato della Libia\".\nStoria.\nLe forze armate libiche sono state fondate nel 1951 e, prima del loro scioglimento, avevano raggiunto un numero di effettivi di circa 100.000 unit\u00e0 e di unit\u00e0 di riserva di circa 200 uomini impiegati all'estero. Esse avevano la propria sede a Tripoli. Con la ricostituzione in atto di un nuovo esercito a Tobruk, uomini si sono arruolati nella nuova forza armata, sotto il comando di Khalifa Belqasim Haftar, fortemente impegnato contro la fazione avversaria tripolitana di \u02bfAbd al-Sal\u0101m al-\u02bfObayd\u012b. L'esercito libico \u00e8 in fase di ristrutturazione dopo l'intervento militare internazionale in Libia del 2011 e le guerre civili del 2011 e del 2014 che hanno portato al suo scioglimento.\nStruttura.\nErano composte da tre servizi principali:"}
{"id": "1184974", "revid": "1517931", "url": "https://it.wikipedia.org/wiki?curid=1184974", "title": "Efisio Marini", "text": "Biografia.\nEfisio Marini nacque all'interno di una famiglia di commercianti, numerosa e abbiente.\nDopo aver conseguito all'Universit\u00e0 di Pisa le lauree in Medicina e Scienze Naturali fece ritorno, nel 1861, nella citt\u00e0 natale ottenendo un incarico di assistente al Museo di Storia Naturale cittadino, incarico che per\u00f2 non riusc\u00ec a soddisfare le ambizioni dello scienziato.\nNegli stessi anni, elabor\u00f2 un metodo completamente personale di mummificazione che permette di pietrificare i cadaveri senza effettuare tagli o iniezioni sugli stessi, metodo che sar\u00e0 poi in grado di invertire restituendo ai corpi il colore e la consistenza originali. Il primo successo con questo tipo di esperimento lo ottenne operando su un braccio umano.\nNonostante il valore delle sue scoperte, Marini non godette a Cagliari di una buona fama tra il popolo, che su di lui faceva girare epigrammi in lingua sarda improntati a scetticismo e timore superstizioso. Tuttavia, ci\u00f2 che veramente feriva e indignava Marini era l'indifferenza, o addirittura l'ostilit\u00e0, riservatagli dal modesto ambiente accademico cagliaritano, nel quale non avrebbe ottenuto la desiderata cattedra. Cos\u00ec, per ambizione e per disgusto verso l'universit\u00e0 del capoluogo sardo, compiuti 30 anni lasci\u00f2 Cagliari dopo aver gettato tutte le sue opere in mare, dal quale si dice traesse ispirazione.\nGli anni di Napoli e i primi successi.\nNel 1865 si trasfer\u00ec a Napoli, dove stabil\u00ec legami con personaggi del mondo non scientifico come Giovanni Bovio, autore dell'epitaffio tuttora presente nell'atrio dell'universit\u00e0 di Cagliari, e Salvatore di Giacomo.\nIntanto la sua fama cresceva in tutta Europa e, nel 1867, fu invitato all'Esposizione Universale di Parigi, in occasione della quale pietrific\u00f2 il piede di una mummia egizia restituendogli poi la consistenza naturale; grazie a quest'opera ottenne l'interessamento di Napoleone III, che diede al celebre chirurgo Nelanton il compito di controllare la validit\u00e0 del suo operato. Per questo servizio offerto al sovrano, Marini venne insignito della Legion d'Onore.\nLo stesso anno l'autorevole rivista medica \"The Lancet\" gli dedic\u00f2 un articolo.\nMarini, continuando a considerare il suo metodo di pietrificazione la chiave per accedere all'universit\u00e0 di Cagliari, continu\u00f2 a mantenerne gelosamente (e inutilmente) il segreto. In quegli anni mummific\u00f2 personaggi celebri come Luigi Settembrini e il marchese d'Afflitto, ed espose i risultati del proprio lavoro a Vienna, Londra, Parigi, Milano, Torino e Roma. In tutte queste occasioni Marini mostr\u00f2 la pietrificazione di sangue, organi interni e persino della mano di una giovane fanciulla (conservata a Sassari). \nLo scienziato pietrific\u00f2 inoltre il sangue, raccolto sull'Aspromonte, di Giuseppe Garibaldi, modellandolo a forma di medaglione - oggetto che doner\u00e0 all'Eroe dei due Mondi, il quale lo ringrazi\u00f2 con una lettera ufficiale.\nGli ultimi anni.\nTornato a Napoli prese ad esercitare la professione di medico, conducendo una vita disagiata, circondato da un alone sinistro creatosi intorno a lui grazie anche alla propria dimora, disseminata di reliquie anatomiche di persone e animali. In questo modo visse tristemente il resto dei suoi giorni, spendendo tutti i suoi averi nelle ricerche ed ossessionato dalla paura che il proprio segreto gli venisse rubato.\nMor\u00ec a Napoli l'11 settembre del 1900 senza rivelare le formule per attuare il suo metodo di imbalsamazione.\nLe sue opere sono conservate nel Museo Anatomico di Napoli. Inoltre, al \"Muniss\" (Museo dell'Universit\u00e0 di Sassari) \u00e8 conservata la mano di una fanciulla pietrificata nel 1864 e donata nel 1876 da Efisio Marini alla citt\u00e0 turritana come segno di gratitudine per una medaglia d'oro assegnatagli nello stesso anno, uno dei pochi riconoscimenti che gli riserv\u00f2 la sua terra d'origine.\nDopo la morte.\nNel 2001, lo scrittore Giorgio Todde fa di Efisio Marini il protagonista del romanzo \"Lo stato delle anime\", cui seguiranno altri cinque romanzi sempre con la figura del detective-pietrificatore come protagonista.\nNel 2004, il Comune di Cagliari promuove la mostra \"Efisio Marini, il Pietrificatore\". Nel catalogo della mostra viene inserito un fumetto dedicato alla vita dello scienziato.\nNel febbraio del 2006, Corrado Zedda e Luigi Serra, componenti del gruppo di studio sulla figura di Efisio Marini, con la collaborazione del dott. Antonio Maccioni, primario del reparto di Anatomia Patologica del Santissima Trinit\u00e0 di Cagliari, hanno ottenuto l'autorizzazione da parte delle autorit\u00e0 competenti per la riesumazione del corpo pietrificato dello storico Pietro Martini. Purtroppo le pessime condizioni di conservazione hanno prodotto danni irreparabili sul corpo dell'illustre pietrificato."}
{"id": "1184976", "revid": "26630", "url": "https://it.wikipedia.org/wiki?curid=1184976", "title": "Vaccinium myrtillus", "text": "Il mirtillo nero (Vaccinium myrtillus ) \u00e8 un arbusto da frutto appartenente alla famiglia delle Ericaceae e al genere dei \"Vaccinium\", il cui frutto, il mirtillo, viene catalogato tra i frutti di bosco.\nNon va confuso con il mirtillo gigante americano, specie ampiamente coltivata e venduta, alta fino a 2\u20133 m e con frutti pi\u00f9 grandi.\nDescrizione.\nIl mirtillo nero \u00e8 un piccolo arbusto, caducifoglia e latifoglia, con portamento espanso di altezza compresa tra 20 e 60\u00a0cm, le cui foglie sono ovali e verde chiaro. Si allarga pi\u00f9 in orizzontale che in verticale, ma con crescita molto lenta.\nI fiori sono bianchi e hanno una forma tipica a orcio rovesciato, con petali saldati tra loro, come tutte le Ericacee. L'ovario \u00e8 infero. La fioritura si ha in maggio, mentre la fruttificazione in luglio-agosto.\nI frutti sono piccole pseudobacche bluastre, in quanto hanno l'aspetto di bacche, ma alla loro formazione contribuiscono ovario, sepali, petali e stami.\nComposizione chimica.\nI principali costituenti sono le antocianine (0,5%); altri costituenti sono i tannini, alcuni acidi organici tra cui quelli idrossicinnamici e l'acido salicilico, vari glicosidi flavonolici e flavan-3-oli, iridoidi, terpeni e pectine.\nDistribuzione.\nLa specie cresce spontanea in Eurasia. In Italia \u00e8 presente sulle Alpi e sugli Appennini.\n\"Vaccinium myrtillus\" presenta una valenza cenotica ed ecologica piuttosto ampia in quanto \u00e8 presente nelle peccete e nelle faggete subalpine e montane, purch\u00e9 con substrato a pH acido.\nMirtillo con i frutti bianchi.\nNel Parco Nazionale dell'Appennino Tosco-Emiliano, nella zona del Passo del Cerreto, \u00e8 stata individuata una popolazione di \"Vaccinium myrtillus\" con i frutti bianchi, quasi del tutto privi di pigmenti (antociani). Le cause del fenomeno potrebbero essere di ordine patologico o genetico.\nUsi.\nUso alimentare.\nIl mirtillo contiene quantit\u00e0 di acidi organici (citrico, malico...), zuccheri, pectine, tannini, mirtillina (glucoside colorante), antocianine, vitamina A, C e, in quantit\u00e0 minore, vitamina B. I frutti si consumano freschi o trasformati in succo o confettura, o anche in pasticceria.\nProduzione.\nI mirtilli presenti nei circuiti commerciali mondiali appartengono alla specie Vaccinium corymbosum; il Vaccinium myrtillus \u00e8 invece una specie selvatica e la sua distribuzione \u00e8 limitata ai mercati locali, prevalentemente nelle aree montane e a piccole produzioni di confetture e gelatine.\nUsi officinali.\nI frutti essiccati hanno propriet\u00e0 astringenti e possono essere utilizzati come antidiarroici. Alcune delle sostanze presenti nel mirtillo si sono dimostrate utili per la circolazione sanguigna, per gli occhi, e anche contro il diabete. In particolare si sottolineano le propriet\u00e0 favorevoli delle antocianine sui capillari della retina essendo in grado di proteggere le pareti dei vasi capillari e di svolgere un'azione benefica sulla microcircolazione e nei problemi vascolari.\nAltri usi.\nI frutti del mirtillo venivano utilizzati per tingere di blu violetto i tessuti.\n\u00c8 pianta visitata dalle api per il polline ed il nettare."}
{"id": "1184981", "revid": "916580", "url": "https://it.wikipedia.org/wiki?curid=1184981", "title": "Tropaeolaceae", "text": ""}
{"id": "1184985", "revid": "125787578", "url": "https://it.wikipedia.org/wiki?curid=1184985", "title": "CoopVoce", "text": "CoopVoce \u00e8 l'operatore di telefonia mobile di Coop Italia, il primo MVNO lanciato in Italia.\nOperativo dal 1\u00ba giugno 2007 come ESP, dopo una fase sperimentale durata circa tre mesi, \u00e8 nato dall'accordo tra Coop Italia e TIM del quale utilizza la rete GSM/UMTS/LTE per l'erogazione del servizio. Nel 2020 diventa Full MVNO.\nPer le numerazioni delle sue SIM, CoopVoce utilizza la prima decade del decamigliaio 331 (vale a dire 331-1), la terza decade del decamigliaio 370 (ovvero 370-3) e il prefisso 353-4.\nCooperative aderenti.\nAderisce inoltre il SAIT (Consorzio delle cooperative di consumo trentine), attraverso cui il servizio \u00e8 commercializzato in tutte le cooperative a esso aderenti.\nClienti.\nAgli inizi del mese di dicembre 2019, CoopVoce registrava circa 1,5 milioni di utenze attive."}
{"id": "1184988", "revid": "120781", "url": "https://it.wikipedia.org/wiki?curid=1184988", "title": "Aramaica", "text": ""}
{"id": "1184989", "revid": "1938966", "url": "https://it.wikipedia.org/wiki?curid=1184989", "title": "Calcografia", "text": "La calcografia o stampa calcografica \u00e8 un sistema di stampa a incisione su lastra di rame o zinco.\nLe prime notizie su questa tecnica di stampa risalgono al 1450, quando a Firenze l'orafo Maso Finiguerra per primo adoper\u00f2 un procedimento inverso rispetto alla tecnica xilografica.\nTecniche di stampa calcografica.\nLe principali tecniche di stampa calcografica sono la puntasecca e l'acquaforte.\nPuntasecca.\nConsiste nell'incidere la propria opera su una lastra di rame o zinco con uno strumento chiamato \"punta\" (un ago d'acciaio molto appuntito, dotato di un manico di legno e usato come una matita).\nUna volta incisa, la lastra viene inchiostrata e poi ripulita affinch\u00e9 l'inchiostro rimanga solo nelle parti precedentemente incise, dopo di che viene collocata sul torchio calcografico che permette la stampa.\nTra i primi maestri e caposcuola si pu\u00f2 citare Andrea Meldolla detto lo Schiavone.\nAcquaforte.\nLa lastra zinco viene ricoperta da un sottile strato di cera d'api, oppure bitume o vernice satinata. Successivamente, con un qualsiasi strumento a punta, si asporta il materiale protettivo affinch\u00e9 restino scoperte le parti che poi verranno stampate; dopo di che, affinch\u00e9 non venga corroso, si isola il retro della lastra con comune nastro adesivo e la si immerge in acquaforte (come veniva anticamente chiamata la miscela formata da tre parti d'acqua e una di acido nitrico).\nL'acquaforte, con un'azione chiamata \"morsura\", corrode le parti della lastra rimaste senza protezione. La lastra deve rimanere in acido per un tempo proporzionato al tipo di segno desiderato: pi\u00f9 lunga sar\u00e0 la morsura, pi\u00f9 scuri saranno i segni.\nA meno che non sia fatto di proposito, cio\u00e8 per dare uno specifico effetto artistico all'opera, se la lastra rimane per troppo tempo nell'acquaforte la morsura potrebbe arrivare a bucarla; viceversa, se il tempo di morsura \u00e8 eccessivamente breve, il segno potrebbe non essere sufficientemente profondo e quindi la stampa non sar\u00e0 possibile.\nTolta la lastra dall'acido, bisogna asciugarla ed eliminare il nastro adesivo e la cera, dopo di che viene inchiostrata, ripulita e messa al torchio.\nQuesto lavoro viene eseguito manualmente e deve essere ripetuto per ogni esemplare.\nIl procedimento per le lastre di rame \u00e8 analogo, l'acido utilizzato nella morsura \u00e8 per\u00f2 il percloruro ferrico, che ha tempi di morsura pi\u00f9 lunghi.\nSi ottiene un'ottima resa con un sistema misto calcografia-offset.\nQuesta tecnica fu utilizzata con successo da D\u00fcrer e dal Parmigianino, che pu\u00f2 essere considerato il vero e proprio caposcuola in Italia.\nImportante fu il lavoro svolto dalla famiglia De Rossi, dal Seicento al 1738, quando l'insieme delle loro lastre venne incorporato nella Calcografia Camerale, che nel 1870 cambi\u00f2 il nome in Calcografia Reale e successivamente in quello di Calcografia Nazionale.\nGiorgio Morandi (1890 - 1964) e Luigi Bartolini (1892 - 1963) sono stati i maggiori acquafortisti italiani del Novecento.\nFotocalcografia.\nLe tecniche foto-calcografiche usano la fotografia per trasferire l'immagine, mediante una gelatina sensibile, su una lastra metallica (in genere di rame o di zinco) che sar\u00e0 successivamente incisa ad acido. Esse sono: \nMentre le prime due utilizzano un retino litografico con cui i punti \u2014 a geometria regolare seppure a dimensione variabile \u2014 ricostruiscono sulla lastra i mezzi toni dell'immagine, nella fotocalcografia questi punti provengono dal trasferimento fotografico sul rame di un'immagine a tono continuo (cio\u00e8 senza retino), a cui viene sovrapposta una \"nevicata\" finissima di bitume in polvere. Questo crea un mosaico uniforme di punti che viene successivamente fatto fondere riscaldando la lastra stessa.\nAttraverso gli interstizi che rimangono liberi tra questi punti di bitume (che costituiscono una sorta di retino asimmetrico meglio detto \"riserva\"), l'acido mordente incide sulla lastra un reticolo di incavi che si differenziano sia per profondit\u00e0 che per dimensione in base al tono da riprodurre (esattamente come per la tecnica di incisione \"all'acquatinta\"). Questo doppia qualit\u00e0 dell'incavo \u00e8 impossibile da raggiungere utilizzando il retino geometrico, mediante il quale i punti incisi variano la loro dimensione ma sono tutti di uguale profondit\u00e0. Ripulita la superficie del rame dal bitume e dalla gelatina sensibile, gli incavi riceveranno l'inchiostro da stampa; il risultato \u00e8 un visibile aumento della qualit\u00e0 finale della stampa ottenuta da tale \"matrice\" al bitume.\nLa stampa si effettua inchiostrando e ripulendo a mano questa matrice per ogni singola copia e premendola fortemente sotto un torchio a rulli, a contatto con un'apposita carta \"da incisione\" opportunamente inumidita. Su questa, i bordi del rame lasciano la caratteristica \"battuta\", un tratto ribassato rispetto alla superficie della carta, dovuto alla forte pressione del torchio. Dato che la generazione della stampa avviene meccanicamente, mentre il trasporto dell'immagine da incidere sulla lastra \u00e8 eseguito fotograficamente, il procedimento rientra tra quelli cosiddetti foto-meccanici (foto-calco, foto-lito, foto-tipo)."}
{"id": "1184995", "revid": "94647", "url": "https://it.wikipedia.org/wiki?curid=1184995", "title": "Nasturzio", "text": ""}
{"id": "1184998", "revid": "916580", "url": "https://it.wikipedia.org/wiki?curid=1184998", "title": "Tropaeolum tuberosum", "text": "Tropaeolum tuberosum \u00e8 una pianta della famiglia Tropaeolaceae, originaria del nord-ovest dell'America meridionale.\nSi tratta di una pianta ambientata nella zona centrale delle Ande, utilizzata per fini alimentari e ornamentali.\nSi distingue da \"Tropaeolum majus\" per la forma pi\u00f9 tubolare del fiore, per le foglie, che sono lobate, e per il suo tubero commestibile. Quest'ultimo ha la propriet\u00e0 di potersi formare a partire da stoloni."}
{"id": "1185001", "revid": "36426", "url": "https://it.wikipedia.org/wiki?curid=1185001", "title": "Anglo-sassoni", "text": ""}
{"id": "1185002", "revid": "125412837", "url": "https://it.wikipedia.org/wiki?curid=1185002", "title": "Moadon Kaduregel Maccabi Tel Aviv", "text": "Il Moadon Kaduregel Maccabi Tel Aviv (), noto semplicemente come Maccabi Tel Aviv, \u00e8 la sezione calcistica della societ\u00e0 polisportiva israeliana Maccabi Tel Aviv. Milita dalla sua fondazione nella Ligat ha'Al, la massima divisione del campionato israeliano di calcio, e disputa le partite interne nello stadio Bloomfield di Tel Aviv (29 400 posti). \n\u00c8 la squadra di calcio pi\u00f9 titolata d'Israele, avendo vinto in ambito nazionale 23 campionati, 23 Coppe di Israele, 7 Coppe Toto (denominazione ufficiale della Coppa di Lega israeliana) e 7 Supercoppe d'Israele e a livello internazionale 2 Campionati d'Asia per club. Per sette volte ha centrato il \"double\" campionato-coppa nazionale ed \u00e8 l'unica squadra israeliana a non essere mai retrocessa in seconda divisione. \u00c8 inoltre una delle tre compagini israeliane che hanno disputato la fase a gironi della UEFA Champions League.\nStoria.\nPre-indipendenza.\nNei primi anni '20, malgrado l'assenza di un campionato nazionale organizzato, il Maccabi Tel Aviv era noto come una delle squadre pi\u00f9 forti del paese ed era invitato a disputare numerose amichevoli, specie contro compagini del Mandato britannico. Nel 1928, con la costituzione della federcalcio israeliana e il riconoscimento del calcio israeliano da parte della FIFA, iniziarono i tornei ufficiali. Nel 1929 la squadra vinse il suo primo trofeo, la Coppa di Palestina, battendo per 4-0 il Maccabi Hashmonai Gerusalemme. Un anno dopo si aggiudic\u00f2 nuovamente il trofeo sconfiggendo per 2-1 il 48\u00ba reggimento dell'Esercito britannico e nel 1933 fece tris battendo per 1-0 l'.\nNel 1936 il club fu invitato a giocare negli Stati Uniti d'America. Dopo aver perso per 2-0 in Francia contro il Racing Club di Parigi e per 3-1 contro il Lilla, negli USA la squadra batt\u00e9 una selezione All-Stars di New York di fronte a 50.000 spettatori accorsi allo Yankee Stadium. Il Maccabi sconfisse anche la selezione dell'American Soccer League a Brooklyn e Filadelfia per 1-0 e gioc\u00f2 anche in Canada, dove pareggi\u00f2 per 1-1 contro l'All-Stars di Toronto. Il tour negli States prosegu\u00ec con una sconfitta per 3-2 contro il St. Louis Stars e i Boston Celtics.\nDi ritorno dagli USA, i calciatori del Maccabi scioperarono a causa di mancati pagamenti. Nel 1937, dopo un anno di sciopero, la federcalcio israeliana accett\u00f2 le loro richieste e la squadra pose fine alla protesta. Nel 1939, dopo l'inizio della seconda guerra mondiale, il Maccabi vinse il suo secondo campionato. Alla fine della stagione intraprese un'altra tourn\u00e9e, stavolta in Australia, dove la squadra fu presentata come Palestina o occasionalmente come Maccabi Palestina. Su 18 partite giocate ne vinse 11, ne perse 5 e ne pareggi\u00f2 3, affrontando squadre statali (Nuovo Galles del Sud, Victoria, Queensland, Australia meridionale e Australia occidentale), squadre regionali e la nazionale australiana, incontrata cinque volte con un bilancio di una vittoria, un pareggio e 3 sconfitte.\nNel 1941 il Maccabi centr\u00f2 il suo primo \"double\" aggiudicandosi sia il campionato che la coppa di stato grazie al successo per 2-1 contro l'Hapoel Tel Aviv in finale. Dal 1941 al 1945 il campionato fu sospeso a causa della guerra, ma il Maccabi continu\u00f2 a disputare partite amichevoli. Nel 1946, a campionato ancora sospeso, torn\u00f2 a disputarsi la coppa nazionale, che il Maccabi vinse sconfiggendo per 6-0 tra andata e ritorno l'Hapoel Rishon LeZion.\nNel 1947 torn\u00f2 il campionato, che vide la vittoria del Maccabi, giunto anche in finale di coppa. Nella finale contro il Beitar Tel Aviv allo Stadio Hatikva Neighborhood il Maccabi conduceva per 3-2 quando l'arbitr\u00f2 annull\u00f2 un gol al Beitar. Seguirono le violente proteste dei calciatori e dei tifosi del Beitar e Yom-Tov Mansherov, difensore del Beitar Tel Aviv, rub\u00f2 la coppa. L'arbitro decret\u00f2 dunque la fine dell'incontro e al Maccabi fu assegnata la vittoria a tavolino, che consent\u00ec alla squadra di ottenere il \"double\". Quarantacinque anni dopo il trofeo fu ritrovato a Petah Tiqwa.\nAnni 1950.\nGli anni '50 sono considerati l'epoca d'oro del Maccabi Tel Aviv, che vinse cinque campionati e quattro Coppe di Israele. L'epoca di gloria inizi\u00f2 con l'istituzione dello Stato di Israele: nel 1949-1950 la squadra vinse il titolo, il primo dopo l'indipendenza del paese, dopo aver regolato per 1-0 l'Hapoel Tel Aviv nel derby cittadino grazie ad un gol di Yosef \"Yosale\" Merimovich. Merimovich non era che uno dei numerosi calciatori di valore che negli anni '50 resero grande il Maccabi, una squadra praticamente senza rivali che annoverava i difensori Itzhak Schneor e Eli Fuchs, il portiere Avraham Bandouri, l'attaccante Zvi Studinski e il centravanti Yehoshua \"Shiye\" Glazer. Quest'ultimo, capocannoniere del campionato nel 1952 con 27 gol, \u00e8 reputato il pi\u00f9 valido attaccante del Maccabi di tutti i tempi e del club di Tel Aviv fu miglior marcatore fino al 2003, quando il record fu battuto da Avi Nimni.\nNella stagione 1951-1952 il Maccabi colse il suo secondo successo in campionato nel periodo post-indipendenza del paese. Il titolo fu vinto con otto punti di vantaggio sul Maccabi Petah Tikva, anche se la coppa fu persa in finale. Quella sconfitta, per\u00f2, fece da prologo al \"double\" della stagione 1953-1954, quando il titolo fu rivinto superando ancora i rivali del Maccabi Petah Tikva. La finale di coppa del 1954 vide il Maccabi Tel Aviv battere per 4-0 il Maccabi Netanya con doppietta di Glazer e reti di Studinski e del centrocampista Israel Halivner.\nLa stagione 1954-1955 vide prevalere, sul filo di lana, l'Hapoel Petah Tikva del centrocampista Nahum Stelmach, nuova forza piombata sulla scena del campionato israeliano. Il Maccabi Tel Aviv, tuttavia, non alz\u00f2 bandiera bianca: nella finale di coppa nazionale di quell'anno regol\u00f2 per 3-1 i nuovi rivali, per poi rivincere il titolo nel 1955-1956 e nel 1957-1958, quando si laure\u00f2 campione per la quinta volta nel primo decennio di esistenza del moderno stato di Israele e complet\u00f2 la stagione con un altro \"double\" (2-0 nella finale di coppa contro l'Hapoel Haifa).\nNel 1958-1959 il Maccabi Tel Aviv si aggiudic\u00f2 la Coppa d'Israele per la seconda volta consecutiva in una delle pi\u00f9 famose finali nella storia della competizione. A soli dieci minuti dalla fine della partita la squadra era in vantaggio per 4-0 contro l'Hapoel Petah Tikva, ma in cinque minuti gli avversari si portarono sul 4-3. Il Maccabi riusc\u00ec a conservare il gol di vantaggio e sollev\u00f2 il trofeo.\nAnni 1960.\nDopo l'epoca d'oro degli anni '50 il Maccabi Tel Aviv visse un periodo di appannamento, eclissato dall'ascesa dell'Hapoel Petah Tikva, che tra la fine degli anni '50 e i primi anni '60 mise in bacheca ben cinque titolo consecutivi. Il secondo di questi titoli, nel 1960, fu vinto a spese del Maccabi: i gialli conducevano la classifica prima dell'ultima giornata, ma persero contro l'Hapoel Haifa all'ultimo turno, consegnando l'alloro ai rivali. Il giocatore pi\u00f9 decisivo di quella stagione era stato Rafi Levi, uno degli attaccanti pi\u00f9 forti nella storia del Maccabi, laureatosi capocannoniere del campionato con 19 gol. Un anno dopo i brasiliani del Santos visitarono Israele insieme alla loro stella, Pel\u00e9, per un'amichevole contro una selezione dei migliori calciatori di Maccabi Tel Aviv e Hapoel Petah Tikva. Neanche la combinazione di forze israeliane pot\u00e9 nulla contro la forte squadra sudamericana, che si impose con il risultato di 3-1.\nDopo alcune stagioni al di sotto delle aspettative, verso la fine degli anni '60 il Maccabi Tel Aviv torn\u00f2 sugli scudi con uno dei migliori allenatori nella storia del club, Jerry Beit haLevi, ex calciatore del Maccabi negli anni '30 e, ad eccezione di un anno, gi\u00e0 alla guida tecnica della squadra dal 1947 al 1957. Sotto la sua gestione il Maccabi torn\u00f2 pian piano ai suoi livelli consueti e nel 1963-1964 vinse di nuovo la Coppa d'Israele battendo in finale l'Hapoel Haifa per 2-1. L'anno dopo si ripet\u00e9, ma dopo i supplementari contro i concittadini del Bnei Yehuda, che annoverava i centrocampisti Moshe Asis e Rafi Baranes. Nel 1966-1967 la squadra rivinse la coppa nella finale contro l'Hapoel Tel Aviv, grazie ai gol del centrocampista Uri Kedmi e dell'attaccante Rachamim Talbi.\nMentre in quella stagione la coppa nazionale si svolse regolarmente, il campionato fu interrotto dallo scoppio della guerra dei sei giorni e fu posticipato al 1968. Guidato dal nuovo allenatore Israel Halivner, il Maccabi Tel Aviv vinse il suo unico titolo del decennio dopo 60 giornate, sopravanzando l'Hapoel Petah Tikva di tre punti. Il Maccabi colse poi il successo pi\u00f9 importante del decennio vincendo la Coppa dei Campioni d'Asia nel 1969, prima squadra israeliana ad aggiudicarsi una competizione internazionale. Sotto la guida dell'ex calciatore Yossele Merimovich, la compagine di Tel Aviv batt\u00e9 i sudcoreani dello dopo i tempi supplementari grazie ad un gol dell'attaccante Dror Bar Nur.\nIl decennio 1960-1970 fu sicuramente meno decorato del precedente, ma si chiuse con un titolo nazionale, una Coppa dei Campioni d'Asia e tre Coppe d'Israele in bacheca. Tra i grandi nomi del periodo si ricordano i centrocampisti Nissim Bachar, Moshe Asis e Giora Spiegel, i difensori Meir Nimni, Menachem \"Miko\" Bello e Tzvika Rosen, il portiere Haim Levin, l'attaccante Rafi Levi.\nAnni 1970.\nGli anni '70 segnarono una svolta nel rendimento della squadra, vogliosa di tornare ai fasti degli anni '50. Sotto la guida di David Schweitzer, la squadra inaugur\u00f2 il decennio con uno storico \"double\", vincendo la coppa nazionale grazie al successo per 2-1 in finale contro il e il titolo solo grazie alla differenza reti favorevole rispetto a quella dell'Hapoel Tel Aviv, sconfitto per\u00f2 con autorevolezza per 5-0 nel derby cittadino. Il 31 gennaio 1970, di fronte a 20.000 spettatori, il centrocampista del Maccabi Giora Shpiegel segn\u00f2, sotto la pioggia battente, una tripletta che consegn\u00f2 alla sua squadra una memorabile vittoria. La vittoria nel derby non fece tuttavia soccombere un battagliero Hapoel, che combatt\u00e9 per il titolo fino all'ultima giornata e vide svanire l'alloro solo per una peggiore differenza reti.\nLa stagione successiva fu fallimentare: il Maccabi Tel Aviv non and\u00f2 oltre il decimo posto in campionato. La ripresa fu, per\u00f2, immediata, con la vittoria del campionato 1971-1972, caratterizzato dai gol di Dror Bar Nur, uno dei migliori attaccanti di sempre del Maccabi, autore di 16 dei 45 gol della squadra in campionato, oltre ad altri 2 gol segnati nelle altre competizioni.\nAppena quattro anni dopo il Maccabi Tel Aviv si trov\u00f2 invischiato per la prima volta nella lotta per non retrocedere, particolarmente accesa e larga nella stagione 1975-1976, coinvolgendo ben nove squadre. Il Maccabi sconfisse il per 2-0 con gol degli attaccanti Rachamim Talbi e Benny Tabak, evitando la prima retrocessione nella storia del club. Nell'aprile 1976 i Queens Park Rangers, compagine capolista della First Division inglese, atterrarono a Tel Aviv per disputare un'amichevole contro il Maccabi Tel Aviv, che per l'occasione annover\u00f2 anche alcuni dei giocatori pi\u00f9 quotati del campionato israeliano, vale a dire gli attaccanti del Maccabi Netanya Mordechai \"Motaleh\" Spiegler e Oded Machnes e il centrocampista del Beitar Gerusalemme Uri Malmilian. Il Maccabi vinse per 2-1 con gol di Malmilian e Spiegler.\nNel 1976-1977 il Maccabi fu autore di un'ottima stagione, assicurandosi il secondo \"double\" del decennio: il campionato fu vinto con tre punti di vantaggio sul Maccabi Giaffa e realizzando 47 gol, record stagionale per il campionato. L'attaccante Vicky Peretz si laure\u00f2 capocannoniere del campionato con 17 reti, cui si aggiunsero altre 5 segnate in Coppa d'Israele, ma fu il gol di Benny Tabak contro il Beitar Tel Aviv di fronte a 30.000 spettatori accorsi allo Stadio Bloomfield a garantire al Maccabi la vittoria della coppa nazionale e il secondo \"double\" in sette anni.\nTra i giocatori pi\u00f9 validi di quel Maccabi figuravano Benny Tabak e Vicky Peretz, oltre a Avi Cohen, soprannominato \"libero\" (dal termine italiano utilizzato per indicare il ruolo), uno dei migliori difensori israeliani di tutti i tempi. Uno dei suoi gol memorabili fu segnato nel derby vinto per 2-0 contro l'Hapoel Tel Aviv nel 1978, quando dal limite dell'area con un tiro potente e preciso insacc\u00f2 il pallone in rete.. Vicky Peretz e Benny Tabak sono annoverati tra i pi\u00f9 validi attaccanti del Maccabi di ogni epoca: il primo segn\u00f2 67 reti, il secondo 121 con la maglia gialloblu del Maccabi Tel Aviv.\nAnni 1980.\nGli anni '80 furono anni di magra per il Maccabi Tel Aviv, che si aggiudic\u00f2 due Coppe d'Israele consecutivamente, ma non riusc\u00ec a vincere il titolo nazionale. La prima finale fu vinta contro il , nella stagione 1986-1987. Anche se il Maccabi Tel Aviv, terzo in classifica, aveva chiuso il campionato sopravanzando di sei posizioni i rivali, la finale di coppa termin\u00f2 sul 3-3 dopo i tempi supplementari e si decise ai tiri di rigore. Grazie all'ultima realizzazione dell'attaccante Benny Tabak il Maccabi Tel Aviv pot\u00e9 sollevare di nuovo la coppa dopo dieci anni.\nNella stagione seguente il Maccabi Tel Aviv, guidato da Giora Spiegel, sub\u00ec la pi\u00f9 pesante sconfitta della propria storia, un 10-0 contro il Maccabi Haifa. Solo tre settimane dopo la squadra disput\u00f2, per\u00f2, la sua seconda finale di Coppa d'Israele consecutiva, stavolta contro i rivali cittadini dell'Hapoel Tel Aviv. Grazie ad un pregevole gol del centrocampista Mickey Cohen e a una marcatura di Benny Tabak il Maccabi vinse per 2-1 e si aggiudic\u00f2 la seconda coppa nazionale consecutiva.\nUn episodio singolare si verifico all'inizio del decennio. Nella partita contro il Beitar Gerusalemme che si disput\u00f2 allo Stadio YMCA di Gerusalemme per la seconda giornata del campionato 1981-1982 l'arbitro Abraham Klein, di fama internazionale, annull\u00f2 un gol al Beitar, ma i calciatori continuarono a celebrare la marcatura. Il difensore del Maccabi Menahem \"Miko\" Belo riprese velocemente il gioco e pass\u00f2 la palla a Moti Ivanir che si trov\u00f2 da solo a tu per tu con il portiere avversario Yossi Mizrachi e per l'ira dei tifosi avversari, segn\u00f2 il gol che poi port\u00f2 il Maccabi alla vittoria (2-1).\nBench\u00e9 non giocasse in modo spettacolare come in passato, il Maccabi era ricco di calciatori di valore, quali i centrocampisti Moti Ivanir e Alon Natan, il portiere Bonni Ginzburg e l'attaccante Eli Driks. Ivanir, che esord\u00ec nel Maccabi 16enne, segn\u00f2 67 gol per il club dal 1981 al 1990, fatto salvo il biennio 1986-1988, durante il quale vest\u00ec la maglia degli olandesi del . Alon Natan segn\u00f2 40 gol prima di lasciare il Maccabi per il Bnei Yehuda alla fine della stagione 1989-1990 e di ritirarsi all'et\u00e0 di soli 23 anni a causa dei persistenti infortuni.\nBonni Ginzburg presidi\u00f2 la porta del Maccabi dall'inizio del decennio alla stagione 1987-1988, guadagnandosi il posto da titolare nella nazionale israeliana e nel 1990 divenne il primo portiere israeliano a giocare all'estero. Eli Driks, uno dei migliori attaccanti di tutti i tempi del Maccabi, prodotto del settore giovanile nei primi anni '80, fu al centro dell'attacco del Maccabi Tel Aviv dal 1981 al 1999, tranne che per le annate 1984-1985 e 1989-1990.\nAnni 1990.\nUn giovane allenatore di nome Avram Grant prese le redini del Maccabi nel 1990, portando in prima squadra un nugolo di giovani talenti che regalarono al Maccabi una delle epoche pi\u00f9 fulgide della propria storia. A met\u00e0 degli anni '90 la squadra aveva gi\u00e0 ottenuto un altro \"double\" oltre ad aver vinto due altri campionati, due Coppe d'Israele e una Coppa di Lega israeliana, alla quale si sarebbero aggiunte due altre prima della fine del decennio. In pochi anni il Maccabi torn\u00f2 dunque agli splendori degli anni precedenti, appannato negli anni '80, e riprese a rappresentare Israele a livello internazionale.\nNella stagione 1991-1992 la squadra di Grant vinse il campionato per la prima volta dopo tredici anni, esprimendo un calcio offensivo e divertente. Rinforzato dagli arrivi del portiere russo Alexander Ubarov, che sarebbe divenuto una leggenda del club, e del difensore suo connazionale Alexander Polukarov, anche lui destinato, insieme al centrocampista Uri Malmilyan e ai giovani centrocampisti Avi Nimni e Itzik Zohar, a diventare pedine fondamentali della squadra, il Maccabi Tel Aviv torn\u00f2 ai vertici del calcio israeliano.\nNel 1992-1993 la squadra vinse la Coppa di Lega e la Coppa d'Israele battendo in finale l'Hapoel Tel Aviv con reti di Itsik Zohar e Nir Klinger. Il campionato, tuttavia, fu vinto dal Maccabi Haifa con 39 partite senza sconfitte, quantunque il Maccabi Tel Aviv avesse guadagnato 88 punti. La stagione 1993-1994 fu quella del riscatto: la squadra di Grant vinse il titolo, assicurandoselo grazie ad un gol del difensore Alon Brumer a Beer Sheva.\nAlla fine della stagione 1994-1995 il Gruppo Mofet assunse il controllo del Maccabi Tel Aviv. Avraham Grant decise di lasciare il club e fu rimpiazzato da Dror Kashtan, che guid\u00f2 i suoi ad una splendida stagione 1995-1996. Contro i rivali del Maccabi Haifa il Maccabi Haifa ottenne allo Stadio Kiryat Eliezer una vittoria per 1-3 con gol di Eli Dricks, Nir Klinger e Avi Nimni che consegn\u00f2 alla squadra il titolo. Il successo fece da preludio al 4-1 inflitto in finale all'Hapoel Rishon Lezion nella finale di coppa nazionale: per il Maccabi Tel Aviv fu l'ennesimo \"double\". Per l'annata seguente Grant torn\u00f2 sulla panchina gialloblu, per poi rimanervi fino al 2000.\nCon l'affiliazione della federcalcio israeliana alla UEFA nel 1992, il Maccabi Tel Aviv concentr\u00f2 le proprie attenzioni anche sul palcoscenico delle competizioni UEFA per club, desideroso di farsi valere anche in ambito europeo.\nLa stagione 1992-1993 segn\u00f2 l'esordio del Maccabi nei turni preliminari di UEFA Champions League. La squadra elimin\u00f2 i maltesi del Valletta prima di essere estromessi dai belgi del Bruges al secondo turno. Nel 1994-1995 uscirono al secondo turno della Coppa delle Coppe contro i tedeschi del (2-0 il risultato aggregato). Nel 1995-1996 in Champions League persero per 2-1 tra andata e ritorno contro gli svizzeri del nell'ultimo turno prima della fase a gironi. Nel 1996-1997 furono i turchi del a eliminare gli israeliani nell'ultimo turno prima della fase a gironi di Champions. Il Maccabi pass\u00f2 dunque in Coppa UEFA, dove fu eliminato dagli spagnoli del . Nel 1999-2000 la squadra elimin\u00f2 i lituani del Kaunas in Coppa UEFA, ma poi perse contro i francesi del per 4-3 (risultato aggregato) al primo turno.\nTra i calciatori pi\u00f9 rappresentativi del Maccabi Tel Aviv degli anni '90 figurano i difensori Amir Shelach e i fratelli Gadi e Alon Brumer, il centrocampista Noam Shoham e gli attaccanti Meir Melika e Nir Sivilia. Elementi chiave dei successi della squadra furono il capitano Nir Klinger, lo specialista dei calci di punizione Itzik Zohar e Avi Nimni, tra i migliori calciatori del Maccabi di tutti i tempi. Nel 1997 il Gruppo Mofet si sciolse e il club fu rilevato da Loni Herzikovich.\nAnni 2000.\nCon uno stile di gioco particolarmente offensivo, voluto dal tecnico Nir Klinger, il nuovo millennio inizi\u00f2 sotto buoni auspici per il Maccabi, che si aggiudic\u00f2 due coppe nazionali consecutivamente. La prima fu vinta nella stagione 2000-2001, in cui il Maccabi sconfisse per 3-0 in finale il Maccabi Petah Tikva\n. In campionato quell'anno si piazz\u00f2 quarto, anche se segn\u00f2 pi\u00f9 gol di tutti, 71. Memorabile furono il 7-0 inflitto al Beitar Gerusalemme verso la fine della stagione e i 10-1 contro l'Hapoel Rishon Lezion del 13 gennaio 2001.\nLa stagione 2001-2002 \u00e8 ricordata soprattutto per la tragedia accaduta il 26 gennaio 2002, quando, durante una partita contro il Beitar Gerusalemme, il difensore del Maccabi Meni Levi collass\u00f2 improvvisamente al centro del campo, si rialz\u00f2 e collass\u00f2 nuovamente. Dopo aver ricevuto le prime cure sul terreno di gioco per svariti minuti, fu tradotto in ospedale a Ra'anana, ma non fu in grado di riprendersi e fu affidato ai suoi familiari. In segno di rispetto per il giocatore, il club decise di ritirare la maglia con il numero di Levi. La squadra termin\u00f2 l'annata con la vittoria della coppa battendo ai tiri di rigore il Maccabi Haifa (0-0 dopo i tempi supplementari), laureatosi in quella stagione campione d'Israele.\nNell'annata 2002-2003 il Maccabi Tel Aviv soffi\u00f2 il titolo ai rivali del Maccabi Haifa dopo un finale di campionato al cardiopalma. Alla vigilia dell'ultima giornata, i ragazzi allenati da Nir Klinger conducevano la classifica per una migliore differenza reti. All'ultimo turno il Maccabi Haifa conduceva il punteggio per 0-5 contro l', mentre il Maccabi Tel Aviv era ancora fermo sul pari contro l'Hapoel Petah Tikva e dunque penalizzato nella corsa al titolo. Nel secondo tempo la squadra di Tel Aviv realizz\u00f2 tre gol senza subirne, riuscendo cos\u00ec ad aggiudicarsi il campionato.\nNel 2004-2005 il Maccabi ottenne la maggiore soddisfazione del decennio in ambito internazionale, riuscendo a qualificarsi per la fase a gironi della UEFA Champions League&lt;ref name=\"Group D 04/05\"&gt;&lt;/ref&gt; dopo aver superato nei play-off il e divenendo cos\u00ec la seconda squadra israeliana (due anni dopo il Maccabi Haifa) capace di raggiungere la fase a gruppi della prestigiosa manifestazione. Il sorteggio mise gli israeliani di fronte tre potenze del calcio europeo: , e . Battendo l'Ajax e pareggiando in casa con la Juventus, in sei partite la squadra ottenne comunque quattro punti, uscendo dignitosamente dal torneo. In campionato le cose andarono peggio, come testimonia il nono posto finale, ma riusc\u00ec ad aggiudicarsi un trofeo, la Coppa d'Israele: la squadra giunse in finale e batt\u00e9 ai tiri di rigore il dopo il 2-2 dei tempi supplementari.\nDopo la terza Coppa d'Israele in cinque anni il Maccabi visse un periodo di crisi. Nella stagione 2005-2006, malgrado un organico di prim'ordine che comprendeva Eyal Berkovic, \u0110ovani Roso e Avi Nimni, la squadra concluse sesta, fuori da un piazzamento utile per la qualificazione alle coppe europee.\nNelle seguenti stagioni arrivarono due terzi posti (2006-2007 e 2009-2010) e due sesti posti (2007-2008 e 2008-2009) in campionato.\nAnni 2010.\nLa stagione 2010-2011 vide il Maccabi eliminare l' nei turni preliminari della UEFA Europa League. La vittoria consent\u00ec agli israeliani di disputare il primo turno della competizione, dove l'abbinamento non fu benevolo: ad affrontare il Maccabi fu il . Malgrado un'esaltante vittoria per 4-3 in casa, gli israeliani capitolarono con il punteggio di 2-0 nel ritorno a Parigi e furono eliminati. In campionato la squadra si conferm\u00f2 terza in classifica.\nNel 2011-2012 il Maccabi riusc\u00ec a raggiungere la fase a gironi di UEFA Europa League battendo per 3-0 allo Stadio Bloomfield il nei turni eliminatori&lt;ref name=\"Group E 11/12\"&gt;&lt;/ref&gt;. Nella fase a gruppi ottenne solo due punti contro , e , mentre in campionato chiuse con un deludente settimo posto.\nL'annata 2012-2013 vide trionfare il Maccabi Tel Aviv in campionato dopo dieci anni. Sotto la guida del direttore sportivo olandese Jordi Cruijff, figlio del celebre Johan, e del tecnico spagnolo \u00d3scar Garc\u00eda, il Maccabi domin\u00f2 il campionato e lo vinse con tredici punti di vantaggio sulla seconda, con il miglior attacco (78 gol fatti) e la migliore difesa (30 gol subiti). A guidare il reparto offensivo vi era il capocannoniere del campionato Eliran Atar, autore di 22 gol, accompagnato dal centrocampista Maharan Radi (8 gol e 7 assist), dal giovane attaccante Moanes Dabour (10 gol), dall'attaccante svedese Rade Prica (8 gol) e dal centrocampista Eran Zahavi (7 gol), questi ultimi due arrivati entrambi nel mercato del gennaio 2013. I due centrali difensivi, Eitan Tibi e lo spagnolo Carlos Garc\u00eda, diedero solidit\u00e0 al reparto arretrato, impreziosito dal portiere nigeriano Vincent Enyeama.\nL'annata 2013-2014 fu la prima del tecnico portoghese Paulo Sousa, subentrato ad Oscar Garcia. La squadra aveva perso Vincent Enyeama, passato al , e lo aveva sostituito con Juan Pablo Colinas. Era arrivato anche Nikola Mitrovi\u0107 dal Videoton. Sospinta ancora una volta dai gol di Eran Zahavi, la squadra si conferm\u00f2 campione di Israele battendo la concorrenza dell'Hapoel Be'er Sheva. In Europa League si ferm\u00f2 ai sedicesimi di finale contro il , dopo aver superato un difficile girone di prima fase&lt;ref name=\"Group F 13/14\"&gt;&lt;/ref&gt;.\nLa stagione 2014-2015 fu caratterizzata da un inizio difficile. Partito Paulo Sousa, andato al , l'Operazione Margine di protezione costrinse la squadra a disputare le partite interne di Champions League ed Europa League (da cui il Maccabi fu eliminato nei turni preliminari) nella citt\u00e0 cipriota di Larnaca. Il tecnico \u00d3scar Garc\u00eda, rientrato al Maccabi, lo lasci\u00f2 prima della fine della stagione e fu sostituito dal connazionale Pako Ayestar\u00e1n. Il 3 novembre 2014, durante il derby di Tel Aviv, un sostenitore dell'Hapoel Tel Aviv fece irruzione in campo con l'intento di assalire Eran Zahavi, che fu espulso per aver tentato di difendersi. La partita fu sospesa e a ciascuna delle due squadre fu comminato un punto di penalizzazione. Il Maccabi, per\u00f2, riusc\u00ec a chiudere la stagione in modo trionfale, vincendo campionato, Coppa d'Israele e Coppa di Lega. Tra i nuovi calciatori brillarono Nosa Igiebor ed Eden Ben Basat. Il migliore fu per\u00f2 ancora una volta Eran Zahavi, che batt\u00e9 il record israeliano di partite di campionato consecutive con gol e realizz\u00f2 27 marcature stagionali.\nIl 2015-2016 vide il ritorno del Maccabi Tel Aviv, guidato dal nuovo tecnico serbo Slavi\u0161a Jokanovi\u0107, tornare nella fase a gironi della UEFA Champions League dopo undici anni. Inserito nel gruppo G con Chelsea, Porto e &lt;ref name=\"Group G 14/15\"&gt;&lt;/ref&gt;, il Maccabi sub\u00ec tuttavia sei sconfitte in sei partite, segnando un solo gol e subendone 16. In campionato la rivale per il titolo fu l'Hapoel Be'er Sheva, che nel dicembre 2015 si impose per 2-1 in casa del Maccabi. Qualche giorno dopo Jokanovi\u0107 lasci\u00f2 il club per allenare il e fu sostituito dall'olandese Peter Bosz, che rivitalizz\u00f2 la squadra e la mantenne in lotta per il titolo sino alle ultime giornate, beneficiando del calo dell'Hapoel Be'er Sheva. Contro il Beitar Gerusalemme, Eran Zahavi segn\u00f2 il gol della vittoria al novantesimo, battendo il primato di Nisim Elmaliah e superando quota 31 gol stagionali nel campionato israeliano. La partita di ritorno in casa dell'Hapoel Be'er Sheva avrebbe proiettato, se vinta, il Maccabi Tel Aviv in testa alla classifica per una migliore differenza reti, mentre qualsiasi altro risultato avrebbe lasciato l'Hapoel Be'er Sheva al primo posto in solitaria con un vantaggio di 3 punti e sole 3 giornate ancora da disputare. Il match termin\u00f2 sullo 0-0 e lasci\u00f2 dunque il Maccabi con l'amaro in bocca. La squadra di Tel Aviv perse punti contro l'Hapoel Ra'anana (1-1), consentendo ai rivali di portare a 5 i punti di vantaggio a 2 giornate dalla fine.\nAll'ultimo turno i tifosi del Maccabi Tel Aviv speravano in una vittoria contro il Maccabi Haifa e in una contemporanea sconfitta del Be'er Sheva contro il Bnei Sakhnin. Il Bnei Sakhnin pass\u00f2 in vantaggio, ma il Be'er Sheva pareggi\u00f2 dopo dieci minuti. Poco dopo Eran Zahavi segn\u00f2 per il Maccabi Tel Aviv, ma dodici minuti pi\u00f9 tardi, nell'altro match, anche il Be'er Sheva pass\u00f2 in vantaggio. Malgrado il 6-0 finale contro il Maccabi Haifa, il Maccabi Tel Aviv non riusc\u00ec a vincere il titolo, dato che il Be'er Sheva si impose per 3-1. La finale di coppa fu l'occasione giusta per riscattare la delusione, ma il Maccabi Tel Aviv perse contro il Maccabi Haifa, che vinse la prima coppa nazionale dopo diciotto anni. La stagione si chiuse con le partenze di Peter Bosz, andato all', e del beniamino dei tifosi Eran Zahavi, venduto al per 8,5 milioni di dollari.\nIl nuovo tecnico, il georgiano Shota Arveladze, riusc\u00ec a qualificare la squadra per la fase a gironi della UEFA Europa League 2016-2017, dove gli israeliani affrontarono , e . Con due vittorie e un pareggio in sei partite, il Maccabi chiuse il girone al terzo posto e fu eliminato. Durante la stagione, battendo per 5-0 l'Hapoel Tel Aviv, la squadra eguagli\u00f2 il primato di pi\u00f9 larga vittoria nella stracittadina, risalente alla stagione 1969-1970. Arveladze lasci\u00f2 il club a met\u00e0 stagione e fu sostituito dall'angolano Lito Vidigal, che chiuse con il secondo posto in campionato e la sconfitta in finale di Coppa d'Israele.\nJordi Cruijff, alla sesta stagione nel club, svest\u00ec i panni di direttore sportivo e pass\u00f2 a ricoprire il ruolo di allenatore. Per la seconda stagione consecutiva il Maccabi si qualific\u00f2 per la fase a gironi di Europa League, dove trov\u00f2 Astana, Slavia Praga e Villarreal. Malgrado la vittoria di prestigio ottenuta in casa del Villarreal (0-1), il Maccabi chiuse ultimo nel girone con un bilancio di una vittoria e un pari in sei partite e fu eliminato. Vinse per\u00f2 la Coppa di Lega israeliana e concluse il campionato al secondo posto.\nNel 2018-2019 il Maccabi ingaggia il tecnico serbo Vladimir Ivi\u0107, che vince il campionato con ben otto giornate di anticipo, un record in Israele. La squadra, guidata dal trio offensivo formato da Omer Atzili, Eliran Atar e Itay Shechter, ispirati dal trequartista Dor Mikha e dall'esperienza del capitano Sheran Yeini, unisce alla prolificit\u00e0 in fase di attacco una notevole solidit\u00e0 difensiva, innervata da linfa straniera con il portiere serbo Predrag Rajkovi\u0107, il terzino spagnolo Enric Saborit e il centrale portoghese Jair Amador.\nAnni 2020.\nNella stagione 2019-2020 il Maccabi Tel Aviv di Ivi\u0107 mantiene la porta inviolata nelle prime 13 giornate, stabilendo un nuovo record per il campionato israeliano; il titolo sar\u00e0 vinto con 13 punti di vantaggio sulla seconda classificata.\nOrganico.\nRosa 2020-2021.\n\"Aggiornata al 15 novembre 2020.\"\nStatistiche.\nDati aggiornati alla stagione 2018-2019."}
{"id": "1185004", "revid": "120000060", "url": "https://it.wikipedia.org/wiki?curid=1185004", "title": "Fallo personale", "text": "Nella pallacanestro, il fallo personale \u00e8 un'infrazione alle regole che implichi un contatto fisico scorretto con un avversario.\nL'arbitro deve sanzionare un fallo personale ogniqualvolta un giocatore, nel marcare l'avversario, non rispetta il principio del cilindro, cio\u00e8 esce dallo spazio ideale compreso in avanti dalle sue mani, dietro dai suoi glutei e di lato dai suoi avambracci e invade il \"cilindro\" avversario. Il fallo pu\u00f2 essere sanzionato sia a chi difende sia a chi attacca. Esistono diversi tipi di falli in attacco: il fallo di sfondamento, il blocco illegale, i calcetti (calci su tiro in sospensione) e via dicendo.\nNel caso in cui il fallo in difesa sia stato commesso su un giocatore in atto di tiro, verranno assegnati due tiri liberi nel caso si trovasse all'interno dell'area dei 6,75 metri e tre se si trovasse fuori. Un tiro libero viene invece assegnato se il giocatore realizza il canestro prima o contemporaneamente al fallo. Se il giocatore non stava tirando o si tratti di un fallo in attacco, si riprender\u00e0 con una rimessa laterale. Se invece \u00e8 gi\u00e0 attivo il bonus, si tireranno due tiri liberi.\nEsiste anche il doppio fallo, che viene fischiato nel caso in cui due giocatori commettano reciprocamente un fallo personale. In quel caso, non vengono assegnati tiri liberi e la palla viene assegnata alla squadra che ne era in possesso.\nAssociato al fallo personale, vi \u00e8 il \"flop\": una caduta intenzionale da parte di un giocatore dopo un contatto fisico di scarsa entit\u00e0, per ingannare l'arbitro.\nTipologie di falli.\nI falli vengono raggruppati in 7 categorie, che vengono segnalate a referto con delle lettere, che sono:"}
{"id": "1185009", "revid": "729019", "url": "https://it.wikipedia.org/wiki?curid=1185009", "title": "GBU-43 Massive Ordnance Air Blast bomb", "text": "La GBU-43 Massive Ordnance Air Blast bomb (MOAB) \u00e8 una bomba guidata di fabbricazione statunitense. L'acronimo MOAB \u00e8 anche interpretato, informalmente, come \"Mother Of All Bombs\" (\"madre di tutte le bombe\" in lingua inglese), in quanto l'ordigno \u00e8 tra le pi\u00f9 grandi e potenti bombe mai costruite dagli Stati Uniti. Come peso (che \u00e8 di quasi 10 tonnellate) \u00e8 comunque superata dalla Grand Slam e dalla T12.\nUtilizzo e caratteristiche.\nLa sua forza si basa, oltre che sull'enorme quantitativo di esplosivo ad alto potenziale, sulla capacit\u00e0 di provocare devastanti onde d'urto che distruggono qualsiasi cosa come bunker, persone ed equipaggiamento.\nIl suo peso \u00e8 tale che non pu\u00f2 essere sganciata dai normali bombardieri. Il suo impiego avviene, infatti, grazie allo sgancio mediante un carrello dentro la stiva di un MC-130 Combat Talon. L'ordigno ha un sistema di guida satellitare GPS.\nLa detonazione avviene un attimo prima che la bomba tocchi il suolo; ci\u00f2 avviene grazie a due sensori posti vicino alla punta dell'ordigno. Avvenuta la detonazione, il raggio di scoppio \u00e8 pari a circa 150 metri. Non si tratta comunque di un'arma perforante: infatti, la sua struttura pesa 1.361\u00a0kg su oltre 9.800\u00a0kg (la differenza \u00e8 esplosivo ad alto potenziale).\nCosti.\nL'approvvigionamento di quattro MOABs fu commissionato nell'ottobre 2009 al notevole costo di 58,4 milioni di dollari, (14,6 milioni di dollari per ogni bomba). Tale importo comprende i costi di sviluppo e test, nonch\u00e9 integrazione delle bombe MOAB su bombardieri stealth B-2.\nStoria.\nSperimentata l'11 marzo 2003 alla Eglin Air Force Base vicino Valparaiso in Florida tre giorni dopo l'invasione dell'Iraq, \u00e8 considerata, data la sua potenza, anche un'arma della guerra psicologica. Risulta operativa dal 1\u00ba aprile dello stesso anno.\nL'ordigno \u00e8 stato utilizzato per la prima volta in Afghanistan nel distretto di Achin della provincia di Nangarhar per colpire una base dell'ISIS il 13 aprile 2017."}
{"id": "1185021", "revid": "44638", "url": "https://it.wikipedia.org/wiki?curid=1185021", "title": "Tiri liberi", "text": ""}
{"id": "1185024", "revid": "1501558", "url": "https://it.wikipedia.org/wiki?curid=1185024", "title": "Imperivm", "text": "Imperivm, spesso trascritto Imperium, \u00e8 una serie di videogiochi strategici in tempo reale e gestionali sviluppati da Haemimont Games e pubblicati da FX Interactive per Microsoft Windows.\nVideogiochi.\nStrategici gestionali.\nNel 2008 \u00e8 stata pubblicata l\"'Anthology Edition\", tramutata successivamente nella \"Gold Edition\", contenente tutti i capitoli della serie ad esclusione di \"Imperivm: Online\".\nCaratteristiche.\nOccorre distinguere tra \"Imperivm\" (la serie fino al 2004) e \"Imperivm: Civitas\", poich\u00e9 si tratta di due giochi fondamentalmente diversi.\nLa serie \"Imperivm\" \u00e8 un gioco di strategia in tempo reale (RTS), ma in realt\u00e0 \u00e8 capostipite del genere RTC (\"Real Time Conquest\", ossia conquista in tempo reale): se altri RTS in cui bisogna far evolvere la propria civilt\u00e0, costruire le citt\u00e0, fortificarle e radere al suolo i possedimenti dei giocatori avversari, in questo gioco non \u00e8 possibile poich\u00e9 si tratta di un videogioco di pura strategia militare, dato che le uniche cose che si possono fare sono migliorare la preparazione militare dei propri soldati, fabbricare le armi per renderne possibile l'arruolamento, rendere le difese della propria fortezza pi\u00f9 valide, e soprattutto creare il proprio esercito per poter sconfiggere quello avversario. In \"Imperivm\" non si pu\u00f2 costruire alcun edificio, (se non le macchine d'assedio, che vengono utilizzate per gli assalti alle fortezze nemiche) n\u00e9 si pu\u00f2 distruggere alcun oggetto, o perlomeno niente di irreparabile, dato che ad esempio dopo un attacco con le catapulte ad una fortezza nemica, la porta della citt\u00e0 sar\u00e0 inutilizzabile, ma pu\u00f2 sempre essere riparata dai soldati stanziati nella fortezza. Un'altra differenza da altri giochi di strategia bellica \u00e8 che il giocatore, per poter arruolare un soldato, necessita non solo di denaro, ma anche di un certo numero di popolazione all'interno della fortezza. Inoltre le unit\u00e0 necessitano di rifornimenti, senza i quali possono perdere i punti vitalit\u00e0, e, in caso di battaglia, l'esercito sprovvisto di viveri sar\u00e0 in netto svantaggio rispetto a quello avversario.\nLa serie \"Imperivm: Civitas\" \u00e8 invece un gioco di costruzione di citt\u00e0 (city-builder) simile alla serie \"Caesar\", dove il giocatore \u00e8 chiamato a costruire una citt\u00e0 romana a partire dalle fondamenta. Partendo da un piccolo villaggio, occorre costruire le abitazioni ed i servizi di base, ed evolverlo in citt\u00e0 sempre pi\u00f9 grandi e lussuose, a volte mantenendo un esercito per difendersi dai barbari dei villaggi circostanti. Occorre organizzare l'economia della citt\u00e0 gestendo le risorse disponibili e commerciando con le citt\u00e0 vicine. Esiste un albero di tecnologie che \u00e8 possibile studiare attraverso edifici come l'Accademia, che permettono di costruire edifici pi\u00f9 avanzati. Il gioco \u00e8 diviso in scenari, ciascuno dei quali \u00e8 ambientato in una citt\u00e0 che presenta sfide e obiettivi peculiari, tra cui la creazione di grandi citt\u00e0 fiorenti nel commercio oppure la creazione di avamposti militari con forti eserciti."}
{"id": "1185028", "revid": "28214779", "url": "https://it.wikipedia.org/wiki?curid=1185028", "title": "Ricordiamo per voi", "text": ""}
{"id": "1185029", "revid": "647919", "url": "https://it.wikipedia.org/wiki?curid=1185029", "title": "Monaci certosini", "text": ""}
{"id": "1185031", "revid": "15756", "url": "https://it.wikipedia.org/wiki?curid=1185031", "title": "Esercito libico", "text": "L'Esercito libico \u00e8 la forza militare terrestre della Libia.\nFino alla caduta del regime di Gheddafi, constava di circa 50.000 unit\u00e0 pi\u00f9 le 43.000 unit\u00e0 di riserva che formavano la \"milizia popolare libica\", formazione paramilitare delle forze armate libiche.\nStoria.\nL'esercito libico era organizzato in 10 battaglioni di carri armati, 10 battaglioni di fanteria meccanizzata, 18 battaglioni di fanteria, 6 battaglioni d'assalto, 22 battaglioni d'artiglieria, 4 brigate SSM e 7 battaglioni di artiglieria contraerea. La maggior parte degli armamenti era di origine sovietica e risale agli anni settanta e ottanta. Esso \u00e8 comunque in gran parte obsoleto ed inservibile ed una grande percentuale rimane in magazzino. Parte dell'equipaggiamento militare \u00e8 stato anche venduto ad altri paesi africani.\nDagli anni 2000 non sono stati effettuati grandi acquisti di armamento, soprattutto a causa della decadenza dell'economia e delle sanzioni militari subite negli anni novanta. Questo ed altri fattori interni hanno seriamente diminuito la potenza delle intere forze armate libiche negli anni ed esse sono rimaste indietro rispetto ai propri maggiori vicini in termini di capacit\u00e0 militari e di possibilit\u00e0 reale di combattimento. Dopo l'intervento militare internazionale in Libia del 2011 e le guerre civili del 2011 e del 2014 che ne hanno portato allo scioglimento, le forze armate libiche sono in fase di ricostituzione e riorganizzazione.\nGuerre.\nConflitto libico-ciadiano.\nDalla fine degli anni settanta alla met\u00e0 degli anni ottanta l'esercito libico fu coinvolto in quattro grandi incursioni nel territorio del Ciad. L'esercito soffr\u00ec grandi perdite in questi conflitti, specialmente durante l'ultima fase del conflitto libico-ciadiano - durante la cosiddetta guerra delle Toyota del 1987 - dovuto soprattutto alla povert\u00e0 tattica ed agli aiuti occidentali al Ciad. Tutte queste incursioni vennero alla fine respinte e la Libia non occup\u00f2 a lungo il Ciad.\nLe guerra civili in Libia.\nDurante la rivolta, poi aggravatasi in guerra civile, numerose unit\u00e0 delle forze armate hanno disertato e si sono unite ai ribelli. In seguito all'intervento della NATO l'esercito libico rimasto fedele a Gheddafi \u00e8 stato poi ridotto solo a piccoli gruppi asserragliati nelle poche citt\u00e0 rimaste al regime, fino al crollo avvenuto con la conquista di Sirte del 19 ottobre 2011, ed il 20 ottobre Muammar Gheddafi \u00e8 stato ucciso mentre cercava di fuggire a sud insieme al comandante dell'esercito. La base del futuro esercito libico sar\u00e0 pertanto l'attuale struttura militare del CNT, il Comitato Nazionale di Transizione, e potr\u00e0 avvalersi della grande quantit\u00e0 di materiali bellici, molti dei quali obsoleti, lasciati dalla precedente arma."}
{"id": "1185035", "revid": "116566136", "url": "https://it.wikipedia.org/wiki?curid=1185035", "title": "Torri costiere della provincia di Livorno", "text": "Lista delle principali torri e delle fortificazioni costiere della Provincia di Livorno."}
{"id": "1185037", "revid": "1652635", "url": "https://it.wikipedia.org/wiki?curid=1185037", "title": "Cyril Th\u00e9r\u00e9au", "text": "Caratteristiche tecniche.\nGiocatore molto eclettico in grado sia di fare la seconda punta sia la prima punta e di svariare su tutto il fronte d'attacco, ha un buon dribbling abbinato a un'ottima visione di gioco e un discreto fiuto del gol che lo rendono in grado sia di provare la soluzione personale sia di lanciare a rete un compagno, permettendo alla squadra di andare in superiorit\u00e0 numerica, ripiegando poi in modo efficace verso la propria met\u00e0 campo.\nCarriera.\nClub.\nGli inizi in Francia.\nTh\u00e9r\u00e9au \u00e8 cresciuto calcisticamente nel Laragne, nel 2003 passa all'US Orl\u00e9ans dove nei primi mesi della stagione 2003-2004 segna 12 reti in 10 presenze ed attira l'attenzione dell'Angers SCO, neopromosso in Ligue 2, che lo acquista nel gennaio 2004. La squadra ritorna a fine stagione in National e Th\u00e9r\u00e9au si rende protagonista con 8 reti in 29 match.\nTra Belgio e Romania.\nAlla scadenza del contratto con l'Angers SCO nell'estate 2006 viene ingaggiato dai belgi del Charleroi, su consiglio di Patrick Remy, allenatore del Guingamp al presidente Abbas Bayat. Dopo 6 reti nella ritiro precampionato, Th\u00e9r\u00e9au segna 3 gol nelle prime 4 partite di Jupiler League, conquistando la momentanea vetta della classifica marcatori.\nGli osservatori della Steaua Bucarest, visionando il match dello Standard Liegi, prossimo avversario in Champions League, contro lo Charleroi, restano impressionati dalle prestazioni di Fabien Camus e Cyril Th\u00e9r\u00e9au, che segna il gol vittoria del 2-1: mentre il primo rifiuta l'offerta dei rumeni, considerata troppo rischiosa, il secondo accetta e passa alla Steaua Bucarest per la stagione 2006-2007. Lo Charleroi riceve un milione di euro. Alla Steaua Bucarest gioca in Champions League e segna 10 reti in 17 presenze in campionato, risultando il secondo miglior cannoniere della sua squadra e segnando una tripletta nella vittoria per 6-0 contro il Na\u0163ional Bucarest.\nIl 26 giugno 2007 annuncia la firma con l'Anderlecht, tornando cos\u00ec dopo una sola stagione nel campionato belga. Nella prima parte di stagione gioca solo 11 partite, di cui 4 da titolare, segnando una sola rete.\nA gennaio 2008 viene ceduto in prestito allo Charleroi, dove conclude la stagione con 5 reti in 15 presenze. Nonostante la fine del prestito, Th\u00e9r\u00e9au esprime la volont\u00e0 di restare a Charleroi: l'Anderlecht vende ai bianconeri il giocatore, che firma un contratto di tre anni. Tra le clausole del trasferimento, l'obbligo dello Charleroi di versare nelle casse dell'Anderlecht met\u00e0 della somma guadagnata dalla vendita futura del giocatore. Nei due anni di permanenza a Charleroi segna 17 reti in 63 presenze e si classifica decimo nella graduatoria dei capocannonnieri della Jupiler League 2009-2010. A fine stagione riceve la \"Zebra d'oro\", riconoscimento del club bianconero di Charleroi per il 13 gol in stagione.\nChievo.\nIl 24 agosto 2010 viene ufficializzato il suo arrivo in Italia al Chievo per poco meno di 1 milione di euro.. Il suo primo gol in giallobl\u00f9 lo segna il 24 ottobre 2010 nella vittoria interna 2-1 contro il , dove mette a segno la rete della vittoria durante i minuti di recupero. La prima stagione in Italia non \u00e8 molto fortunata, con 2 soli gol in 23 presenze, ma gli vale la riconferma per la stagione successiva.\nIn questa stagione viene impiegato pi\u00f9 volte come titolare, ma \u00e8 a partire dal gennaio 2012, quando l'allenatore Domenico Di Carlo lo schiera dietro le punte, che Th\u00e9r\u00e9au diventa protagonista nel Chievo, segnando complessivamente 6 reti in campionato (di cui 3 in 4 partite tra gennaio e febbraio). Suo \u00e8 anche il gol allo scadere contro l'Udinese, che regala ai clivensi la qualificazione ai quarti di finale di Coppa Italia.\nLa stagione seguente viene confermato l'allenatore Di Carlo alla guida del Chievo, e quindi l'attaccante francese ha nuovamente la possibilit\u00e0 di dimostrare il proprio valore. La squadra passa un momento difficile in concomitanza con il cambio di allenatore tra la sesta e la settima giornata d'andata. Il nuovo mister Eugenio Corini vede comunque in Th\u00e9r\u00e9au una delle pedine fondamentali del suo scacchiere per raggiungere la salvezza. L'attaccante viene sempre utilizzato, servendo assist preziosi ai suoi compagni e realizzando 11 reti, tra le quali la rete della vittoria al 90\u00ba nell'1-0 in trasferta contro la Roma e la doppietta nella trasferta a Bergamo contro l'Atalanta, terminata 2-2. Th\u00e9r\u00e9au termina la stagione con 36 presenze in campionato e 11 reti.\nDopo un'ulteriore stagione con la maglia del Chievo, conclude l'esperienza in \"gialloblu\" con un totale di 26 reti, \nUdinese.\nIl 24 giugno 2014 l'Udinese comunica di aver comprato il suo cartellino per 2 milioni di euro. Segna il primo goal stagionale il 24 agosto 2014 nella partita vinta 5 a 1 contro la , trasformando il calcio di rigore. La sua prima rete in campionato arriva il 25 settembre 2014, nella partita vinta per 1 a 0 contro la Lazio..\nDurante il campionato 2015/2016 totalizza 36 presenze in campionato accompagnate da 11 reti, spesso da subentrato, che lo rendono sia un punto di riferimento per l'Udinese sia un temibile avversario, soprattutto per le big, contro le quali segna gran parte dei suoi gol.\nNella stagione seguente, complice un'iniziale squalifica di 2 turni rimediata nel campionato passato, rimane a secco per le prime giornate sotto Iachini; dopo il cambio di allenatore e l'entrata di Luigi Delneri, mette a segno 8 gol in 15 gare.\nIl 19 marzo 2017 segna la rete del momentaneo 1-1 nel successo interno per 4-1 contro il Palermo, eguagliando il proprio record di 11 gol segnati in Serie A in una stagione delle annate 2012-13 e 2015-16.\nFiorentina e Cagliari.\nDopo aver segnato gi\u00e0 due gol in campionato con la maglia dell', il 31 agosto 2017 passa a titolo definitivo alla per 2 milioni di euro. Esordisce il 10 settembre 2017 siglando un rigore nella vittoria esterna per 5-0 sul Verona. Il 15 ottobre 2017 sigla una doppietta proprio contro l'Udinese nella vittoria per 2-1. In tutto saranno 5 i gol segnati in 20 partite di campionato. La stagione seguente gioca solo 2 partite in Serie A e cos\u00ec 31 gennaio 2019 passa in prestito al . Il 4 febbraio debutta con i sardi in occasione della gara casalinga con l'Atalanta (0-1), subentrando al 64' a Luca Cigarini A fine stagione non viene riscattato dal Cagliari e fa ritorno alla Fiorentina dove per\u00f2 rimane fuori rosa per tutta la stagione 2019-2020. Il 1\u00ba luglio seguente alla scadenza naturale del contratto si svincola dalla societ\u00e0 viola.\nStatistiche.\nPresenze e reti nei club.\n\"Statistiche aggiornate al 30 marzo 2019.\""}
{"id": "1185039", "revid": "3831", "url": "https://it.wikipedia.org/wiki?curid=1185039", "title": "Ordine dei Cistercensi", "text": ""}
{"id": "1185042", "revid": "119991", "url": "https://it.wikipedia.org/wiki?curid=1185042", "title": "Castello Sidney Sonnino", "text": ""}
{"id": "1185047", "revid": "36426", "url": "https://it.wikipedia.org/wiki?curid=1185047", "title": "Almandini", "text": ""}
{"id": "1185048", "revid": "123702972", "url": "https://it.wikipedia.org/wiki?curid=1185048", "title": "Pin-up", "text": "Con il termine di pin-up (termine di lingua inglese traducibile con \"da appendere\") si indicano generalmente le ragazze - solitamente procaci, ammiccanti e sorridenti - fotografate in abiti succinti le cui immagini, durante il primo conflitto mondiale, iniziarono a diffondersi su molte riviste settimanali degli Stati Uniti, per iniziativa del presidente Thomas Woodrow Wilson, il quale aveva istituito la Division of Pictorial Publicity, con lo scopo di ideare stimoli visivi per convincere gli uomini ad arruolarsi. \nQuesto fenomeno attir\u00f2 in maniera sempre maggiore l'attenzione soprattutto dei lettori uomini, e in particolare registr\u00f2 un incredibile successo fra i soldati impegnati al fronte, che usavano appendere le fotografie di queste ragazze nei loro armadietti o nelle loro tende di accampamento.\nSex-symbol.\nQuesta categoria di \"sex-symbol\" venne identificata col nome di \"pin-up\", e appunto stava a indicare una categoria di splendide ragazze, sexy e prorompenti, prive di quell'alone di mistero che aveva caratterizzato le \"dive\" degli anni trenta, elemento che contribu\u00ec di certo a conferire loro il favore del pubblico. Erano tipiche bellezze americane, dalle gambe lunghe e tornite, curve abbondanti e tratti somatici molto femminili, quindi prosperose ed attraenti, ma dal viso giovane, quasi fanciullesco, ed armonioso.\nErano delle \"dive\" private del classico \"divismo\": l'ampia diffusione delle loro storie sulle riviste concorse a conferire loro un carattere comune agli occhi del pubblico. Le loro forme generose e longilinee al tempo stesso rappresentano i sogni erotici del pubblico maschile tuttora e, nel periodo in cui hanno iniziato a farsi conoscere, hanno rappresentato una desiderabile opulenza nel momento di una profonda crisi causata dalla fame della guerra.\nIl \"fenomeno\" Hayworth.\nDi l\u00ec a poco, il \"fenomeno\" delle \"pin-up\" approd\u00f2 anche al cinema e al teatro attraverso le attrici-ballerine-\"striptiseuse\" degli spettacoli di genere burlesque.\nAssieme a Betty Grable, Gypsy Rose Lee e Tempest Storm - tipici esempi di \"pin-up\" - la \"diva\" che pi\u00f9 di ogni altra ha saputo emergere nell'immediato dopoguerra \u00e8 stata Rita Hayworth: giunta alla celebrit\u00e0 grazie al film del 1946 \"Gilda\", \u00e8 divenuta nell'immaginario collettivo non solo statunitense una figura rappresentativa di un certo tipo di bellezza femminile.\nCiclicamente, il fenomeno rivive dei momenti di popolarit\u00e0, anche soprattutto grazie al tratto sempreverde e \"vintage\" che caratterizza tutto ci\u00f2 che proviene dagli anni cinquanta. Con il passare degli anni lo stile \"pin-up\", coniugato con aspetti moderni e collegato allo stile dell\"'upskirt\", \u00e8 rinato in ambienti culturali alternativi venendo poi man mano ripreso anche dalla cultura convenzionale."}
{"id": "1185050", "revid": "110157", "url": "https://it.wikipedia.org/wiki?curid=1185050", "title": "Walferdange", "text": " \nWalferdange (in lussemburghese: \"Walfer\"; in tedesco: \"Walferdingen\") \u00e8 un comune del Lussemburgo centrale. Fa parte del cantone di Lussemburgo, nel distretto omonimo. Si trova a nord della capitale.\nNel 2001 la citt\u00e0 di Walferdange, che d\u00e0 il nome al comune e si trova al centro del suo territorio, aveva una popolazione di 728 abitanti. Le altre localit\u00e0 che fanno capo al comune sono Helmsange e Bereldange.\nIl comune fu istituito il 1\u00ba gennaio 1851, quando fu scorporato dal territorio di Steinsel. La legge istitutiva fu approvata il 25 novembre 1850.\nStoria.\nSebbene il comune sia nato nel 1851, vi sono tracce di insediamenti preistorici e segni di epoche lontane: il qanat \"Raschp\u00ebtzer\" e i resti di una villa romana ad Helmsange che fa risalire il villaggio al periodo di occupazione romana della Gallia. La chiesa fu costruita fra il 1845 e il 1852; le caratteristiche principali della sua facciata classica sono due statue di padre Massimiliano Kolbe e santa Teresa di Lisieux (entrambe aggiunte posteriormente). Prima dell'unificazione ufficiale del comune, e persino prima che la chiesa fosse edificata, era la religione a tenere insieme i villaggi di Heisdorf, Helmsange, Bereldange e Walferdange uniti.\nIl primo riconoscimento pubblico di Walferdange arriv\u00f2 nel 1850, quando il Principe Enrico, fratello del Granduca Guglielmo III, la scelse come residenza personale.\nMonumenti.\nFra i monumenti vanno segnalati il Palazzo Walferdinger e il castello, che fu assegnato al Granduca Adolfo, secondo la costituzione, vicino alla capitale. Appassionato di vinificazione, Adolfo amava servire ai suoi ospiti vino di sua produzione. Successivamente il castello fu abbandonato dalla famiglia granducale, e adesso ospita la facolt\u00e0 di Lingua e Letteratura, Materie umanistiche, Arte e Scienze comportamentali dell'Universit\u00e0 del Lussemburgo.\nInfrastrutture e trasporti.\nWalferdange ospita una stazione ferroviaria ed \u00e8 lambita dall'autostrada N7. Molte autolinee partono e arrivano nel paese. Il servizio di autobus interno al paese si chiama \"Walfy\"."}
{"id": "1185051", "revid": "287204", "url": "https://it.wikipedia.org/wiki?curid=1185051", "title": "Sujin", "text": "Nessuna data certa pu\u00f2 essere assegnata a lui o al suo regno ed \u00e8 considerato dagli storici come una leggenda.\nNel \"Kojiki\" e nel \"Nihonshoki\" fu il secondo figlio dell'imperatore Kaika. Fond\u00f2 alcuni templi importanti nella provincia di Yamato, invi\u00f2 generali a sottomettere province locali e sconfisse un principe che si ribell\u00f2 contro di lui. Si ritiene che abbia sottomesso la principessa Himiko o il suo successore.\nAlcuni storici lo identificano con l'imperatore Jinmu e considerano che la leggenda attribuita a Jinmu sia stata originariamente basata sulla vita di Sujin. Altri assumono che la leggenda rifletta lo scambio di dinastie e poteri nella provincia di Yamato."}
{"id": "1185055", "revid": "1708406", "url": "https://it.wikipedia.org/wiki?curid=1185055", "title": "Teorema di Peter-Weyl", "text": "Il teorema di Peter-Weyl \u00e8 un risultato della teoria delle rappresentazioni che fornisce informazioni utili al calcolo delle rappresentazioni irriducibili di gruppi finiti (informazioni sul numero delle rappresentazioni irriducibili non equivalenti e sulla loro dimensione). Esso pu\u00f2 anche essere usato per decomporre le rappresentazioni riducibili.\nIn particolare afferma che le rappresentazioni irriducibili non equivalenti formula_1 di un gruppo di ordine formula_2 sono in numero finito formula_3 uguale al numero delle classi di coniugio in cui il gruppo \u00e8 suddiviso, e sono tali che l'insieme dei vettori formula_4 di componenti formula_5 al variare di formula_6 che si ottengono al variare di formula_7 da formula_8 a formula_3 e al variare di formula_10 e formula_11 da formula_8 a formula_13 (dimensione di formula_14), formano una \"base ortonormale\" in formula_15.\nL'uso di questo teorema per i gruppi finiti viene ulteriormente semplificato introducendo la nozione di carattere, e ne esiste inoltre una generalizzazione per rappresentazioni di \"gruppi infiniti\" come ad esempio i gruppi di Lie."}
{"id": "1185067", "revid": "1272592", "url": "https://it.wikipedia.org/wiki?curid=1185067", "title": "Faiano", "text": "Faiano \u00e8 una localit\u00e0 facente parte del centro abitato di Pontecagnano Faiano, in provincia di Salerno, situata a 4\u00a0km da Pontecagnano propriamente detta.\nGeografia fisica.\nFaiano sorge in collina, sulla strada che da Pontecagnano conduce a Montecorvino Pugliano (a 5\u00a0km) ed alla frazione Santa Tecla, a ridosso dei Monti Picentini e del loro parco regionale. La frazione pontecagnanese pi\u00f9 vicina \u00e8 S.Antonio, ad 1,5\u00a0km sud, ed il centro del paese \u00e8 rappresentato dalla locale Piazza Garibaldi. Dal centro di Salerno dista circa 12\u00a0km, da Battipaglia 10, da Giffoni Valle Piana 8. Con quest'ultima \u00e8 collegata con una strada secondaria che attraversa la frazione giffonese di Ornito. Faiano si estende su varie zone e ce ne sono due principali, la zona alta e la zona bassa fino a terra delle monache, donata da Salerno al feudo di Faiano. Nella zona alta c'\u00e8 il centro che e contigua alla zona pi\u00f9 alta del paese cio\u00e8 Acquara (chiamata cos\u00ec per via che scavando il terreno esce acqua in poca profondit\u00e0) la zona bassa e caratterizzata dalle due frazioni Baroncino e Trivio Granata (casa boccia) dove \u00e8 ubicato il castello Moscati, il primo podest\u00e0 nonch\u00e9 il vero fondatore del comune di Pontecagnano Faiano.\nOrigini del nome.\nL\u2019origine del nome deriva dall\u2019albero del Faggio, che in un arcaismo del dialetto locale, era detto \u201cfajo\u201d, e che fa riferimento ad una faggeta\nStoria.\nFaiano \u00e8 un paese molto ricco di acque, e vanta la presenza sul proprio territorio di una sorgente denominata \"Sette Bocche\"; essa \u00e8 una sorgente la cui acqua, di tipo calcica-magnesiaca dal sapore leggermente frizzante, sgorga da 7 punti ravvicinati ma diversi. La leggenda vuole che da ogni bocca, l'acqua che ne fuoriesce abbia un sapore diverso e quindi delle propriet\u00e0 chimiche diverse. Anche la sorgiva acqua fetente che sotto il feudo di Faiano, apparteneva al borgo ma poi con l'avvento dei Borboni il feudo fu cacciato e Faiano pass\u00f2 a Montecorvino, infatti alcune zone sono rimaste al comune di Montecorvino, oggi l'Acqua fetente \u00e8 la linea di confine tra i due comuni. Anche se la sorgiva acqua fetente \u00e8 sotto il comune di Pugliano dai forestieri e dai Faianesi la zona \u00e8 riconosciuta come Faiano e non Santa Tecla\nDal punto di vista strettamente storico altra importante nota \u00e8 quella della presenza di un monastero benedettino, cui \u00e8 contigua alla chiesa di San Benedetto.\nIl giorno 4 settembre 1999 \u00e8 stato inaugurato, a Faiano, il seminario metropolitano della diocesi di Salerno-Campagna-Acerno che si \u00e8 concretizzato con la visita inaugurale di papa Giovanni Paolo II. Negli ultimi 5-7 anni la popolazione \u00e8 quasi raddoppiata per via della crescita esponenziale della zona bassa del paese che ha portato ad oltre 5000 abitanti il borgo di Faiano.\nInfrastrutture e trasporti.\nLo svincolo autostradale pi\u00f9 vicino a Faiano si trova a tre chilometri ed \u00e8 quello di Pontecagnano sull'A3 Napoli-Salerno-Cosenza-Reggio Calabria. La stazione ferroviaria pi\u00f9 vicina, a circa cinque chilometri, \u00e8 quella di Pontecagnano, sulla linea Salerno-Reggio Calabria. Ad otto chilometri di distanza dal centro ed in direzione Bellizzi, nella frazione pontecagnanese di Picciola, sorge l'Aeroporto di Salerno-Pontecagnano. Il collegamento tra i due principali centri nonch\u00e9 capoluoghi del comune viene effettuata dal Busitalia Campania, 51-52 "}
{"id": "1185070", "revid": "1161734", "url": "https://it.wikipedia.org/wiki?curid=1185070", "title": "Langraviato d'Assia-Darmstadt", "text": "Il Langraviato d'Assia-Darmstadt (in tedesco: \"Landgrafschaft Hesse-Darmstadt\") fu uno stato compreso nei territori della Confederazione germanica.\nL'Assia-Darmstadt, comprendente i territori dell'Assia esclusa l'Assia-Kassel da cui si separ\u00f2 nel XVI secolo, divenne un langraviato nel 1567 per poi ottenere il rango di granducato nel 1806.\nStoria.\nIl Langraviato d'Assia-Darmstadt fu uno stato membro del Sacro Romano Impero; venne costituito nel 1567 a seguito della divisione del Langraviato d'Assia tra i quattro figli di Filippo I, l'ultimo langravio d'Assia come porzione di eredit\u00e0 affidata a Giorgio I d'Assia-Darmstadt, figlio minore di Filippo I. \nLa capitale di questo nuovo stato era Darmstadt, da cui il nome. Nel corso dei secoli XVI e XVII il principato acquist\u00f2 l'alta contea di Katzenellnbogen, poi in parte ceduta al ramo cadetto d'Assia-Rheinfels.\nCon l'estinzione della linea del langraviato d'Assia-Marburg e della linea del langraviato d'Assia-Rheinfels dal 1604, l'Assia-Darmstadt, assieme al langraviato d'Assia-Kassel, divenne uno dei due stati dell'Assia.\nMentre l'Assia-Kassel si convert\u00ec al calvinismo e divenne uno degli esponenti pi\u00f9 zelanti della causa del protestantesimo nel corso della Guerra dei Trent'anni, il langravio Giorgio II d'Assia-Darmstadt divenne uno stretto luterano e si mantenne in profondi rapporti di alleanza con la Sassonia, ed applic\u00f2 una politica a favore degli Asburgo dopo il 1635.\nNel 1740 ricevette in dote dall'ultima contessa la contea di Hanau-Lichtenberg ai confini della Alsazia, aprendo un lungo contenzioso per la sua divisione con i langravi d'Assia-Kassel. Il principato, cos\u00ec, alla vigilia dell'et\u00e0 napoleonica si estendeva su Darmstadt, il distretto di Starkenburg e Gerau, la contea di Gie\u00dfen con il Vogelsberg e le contee di Pirmasens, Hanau-Lichtenberg e Falkenstein.\nNel 1776, Luigi IX invi\u00f2 un contingente di truppe mercenarie a fianco degli Inglesi in America per ricevere nuovo denaro per le sue casse e trasfer\u00ec la sua sede a Pirmasens.\nL'Assia-Darmstadt ottenne numerosi territori dalla secolarizzazione dei beni ecclesiastici conseguenti al \"Reichsdeputationshauptschluss\" del 1803. Le pi\u00f9 notabili acquisizioni furono quelle del Ducato di Vestfalia, formalmente propriet\u00e0 dell'Arcivescovato di Colonia, oltre ad alcuni territori dell'arcivescovo di Magonza e del Vescovato di Worms.\nPerduti i feudi in Alsazia e Hanau, divenuto fedele alleato di Napoleone, come risultato delle guerre, il langraviato a seguito della dissoluzione del Sacro Romano Impero nel 1806 e con l'espropriazione del cugino, l'Elettore d'Assia-Kassel, con numerose, nuove acquisizioni territoriali venne elevato a granducato e come tale rimase fino al 1918."}
{"id": "1185072", "revid": "125822977", "url": "https://it.wikipedia.org/wiki?curid=1185072", "title": "Esplosione di Halifax", "text": "L'esplosione di Halifax \u00e8 avvenuta il 6 dicembre 1917 ad Halifax (Nuova Scozia, Canada). Con una potenza di 2,9 chilotoni \u00e8 la pi\u00f9 potente esplosione di origine artificiale prima dell'utilizzo della bomba atomica.\nAntefatto.\nDurante la prima guerra mondiale, il Canada in quanto membro del Commonwealth britannico, contribuiva allo sforzo bellico inviando truppe, materiali militari ed esplosivi alle forze alleate dislocate in Europa. La cittadina di Halifax, proprio grazie al fatto di trovarsi sulle sponde dell'Oceano Atlantico, aveva l'importante funzione di principale porto marittimo per il traffico militare da e per l'Europa. Questa situazione, sommata al fatto di essere il principale porto d'ingresso per i nuovi immigrati, aveva portato la citt\u00e0 di Halifax a godere di un vero e proprio \"\"boom\" economico\", con conseguente rapida crescita della citt\u00e0.\nIn breve tempo, dallo scoppiare delle ostilit\u00e0, il porto (strutturato per sopportare un limitato traffico navale) divenne il maggior punto d'attracco per la flotta mercantile alleata, situazione che port\u00f2 in pochi mesi ad un vero e proprio sovraffollamento navale nell'area portuale, con conseguenti problemi di manovra per le unit\u00e0 alleate. Questo sovraffollamento divenne ancora pi\u00f9 critico da quando, a partire dal 1917, venne organizzato in modo stabile il sistema di raggruppare le navi in convogli per poter contrastare pi\u00f9 efficacemente l'attacco dei sommergibili tedeschi, e Halifax divenne il principale punto di concentramento delle navi e creazione dei convogli.\nL'esplosione.\nAll'alba del giorno 6 dicembre 1917 il porto di Halifax si presentava estremamente trafficato da navi mercantili militari. Le navi alla fonda nella rada o attraccate ai moli erano diverse decine, di cui molte battenti bandiere di nazioni alleate al Canada. Tra queste si trovava la nave francese \"Mont Blanc\", salpata qualche giorno prima da New York e giunta ad Halifax per unirsi ad un convoglio navale alleato, che trasportava diverse tipologie di materiali esplosivi, nella quantit\u00e0 di circa 2.653 tonnellate. La nave, contravvenendo alla regolamentazione sul traffico navale militare, aveva ammainato la bandiera di identificazione (che avrebbe permesso di determinarne il carico estremamente pericoloso), per evitare di essere bersagliata dagli U-Boot tedeschi che mesi prima avevano affondato svariate navi mercantili alleate.\nNel frattempo, poco prima dell'arrivo della \"Mont Blanc\", la sera del giorno 5 dicembre, la nave mercantile \"Imo\" (cargo militare norvegese diretto in Belgio), era appena riuscita ad entrare nel porto e caricare il materiale da trasportare in Europa. Alle prime luci del 6 dicembre, quando la \"Mont Blanc\" si apprestava ad oltrepassare lo stretto ed entrare in porto, la \"Imo\" si apprestava a percorrere la stessa rotta ma in senso opposto per uscire dal porto.\nAlle ore 8:45 AM del 6 dicembre, dopo una serie di manovre evasive per evitarsi ed a causa di errate comunicazioni tra i due equipaggi, la \"Imo\" andava a collidere contro la \"Mont Blanc\", aprendo una grossa falla nello scafo della nave francese e facendone uscire buona parte del carico, tra cui benzina, estremamente infiammabile. Pochi istanti dopo, mentre la \"Imo\" tentava di arretrare per staccarsi dalla \"Mont Blanc\", il ponte di quest'ultima, totalmente invaso di benzina, s'incendi\u00f2. In breve l'incendio invase tutta la nave e l'equipaggio, consapevole di non poter far nulla per salvare la nave, su ordine del comandante mise in mare le scialuppe di salvataggio ed in breve la \"Mont Blanc\" si trasform\u00f2 in una nave fantasma alla deriva con in atto un devastante incendio.\nAlcune navi militari presenti nella rada tentarono svariate azioni di soccorso e spegnimento dell'incendio, ma nessuna di queste fu in grado di riportare la situazione sotto controllo; nel frattempo, la corrente marina aveva fatto muovere la \"Mont Blanc\" in direzione dell'area portuale e centrale della citt\u00e0 di Halifax. Trascinata dalla corrente la \"Mont Blanc\" and\u00f2 a collidere con il molo n. 6 del porto di Halifax, incendiando anche la struttura di questo. Nonostante l'intervento di tutte le squadre antincendio cittadine, il fuoco continu\u00f2 ad aumentare.\nLo spettacolo si rese visibile in tutta la citt\u00e0, tanto che migliaia di persone, attirate da quello che stava accadendo, si riversarono nei moli cittadini adiacenti per osservare meglio l'evolversi della situazione. Alle ore 9:04:35, la temperatura dell'incendio raggiunse il livello critico, facendo detonare in un colpo solo tutto il materiale esplosivo contenuto nella stiva della \"Mont Blanc\". \u00c8 stato calcolato che la potenza dell'esplosione sia stata di circa 3 chilotoni.\nPer effetto dell'esplosione, la nave \"Mont Blanc\" venne letteralmente polverizzata e l'onda d'urto prodotta rase al suolo qualsiasi struttura si trovasse nel raggio di 1,6 chilometri. Circa 2.000 persone vennero uccise dalla detonazione e le case (in maggioranza di legno) incenerite, distrutte oppure incendiate dal calore. Quando la nube a fungo, prodotta dall'esplosione, inizi\u00f2 a diradarsi, lentamente i sopravvissuti poterono comprendere la reale drammaticit\u00e0 di ci\u00f2 che era appena accaduto. Buona parte dei quartieri nord di Halifax era letteralmente stata spazzata via e solo le strutture di cemento erano riuscite a salvarsi.\nIl giorno dopo l'esplosione, iniziarono ad arrivare gli aiuti da tutto il mondo. Per ironia della sorte la citt\u00e0 venne investita da una pesante bufera di neve, che complic\u00f2 l'arrivo dei soccorsi, ma allo stesso tempo aiut\u00f2 a tenere sotto controllo gli incendi. Nonostante questo, in pochi giorni i sopravvissuti poterono trovare alloggi sicuri, pasti caldi e poterono ricominciare la loro vita di sempre. La citt\u00e0 \u00e8 stata in seguito ricostruita e il porto \u00e8 il pi\u00f9 grande porto canadese sull'Oceano Atlantico. \u00c8 inoltre sede di una delle pi\u00f9 importanti basi della Royal Canadian Navy.\nCommemorazioni.\nOgni anno, dal giorno del disastro, a Natale, la citt\u00e0 di Halifax dona a quella di Boston (Massachusetts, Stati Uniti) un albero di Natale in segno di ringraziamento per l'immane sforzo sostenuto dalla Croce Rossa della citt\u00e0 americana per aiutare i sopravvissuti.\nPer commemorare le vittime dell'esplosione, la municipalit\u00e0 di Halifax ha eretto un piccolo monumento di marmo nero e bianco in uno dei maggiori parchi pubblici cittadini."}
{"id": "1185074", "revid": "767487", "url": "https://it.wikipedia.org/wiki?curid=1185074", "title": "Pekka Pohjola", "text": "La sua musica spazia dal jazz al rock progressivo fino alla musica strumentale.\nBiografia.\nDopo gli studi di violino e pianoforte al conservatorio accademico \"Sibelius\" di Helsinki, Pohjola inizi\u00f2 la sua carriera musicale suonando il basso elettrico per i Wigwam, nota band finlandese, dal 1970 al 1974. Parallelamente all'esperienza del gruppo, si dedic\u00f2 alla stesura del suo primo lavoro da solista, \"Pihkasilm\u00e4 kaarnakorva\", un album di rock progressivo con influenze jazz. \nPekka Pohjola registr\u00f2 dal 1972 al 1977 tre album che rappresentano ancora oggi la sua pi\u00f9 nota trilogia. Il suo terzo album \u00e8 stato pubblicato con nomi diversi in varie nazioni e, a seconda dei casi, \u00e8 attribuito anche a Mike e Sally Oldfield e successivamente nel 1981 al solo Mike Oldfield (che suona in tutti i brani tranne il primo), col nuovo titolo \"The Consequences Of Indecisions\"; altri titoli dell'album sono \"Keesojen Lehto\", \"The Mathematician's Air Display\" (nel Regno Unito), \"Skuggornas Tjuvstart\" (in Svezia) e \"Untitled\"."}
{"id": "1185075", "revid": "767487", "url": "https://it.wikipedia.org/wiki?curid=1185075", "title": "Nave fantasma (film)", "text": "Nave fantasma (\"Ghost Ship\") \u00e8 un film del 2002 diretto da Steve Beck.\nTrama.\nNel 1962 tutti i passeggeri ed i membri dell'equipaggio del lussuoso transatlantico italiano \"Antonia Graza\" vengono uccisi e la nave scompare nelle acque del mar di Bering. Solo una bambina pare sopravvivere. Quarant'anni dopo la carcassa della nave viene avvistata da Jack Ferriman e questi, insieme a un equipaggio addetto al recupero dei relitti e capitanato da Sean Murphy, inizia a perlustrarla.\nDopo alcuni inquietanti episodi, il gruppo trova un tesoro e tutti decidono di portare fuori il bottino e fuggire, lasciando stare il relitto. Durante il recupero per\u00f2 un'esplosione fa saltare in aria la navetta di rimorchio e Santos, uno dei ragazzi del team, rimane ucciso. Successivamente Maureen Epps, unica donna dell'equipaggio, incontra Katie, la bambina sopravvissuta. La ragazzina spiega che tutti i passeggeri e membri dell'equipaggio furono vittime di una strage, ma ora sono costretti a vagare come spiriti nella nave ed eliminare chiunque si avventuri l\u00ec da un servo del male, che ha il compito di trattenere pi\u00f9 anime possibili sulla nave. Egli ha dalla sua parte degli spiriti corrotti e che il loro marchio \u00e8 un'ustione a forma di uncino.\nGreer viene sedotto ed ucciso da Francesca, una donna che si rivela essere uno degli spiriti, nonch\u00e9 un'anima corrotta, mentre Murphy attacca Maureen credendo di vedere lo spirito del defunto Santos, ma Jack arriva a salvare la ragazza ed i rimasti imprigionano il loro capitano. Maureen incontra di nuovo Katie, che le mostra tramite una sorta di visione come il massacro fosse stato architettato da un gruppo di persone (tra cui Francesca) con lo scopo di sottrarre le casse piene d'oro presenti a bordo, ma l'impresa fall\u00ec quando gli assassini si uccisero a vicenda per non dover dividere il bottino. Compiuto il massacro, il servitore del male marchi\u00f2 tutti loro perch\u00e9 corrotti obbligandoli a servirlo.\nAlla fine si scopre che in realt\u00e0 il servo del male che ha architettato tutto \u00e8 proprio Jack, l'uomo che li aveva chiamati per controllare la nave. Egli rivela che in passato ha condotto una vita piena di crimini e di peccati. Finendo all'inferno per i suoi atti malvagi \"i suoi capi\" gli offrirono una possibilit\u00e0. Jack divenne cos\u00ec, una sorta di Caronte infernale, e il suo compito \u00e8 di raggruppare un elevato numero di anime e raggiungendo la quota prefissata di traghettarle nell'inferno per servire i suoi padroni. Jack tuttavia non ha potere di assogettare le anime pure come Katie e questo interferisce con il suo lavoro. Jack intende affrettarsi a racimolare le ultime anime che gli servono, in quanto i suoi padroni si stanno spazientendo.\nLa donna trova per\u00f2 due dei suoi compagni morti e, poco dopo, Jack uccide anche Dodge, lasciando dunque Maureen come ultima sopravvissuta. Dopo uno scontro con Jack, la donna riesce a fuggire ed a far esplodere la nave con il demonio che vi dimora, liberando cos\u00ec tutte le anime rimaste intrappolate nel relitto. Alla fine Maureen, mentre viene trasportata in ospedale, intravede il servo del Demonio portare le casse piene d'oro su un'altra nave aiutato dall'equipaggio di Murphy, diventato ormai schiavo di Jack.\nProduzione.\nNato dalle ceneri della sceneggiatura del film mai realizzato \"Chimera\", La nave fantasma sposta l'atmosfera dell'opera originaria dal thrilling classico al sovrannaturale. Il cast aveva firmato per interpretare i personaggi relativi a \"Chimera\", scoprendo cos\u00ec le modifiche apportate al film senza preavviso. Le riprese si sono svolte in Australia a partire dal gennaio 2002. Il budget investito per l'opera ammonta a circa 20 milioni di dollari.\nDistribuzione.\nIl film \u00e8 stato reso disponibile nel circuito cinematografico a partire dal 25 ottobre 2002.\nAccoglienza.\nPubblico.\nIl film ha incassato 68,3 milioni di dollari.\nCritica.\nSull'aggregatore Rotten Tomatoes il film riceve il 16% delle recensioni professionali positive con un voto medio di 3,9 su 10 basato su 129 critiche, mentre su Metacritic ottiene un punteggio di 28 su 100 basato su 25 critiche."}
{"id": "1185089", "revid": "1833487", "url": "https://it.wikipedia.org/wiki?curid=1185089", "title": "Capitello (Ispani)", "text": "Capitello \u00e8 la maggiore frazione del comune di Ispani, in provincia di Salerno.\nPosizione.\nCapitello si affaccia sul Golfo di Policastro, lungo la costa tirrenica. Sorge sulla SS 18 e dista circa 5\u00a0km da Ispani, 2,5 da Villammare, 7 da Sapri, 2,5 da Policastro e 6,5 da Scario.\nStoria.\nSorto come piccolo borgo di pescatori, nel corso dei secoli si espanse grazie alla vicinanza del Castellaro che rientrava nel circuito difensivo della Policastro normanna, del XII secolo di cui ne sono visibili i ruderi.\nFu costruito da Ruggiero I, fratello minore di Roberto il Guiscardo con il concorso di Ruggiero d'Apulia, figlio di Roberto.Contribu\u00ec allo sviluppo del territorio di Capitello, la presenza della Torre costiera quadrilatera del XVI secolo, fatta costruire dal vicer\u00e9 spagnolo di Napoli per difendersi dagli attacchi dei pirati saraceni.\nDi considerevole interesse dal punto di vista architettonico e storico, \u00e8 l\u2019arco d\u2019accesso ai giardini dell\u2019ex palazzo Carafa, sormontato da una lapide di marmo che avvertiva i malintenzionati della risolutezza dei feudatari dell'epoca. I Conti Carafa della Spina si rifugiarono a Capitello per scampare alla malaria che aveva infestato le terre della vicina Policastro e qui fecero costruire un importante palazzo che oggi ospita un convento. La lapide asportata dal palazzo e murata all\u2019ingresso dei giardino recita: \u00abNon t'alletti, o pirata / il bel terreno / simbol di Carafa / poich\u00e9 una Spina il guarda / e se impiag\u00f2 belt\u00e0 divina / trafigger sapr\u00e0 meglio un mortal seno / 1645\u00bb.\nCapitello nel XVI secolo fu il centro maggiore del comune ed ebbe il rango di \"borgo\". Divenuta frazione di Ispani nel 1861 fu, durante il periodo fascista, la sede del comune che accorpava Ispani e Santa Marina. Dopo il 1948, con la nuova suddivisione dei due comuni, torn\u00f2 ad essere una frazione ispanese.\nNel 1809 la popolazione era di 25 abitanti, ne1 1871 di 240, nel 1931 di 384, nel 1961 di 568 e di 511 nel 1970.\nEconomia.\nTurismo.\nIl paese \u00e8, al pari delle vicine localit\u00e0 marine, una localit\u00e0 turistica balneare piuttosto recettiva, per via della qualit\u00e0 delle acque e per il contesto ambientale.\nIl paese conserva i resti di un muro e di una porta con un arco riportante il simbolo dei conti Carafa, proprietari del palazzo che oggi ospita un istituto religioso. Inoltre \u00e8 presente una torre di avvistamento di origine normanna, non visitabile in quanto inglobata in una propriet\u00e0 privata.\nInfrastrutture e trasporti.\nCapitello conta una stazione ferroviaria Sulla linea Napoli-Reggio Calabria, che \u00e8 stata chiusa da pochi anni.\nPer raggiungere il paese, la stazione pi\u00f9 vicina \u00e8 quella di Policastro Bussentino (3\u00a0km), in cui fermano treni regionali e interregionali da/per Napoli e Cosenza. Ma la stazione pi\u00f9 importante \u00e8 quella di Sapri (5\u00a0km), in cui fermano anche gli eurostar provenienti da Roma e da Reggio Calabria.\nA livello stradale, sulla SS 18, \u00e8 stato da poco completato il tratto di variante a scorrimento veloce (da Policastro). Ci\u00f2 ha reso pi\u00f9 rapido il collegamento con Vallo della Lucania, Agropoli, Battipaglia e Salerno.\nFestivit\u00e0.\nLa festa pi\u00f9 importante \u00e8 quella del Santo Patrono: S. Antonio da Padova, che richiama numerosi devoti da tutto il golfo di Policastro e da varie parti d'Italia. \nIl 12 giugno si tiene la \"benedizione dei pani\", con processione lungo le strade del paese. La sera, solitamente in piazza, si esibiscono cantanti e/o gruppi musicali. \nIl 13 giugno, nel pomeriggio, si svolge la \"riffa\", un'asta con oggetti donati dai fedeli e prodotti tipici locali. Al termine, una processione accompagna il santo nella cappella a lui dedicata. La festa si conclude con i fuochi d'artificio sul mare e con l'esibizione di cantanti e/o gruppi musicali."}
{"id": "1185095", "revid": "1573940", "url": "https://it.wikipedia.org/wiki?curid=1185095", "title": "Heptaulacus", "text": "Heptaulacus , \u00e8 un genere di coleotteri della famiglia degli Scarabaeidae (sottofamiglia Aphodiinae).\nDescrizione.\nI coleotteri appartenenti al genere \"Heptaulacus\" condividono i seguenti caratteri: \nDistribuzione.\n\u00c8 un genere diffuso nella regione paleartica.\nTassonomia.\nAttualmente il genere comprende 8 specie di cui 2 reperite in territorio italiano:"}
{"id": "1185096", "revid": "438678", "url": "https://it.wikipedia.org/wiki?curid=1185096", "title": "Diagramma di redditivit\u00e0", "text": "Il diagramma di redditivit\u00e0 \u00e8 un diagramma in assi cartesiani, utilizzato in economia aziendale, in cui viene rappresentato tramite l'incrocio delle rette dei costi fissi, variabili e complessivi e della retta dei ricavi, il punto in cui il volume prodotto con i relativi ricavi copre i costi totali o complessivi della produzione; questo punto \u00e8 detto punto di equilibrio o punto di pareggio o \"break even point\"."}
{"id": "1185102", "revid": "1564499", "url": "https://it.wikipedia.org/wiki?curid=1185102", "title": "Pioppi (Pollica)", "text": "Pioppi (\"Chi\u00fcpp\" in dialetto cilentano) \u00e8 una frazione marina del comune di Pollica, in provincia di Salerno, che conta circa 300 abitanti.\nGeografia fisica.\nPioppi si trova sulla costa tirrenica, lungo la SS267. Da Pollica dista 6\u00a0km, 7 da Acciaroli, 37 da Agropoli, circa 80 da Salerno e 6 da Velia.\nStoria.\nNell'antichit\u00e0, alla foce del fiume Mortella, poco pi\u00f9 a ponente dell'attuale abitato, esisteva un approdo naturale anche per navi di grosso carico. Sicuramente l'origine di Pioppi \u00e8 riconducibile e strettamente legata alla storia di Velia: la conformazione geografica del \"golfo velino,\" in particolare la baia su cui insiste Velia, tra Punta Sernicola o Torre la Punta e Capo Palinuro, che vede, in ordine, Pioppi, Casal Velino, Velia, Pisciotta, Palinuro, i ritrovamenti e i numerosi riferimenti, le citazioni e le testimonianze storiche di vari autori al riguardo, attestano che Pioppi faceva parte del territorio della \"\u03c7\u03ce\u03c1\u03b1\" di Velia.\nInfatti Strabone, in \"Geografia, \"riporta testualmente nel \"Libro VI 1-3\":\n\"Navigando da Posidonia subito fuori dal golfo, si raggiunge l'isola di Leucosia\u2026 dirimpetto all'isola sorge il promontorio antistante alle Sirenusse, che forma il golfo di Posidonia. Doppiando il promontorio si presenta contiguo, un altro golfo in cui c'\u00e8 una citt\u00e0 chiamata Hyele dai Focei che l'avevano fondata, ma che altri chiamarono Ele dal nome di una fontana. Oggi si chiama Elea; da essa nacquero Parmenide e Zenone, filosofi pitagorici. \u2026 Dopo Elea c'\u00e8 il Promontorio di Palinuro. Di fronte al territorio di Elea ci sono le due isole Enotridi, che hanno ciascuna un ormeggio.\"\nQuindi, circa i limiti del territorio verso sud, lungo la costa, Strabone fa terminare il \"Sinus Pestanus\" a Punta Licosa, da dove inizia un altro golfo, che potremmo chiamare il \"Sinus Velinus\", che esplicitamente si chiude con il Capo Palinuro.\nPlinio nella sua \"Naturalis Historia\", Libro III, riporta anche il nome dei due porticcioli delle Enotridi:\n\"\u2026 davanti al golfo di Paestum \u00e8 Licosa, detta cos\u00ec dal nome di una Sirena che vi fu sepolta, di fronte a Velia sono Pontia e Isacia, dette entrambe con un unico nome \"Enotridi\".\"\nPioppi, con il suo porticciolo, era quindi incluso nel \"Sinus Velinus\", avente come confini Punta Licosa e Capo Palinuro, e faceva parte di quegli anfratti o, forse, pi\u00f9 semplicemente di quei porticcioli naturali, provvisto del necessario per il rimessaggio delle navi.\nInfatti, come riporta Appiano nel \"Bellum Civilis, \" Libro V, verso 98 \u2013 410, nel. C. , nel \"Sinus Velinus\" cerc\u00f2 riparo Ottaviano, colto da una tempesta, di ritorno dall'Egitto:\n\"Poich\u00e9 un vento di libeccio successe a Noto, il golfo, che era aperto verso Occidente, fu investito dalle ondate e non era possibile uscire sfidando il vento che soffiava contro il golfo, n\u00e9 remi o ancore potevano tener ferme le navi, ma esse venivano sbattute l'una contro l'altra o contro gli scogli. E per la sopraggiunta notte il disastro era ancor pi\u00f9 grave.\"\nOttaviano fece riparare le sue navi, distrutte dalla tempesta, proprio utilizzando approdi e legname della zona: sicuramente il porto naturale di Pioppi, protetto ad occidente da \"Punta Sernicola\", e, quindi, poco esposto al libeccio che infuriava contro il golfo, era ideale per il ricovero e le riparazioni del caso.\nQuesto approdo naturale era asservito alla citt\u00e0 di Velia: i \"naviculari\" (armatori) lo utilizzavano sistematicamente per effettuare le riparazioni delle imbarcazioni e per il carico. Probabilmente il nome Pioppi potrebbe derivare proprio da \"\u03cc\u03c0\u03bb\u03bf\u03c0\u03bf\u03b9\u03cc\u03c2\u2013\u03bf\u03c5\" (oplopoi) = armaiuolo, fabbro-ferraio, quindi \"Oplopoi\" con perdita della \"o\", da cui \"plopoi\" \u2026 \"ploppi\", che giustificherebbe quel \"S. Maria dei Pluppi\", ritrovato nel documento del 994, quindi Pioppi. Il porticciolo detto poi Porto del Fico, rimase attivo fino al XIV secolo quale possesso della Abbazia della Santissima Trinit\u00e0 di Cava de' Tirreni.\nLa storia di Pioppi continua, quindi, in epoca romana, infatti a pag. 206 del secondo volume di Studi del Laboratorio di Cartografia Toponomastica Storica troviamo una Pianta topografica del \"Circondario di Pollica, in Principato Citra, distretto di Vallo, sua descrizione, e tenimento della linea doganale di esso circondario da Agnone ad Ascea, del 1847 F.to: Architetto Francesco Pasanisi Acquerello su carta, cm 57 x 41, c\"on le seguenti sotto-notazioni:\n\"La pianta, fu presentata al Ministro Segretario di Stato delle Reali Finanze dai padroni e comandanti le barche di propriet\u00e0 della dogana di Acciaroli ed altri comandanti di legni dipendenti dalla dogana di Pioppo avendo saputo che gli abitanti dell'infelicissimo villaggio di Omignano fanno intrighi segreti per ottenere il trasferimento della sede del capoluogo. In essa sono evidenziati numerosi toponimi che si riferiscono non solo ai villaggi del comune, ma anche a siti intorno ai quali si svolgeva, come chiariscono le osservazioni della pianta, la vita sociale del secolo XIX.\"\nMolteplici sono gli elementi degni di nota a cominciare dal disegno dell'antico \"Porto del Fico di Pioppi \"di forma singolare, ben protetto, che d\u00e0 ragione immediatamente dell'importanza di questa marina nel periodo greco-romano, ma c'\u00e8 di pi\u00f9: nella stessa carta del \"Pasanisi\", a sinistra, nella descrizione del Circondario, si fa riferimento ad una villa romana altrimenti ignota, situata nel territorio della vicina Pioppi. Infatti l'estensore afferma:\n\" \u201c\u00c8 per la bellezza di questo sito che i Romani vi aveano molte ville, come si osserva dal famoso Simmaco, spedito dal vecchio Valentiniano nella qualit\u00e0 di correttore, e dagli avanzi sotto Pollica sul Ponte del Fico\u201d.\"\nIl riferimento \u00e8 a Simmaco, oratore, senatore e scrittore romano, (340 - 402/3) e riguarda un passo delle sue Lettere (V, 13).\nLa villa va quindi collocata nella zona dell'\"Antico Porto del Fico\", un tempo costituito da una vera e propria insenatura che si addentrava nella costa, nella quale sfociava il torrente detto \"Lo Iome\". Questi avanzi oggi non sono pi\u00f9 noti e sarebbe opportuna una accurata ricognizione dell'area per individuarli. Prima del Pasanisi, il Porto del Fico era stato descritto da Filippo Rizzi (1809) e da Nicola Volpe (1822), il quale ricorda un rinvenimento relativo all'antico porto romano: \" Negli anni passati vi si rinvenne dalla parte Occidentale una colonna di piperno (roccia di formazione vulcanica), con vicino un anello consumato dalla ruggine. era essa uno dei sostegni ove si avvolgevano le corde degli antichi navigli \".\nNelle Ricerche di Storia Antica con le pubblicazioni del \" Laboratorio di Cartografia e Toponomastica Storica \" dell'Universit\u00e0 degli Studi di Salerno: Paestum e il Salernitano di F. La Greca, Annali Storici di Principato di Citra, si riporta che secondo testimonianze del geografo romano Solino, il Cilento costiero era zona ricca di ville romane: non a caso, in Et\u00e0 Imperiale, faceva parte di quelle \"Paestanae Valles\", di quel territorio collinare altamente produttivo, che sfruttava la posizione favorevole ed i porti per imbarcare abbondanti derrate agricole provenienti dalle numerose e ampie vallate che si aprono sul mare, soprattutto a S. Maria e S. Marco di Castellabate, ad Ogliastro Marina, ad Agnone, ad Acciaroli, a Pioppi. Cos\u00ec, dalle nebbie del tempo, sembra emergere quello che era forse l'antico nome del territorio cilentano tra l'Alento e la piana del Sele. Possiamo tranquillamente affermare che \"Paestanae valles\" \u00e8 il nome romano del Cilento Costiero.\nInfatti a partire dal II secolo a.C., dopo la conquista della Magna Grecia da parte di Roma, i vecchi \"tratturi\" e le \"piste\" furono trasformate gradualmente in strade pavimentate di ghiaia (\"glarea strata\"). Da quella data, la Romanizzazione dell'Italia meridionale si complet\u00f2 grazie a due grandi strade consolari di penetrazione: l\u2019\"Appia\", la \"regina viarum\", e quella via che da essa si originava nell\u2019\"ager campanus\", la \"Regio-Capuam, \"conosciuta come \"Via Popilia/Annia\", che da Salerno tagliava, per l'interno, per la Lucania, il Bruzio e la Calabria. Dalla \"Regio-Capuam\", nei pressi dell'attuale Battipaglia, si staccava quel ramo, identificato da studiosi come \"Aurelia Nova\", che si dirigeva verso Paestum e Velia attraversando le zone costiere del Cilento. (Vedi anche R. Avallone: \" La Regio-Capuam nel territorio Salernitano \" e F. La Greca: \" Paestum e il suo territorio nella Cartografia storica medioevale e moderna)\nLa sua esistenza sembra attestata anche da un brano dello scrittore romano \"Frontino\" (30/40 ; 103/104 ) che racconta un episodio avvenuto nel 282-1 a.C.: il Console \"Emilio Paolo \"(o, secondo una correzione, Emilio Papo), durante il conflitto contro Taranto, percorrendo con l'esercito \" una stretta via lungo la costa in Lucania\", presumibilmente montuosa, e quindi tirrenica, viene attaccato da navi di Taranto che lo bersagliano dal mare. Lo stratagemma del console fu di posizionare i prigionieri sul fianco rivolto al mare; per non colpirli, i nemici cessarono il lancio di frecce.\nQuindi, questa antica strada costiera, in epoca romana, \"Via Aurelia Nova\", da Pestum raggiungeva Agropoli, S. Marco di Castellabate, Licosa, Marina di Agnone, Acciaroli, Pioppi, Marina d\u00ec Casalvelino e infine Velia, Palinuro, Bussento (Policastro), Sapri, Blanda (Tortora (CS)). Se non era possibile la navigazione, questa strada costiera doveva costituire un percorso alternativo, praticabile in ogni periodo dell'anno.\nCon la caduta dell'Impero Romano, dopo un momentaneo insabbiamento, dovuto a fenomeni di bradisismo, lo scalo ha continuato ad essere attivo dal X al XIV e sino al XIX secolo, periodo in cui grosse imbarcazioni venivano a caricare soprattutto fichi e seta. Non a caso permangono gli appellativi di \"Porto del Fico\" e \"Pietra Serica\", dati al Porticciolo e alla Punta Sernicola.\nInfatti Filippo Francesco Rizzi, su \"Osservazioni statistiche sul Cilento, 1809\", cos\u00ec scriveva:\n\"\u201c viene naturalmente riparato da una punta. Ha buon fondo, e da sicuro asilo ai bastimenti: con venti di ponente-libeccio ,ponente-maestro, tramontana-maestro. Pu\u00f2 contenere molti bastimenti da guerra ed \u00e8 di somma importanza. Difatti non solo nel litorale del Cilento, ma in tutto quello della Calabria non vi \u00e8 alcun porto, dove si possa restar sicuro coi nomati venti. Solamente questo offre simili incalcolabili vantaggi. \u00c8 lontano da Palinuro diciotto miglia. L'uno \u00e8 nella prospettiva dell'altro. Quando nel porto di Palinuro \u00e8 traversia, in quello del Fico si rinviene la massima sicurezza. \u201c\"\nRisale al 994 il pi\u00f9 antico documento scritto che riguarda la localit\u00e0: si tratta di un diploma, pubblicato da Ludovico Antonio Muratori nelle \"Antiquitates Italicae Medii Aevi\", con cui i principi di Salerno, i longobardi Giovanni II e Guaimario III, donavano all'egumeno Andrea, del cenobio italo-greco di San Magno (ora San Mango), tutti i terreni dissodati dai monaci basiliani e le chiese che insistevano su quelle stesse terre. Dal documento si apprende che, nel 994, vi sorgeva una chiesa intitolata a \"Sancta Maria de li Puppi\".\nIl fiume di Pioppi (\"flubium de pluppi\") viene citato in un documento del 1047 vertente sulla divisione patrimoniale tra Guaimario V e i fratelli Guido di Sorrento e Pandolfo di Capaccio.\nNel 1113, il normanno Troisio II, figlio di Troisio (o Turgisio) di Sanseverino, con un diploma redatto a San Mauro (ora San Mauro Cilento) dona alla Badia di Cava alcune terre, tra cui \u00e8 compresa Pioppi: nel novembre dello stesso anno, l'abate cavense, san Pietro Pappacarbone, ottiene da Troisio un secondo diploma per dirimere alcune carenze contenute nel primo atto.\nIl villaggio venne completamente distrutto durante la guerra del Vespro (1282-1302) e fu pi\u00f9 tardi ricostruito nell'attuale sede di Pioppi.\nEt\u00e0 contemporanea.\nIl villaggio, nell'Ottocento e nel Novecento, \u00e8 menzionato da numerosi scrittori, tra cui il viaggiatore inglese Arthur John Strutt (\"\"Passando per il Cilento\", 1831) e il poeta Giuseppe Ungaretti (\"Viaggio al Sud\"\").\nStudi sulla dieta mediterranea.\nNella seconda met\u00e0 del Novecento, Pioppi \u00e8 stato un luogo cruciale per le ricerche sul regime alimentare conosciuto come dieta mediterranea. Nella localit\u00e0 marinara sono convenuti numerosi studiosi coinvolti in ricerche di medicina preventiva nel campo delle patologie cardiovascolari e degli stili alimentari, tra cui il Seven Countries Study, diretto da Ancel Keys. Alcuni di loro l'hanno poi eletta come residenza estiva e ritiro dopo la pensione, insediandosi tutti presso un promontorio posto poco a nord dell'abitato:\nLa localit\u00e0 scelta da questa piccola comunit\u00e0 scientifica cosmopolita \u00e8 divenuta nota come Minnelea. Il nome fu coniato dallo stesso Ancel Keys a seguito delle ricerche di Pietro Ebner sulla scuola di medicina della vicina polis di Elea, prospiciente alla localit\u00e0. Ancel Keys volle unire nello stesso nome il vocabolo in lingua dakota Minnesota (\"acque del colore del cielo\") con quello della colonia focea e magnogreca di Elea.\nIl Castello dei Vinciprova ha ospitato, negli anni, numerosi convegni internazionali sulla dieta mediterranea organizzati dalla comunit\u00e0 scientifica insediatasi nel borgo marinaro.\nEconomia.\nTurismo.\nIl paese, caratteristico borgo cilentano, \u00e8 una localit\u00e0 turistica balneare rinomata per la qualit\u00e0 delle sue acque, che le ha fruttato spesso le \"5 vele\" di Legambiente e il riconoscimento Bandiera Blu delle spiagge, nonch\u00e9 una certa notoriet\u00e0 nazionale e internazionale data dall'affluenza notevole di turisti stranieri nel periodo di bassa stagione e per la denominazione di Capitale Mondiale Della Dieta Mediterranea.\nMuseo vivo del mare.\nPioppi, inoltre, ospita, nel palazzo Vinciprova (XVI secolo), il Museo vivo del mare, uno spazio espositivo dedicato agli habitat marini. \nNel museo si svolge anche il festival dedicato alla Dieta mediterranea, una manifestazione nata soprattutto grazie al fisiologo statunitense Ancel Keys."}
{"id": "1185107", "revid": "599013", "url": "https://it.wikipedia.org/wiki?curid=1185107", "title": "Kieron Dyer", "text": "Carriera.\nClub.\nInizi\u00f2 a giocare nelle formazioni giovanili dell'Ipswich, esordendo in prima squadra nel 1996. Pass\u00f2 al Newcastle nel 1999, per una cifra pari a nove milioni di euro: vi rimase fino al 2007 collezionando 253 presenze e 38 gol tra campionato e coppe. Ha poi giocato nel West Ham, rientrando in prestito all'Ipswich nel marzo 2011: nel luglio successivo, viene tesserato dal QPR per un solo anno. Al suo debutto, in una partita contro il Bolton, rimedia una frattura al metatarso dopo appena quattro minuti. Nel 2013 rescinde il contratto con la societ\u00e0 londinese, passando a parametro zero al Middlesbrough dove chiude la sua carriera alcuni mesi pi\u00f9 tardi.\nNazionale.\nEsordisce con la Nazionale maggiore il 4 settembre 1999, in occasione di una vittoria per 6-0 sul : partecipa al (in cui veste la maglia numero 23) e al (dove indossa il 20). Conta 33 presenze, senza reti,\nin Nazionale.\nStatistiche.\nPresenze e reti nei club.\n\"Statistiche aggiornate al 12 maggio 2013.\""}
{"id": "1185112", "revid": "767487", "url": "https://it.wikipedia.org/wiki?curid=1185112", "title": "Don't Look Back (album Boston)", "text": "Don't Look Back \u00e8 il secondo album dei Boston, pubblicato per la prima volta nel 1978 che ha raggiunto la prima posizione nella Billboard 200 per due settimane ed in Canada, l'ottava posizione in Svezia, la nona in Norvegia e Regno Unito e la decima in Olanda.\nTracce.\nLato A\nLato B"}
{"id": "1185119", "revid": "709565", "url": "https://it.wikipedia.org/wiki?curid=1185119", "title": "Suinin", "text": "Nessuna data certa pu\u00f2 essere assegnata a lui o al suo regno ed \u00e8 considerato dagli storici come una leggenda.\nSecondo la leggenda, circa duemila anni fa, l'imperatore Suinin ordin\u00f2 alla sua figlia, la principessa Yamatohime-no-mikoto, di partire alla ricerca di un luogo adatto dove tenere le cerimonie in onore di Amaterasu Omikami, la dea del Sole. Dopo vent'anni di ricerche disse di essersi insediata nell'area di Ise, costruendo il Tempio di Ise.\nSecondo il \"Nihonshoki\" l'incontro di lotta libera tra \"Tehiede Tuh\u014dy\u014d no Sukune\" e \"Taima no Kehaya\", tenuto durante la sua era, fu l'origine del \"Sumai\" (Sumo)."}
{"id": "1185123", "revid": "26891", "url": "https://it.wikipedia.org/wiki?curid=1185123", "title": "Glisenti 1910", "text": ""}
{"id": "1185126", "revid": "26891", "url": "https://it.wikipedia.org/wiki?curid=1185126", "title": "Glisenti Mod.1910", "text": ""}
{"id": "1185138", "revid": "1745361", "url": "https://it.wikipedia.org/wiki?curid=1185138", "title": "Re Laurino", "text": "La saga ladina di Re Laurino (il Re mitologico dei ladini, in tedesco \"K\u00f6nig Laurin\", in ladino \"Re Laurin\") fa parte della tradizione popolare delle Dolomiti e spiega il fenomeno dell'enrosadira, ovvero come mai al tramonto queste montagne si tingano di rosa.\nPrima versione.\nLa leggenda narra che sul Catinaccio, dove oggi possiamo notare fino a primavera inoltrata una chiazza di neve, il cosiddetto \"Gartl\" (letteralmente \"piccolo giardino\"), si trovava il giardino delle rose di Re Laurino; da questo deriva il nome in tedesco del Catinaccio: \"Rosengarten\" (giardino delle rose).\nRe Laurino era il monarca di un popolo di nani che, mediante scavi nella roccia delle montagne, trovava cristalli, oro e argento. Oltre a queste ricchezze, possedeva due armi magiche: una cintura che gli dava la forza pari a quella di 12 uomini e una cappa che lo rendeva invisibile.\nUn giorno il Re dell'Adige decise di concedere la mano della sua bellissima figlia Similde, e a questo scopo decise di invitare, per una gita di maggio, tutti i nobili delle vicinanze. Tutti, tranne Re Laurino, che decise comunque di partecipare come ospite invisibile. Quando, sul campo del torneo cavalleresco, egli vide, finalmente, la bellissima Similde, se ne innamor\u00f2 all'istante. Istintivamente la caric\u00f2 in groppa al suo cavallo e fugg\u00ec con lei.\nTutti i nobili invitati si lanciarono all'inseguimento del fuggiasco, schierandosi poi all'ingresso del Giardino delle Rose per bloccargli il passaggio.\nRe Laurino allora indoss\u00f2 la cintura, che gli dava la forza di dodici uomini, e decise di combattere. Quando si rese conto che non poteva battere tutti quegli uomini e stava per soccombere, indoss\u00f2 la cappa che lo rendeva invisibile e si mise a saltellare da una parte all'altra del giardino, convinto di essere invisibile agli occhi altrui.\nMa i cavalieri riuscirono ad individuarlo osservando il movimento delle rose sotto le quali Laurino cercava di nascondersi. Lo catturarono, tagliarono la cintura magica e lo fecero loro prigioniero.\nRe Laurino, adirato per ci\u00f2 che gli stava accadendo, si gir\u00f2 verso il Catinaccio che lo aveva tradito e gli lanci\u00f2 una maledizione: \"N\u00e9 di giorno, n\u00e9 di notte alcun occhio umano potr\u00e0 pi\u00f9 ammirarti\". Ma, nell'enfasi della rabbia, Re Laurino si dimentic\u00f2 dell'alba e del tramonto; e cos\u00ec, da allora, accade che il Catinaccio, sia al tramonto che all'alba (n\u00e9 di giorno n\u00e9 di notte), si colori esattamente come un giardino di ineguagliabile bellezza.\nSeconda versione.\nTanto tempo fa, sarebbe esistito sul massiccio del Catinaccio un popolo di nani, governati da Laurino, un sovrano saggio e buono. La figlia di questi, la bellissima principessa Ladina, aveva un enorme campo di rose che curava assieme al padre (il nome tedesco del Catinaccio \u00e8 \"Rosengarten\", \"giardino di rose\"). Un giorno pass\u00f2 di l\u00ec il principe Latemar, sovrano dell'omonima montagna che si trova di fronte al Catinaccio, e vedendo il giardino di rose e domandandosi come esso potesse esistere in un luogo tanto selvaggio e inospitale, decise di avvicinarsi. Vide cos\u00ec la principessa Ladina, intenta come ogni giorno a curare le coloratissime piante, e, innamoratosene, la rap\u00ec. Quando re Laurino venne a sapere che gli era stata portata via la figlia, che amava pi\u00f9 di ogni altra cosa al mondo, pianse tutte le sue lacrime e, prima di morire per il dolore, maledisse i fiori che avevano rivelato la posizione del suo regno e avevano causato il rapimento di Ladina. Poi, dopo aver ordinato che tutte le rose non fiorissero mai pi\u00f9 n\u00e9 di giorno n\u00e9 di notte, spar\u00ec. Ma nella disperazione si era dimenticato dell'aurora e del tramonto, che da allora in estate ammantano i monti di colore rosa, al principio e al termine di ogni giornata.\nLa fontana di re Laurino.\nA Bolzano, davanti ai palazzi della Giunta e del Consiglio Provinciale, nei pressi della stazione ferroviaria, \u00e8 stata collocata la statua di Re Laurino (\"Laurinsstatue\"). Nelle vicinanze sorge l\"'Hotel Laurin\" che prende il nome dal leggendario re e conserva al suo interno un imponente ciclo pittorico dedicato alla leggenda, eseguito nel 1911 dall'artista Bruno Goldschmitt di Monaco di Baviera. La scultura in marmo bianco raffigura il re degli Ostrogoti Teodorico il Grande (Dietrich von Bern nella \"\u00dei\u00f0rekssaga\"), che sottomette il re del popolo delle Dolomiti, re Laurino.\nIn origine la fontana con il gruppo scultoreo fu eretta nel 1907, per illustrare la leggenda del Catinaccio, e venne collocata lungo le passeggiate del torrente Talvera. La statua fu oggetto di diatribe tra le etnie conviventi sul territorio.\nNel 1931 il senatore nazionalista italiano Ettore Tolomei auspic\u00f2 che la statua fosse rimossa. La notte del 4 luglio 1933 squadre fasciste vandalizzarono il monumento, causando il distacco e la rottura della statua di re Teodorico. Il Tolomei, nell'occasione, parl\u00f2 di \"\u00abun atto di generosa impazienza di giovani... nobile nell'intenzione, dappoich\u00e9 cancella a Bolzano un oltraggio straniero o non conosciuto o tollerato per troppo tempo... un insulto permanente a Bolzano italiana...\u00bb\". Nei giorni seguenti la fontana fu smontata e rabberciata nel cortile del Museo Civico. Nel 1936 fu ricollocata nel Museo storico italiano della guerra di Rovereto (TN). I cittadini di madrelingua tedesca non videro bene il trasferimento, interpretato come parte del processo di politica snazionalizzatrice forzata operato del regime fascista in Alto Adige, e nella notte del 9 luglio accesero otto fal\u00f2 per protestare contro la profanazione della fontana. Solo nel 1994 la statua, al termine di lunghe trattative, fu riportata a Bolzano."}
{"id": "1185140", "revid": "339392", "url": "https://it.wikipedia.org/wiki?curid=1185140", "title": "Il Salvatore delle Madri", "text": ""}
{"id": "1185154", "revid": "1305772", "url": "https://it.wikipedia.org/wiki?curid=1185154", "title": "Meclemburgo-Schwerin", "text": "Meclemburgo-Schwerin si pu\u00f2 riferire a:"}
{"id": "1185158", "revid": "36426", "url": "https://it.wikipedia.org/wiki?curid=1185158", "title": "Metropolitan Museum of Art di New York", "text": ""}
{"id": "1185163", "revid": "146644", "url": "https://it.wikipedia.org/wiki?curid=1185163", "title": "Penisola antartica", "text": ""}
{"id": "1185164", "revid": "287204", "url": "https://it.wikipedia.org/wiki?curid=1185164", "title": "88 Poesie", "text": "88 Poesie \u00e8 una raccolta di poesie dello scrittore statunitense Ernest Hemingway.\nStruttura della raccolta.\nIl volume che comprende le poesie scritte da Hemingway dal 1912 al 1956 sono state pubblicate nell'edizione americana a cura di Nicholas Gerogiannis (Ernest Hemingway, 88 Poems, Edited, with an Introduction and Notes, by Nicholas Gerogiannis, New York and London, Harcourt Brace Jovanovich/Bruccoli Clark, 1979) a vent'anni dalla morte dello scrittore.\nSi tratta praticamente di tutta la produzione poetica dello scrittore, tranne quattro poesie per le quali la vedova Mary Welsh Hemingway, sposata in quarte nozze nel 1946, non diede il permesso di pubblicazione, una che venne ritenuta lesiva nei confronti di qualche personaggio, e ancora una della quale si conosce solamente il titolo.Di queste ottantotto poesie, venticinque furono pubblicate quando l'autore era ancora vivo e settantatr\u00e9 risalgono a prima del 1929, data della pubblicazione del romanzo Addio alle armi.\nIl volume \u00e8 strutturato in sei parti: \"Juvenilia\" (1912-1917), \"Vagabondaggi\" (1918-1925), \"A Valentine and other offerings\" (1926-1935), \"Farewells\" (1944-1956),\" Un augurio e altre oblazioni\" (1926-1933), \"Addii\" (1944-1956)\nHemingway poeta.\nLa poesia \u00e8 stata per Hemingway, come scrive Vincenzo Mantovani \nLe prime poesie.\nHemingway inizi\u00f2 a comporre le sue prime poesie fin da ragazzo, semplici esercitazioni scolastiche che apparvero su \"Trapeze\", il giornalino del liceo di Oak Park, e su \"Tabula\", la rivista letteraria della scuola, nelle quali il giovane o imitava i modelli letterari che conosceva, da Rudyard Kipling a Carl Sandsburg e Ring Lardner, o faceva delle parodie di opere di altri scrittori, come Joyce Kilmer, Robert Louis Stevenson e Robert Graves.\nLe poesie degli anni '20.\nVerso gli anni venti Hemingway, reduce dalla guerra e ispirato da quanto visto e sofferto oltre che dall'amore per Hadley Richardson, scrive brevi composizioni, pubblicate poi su \"Poetry\", dove si inizia a vedere lo stile che in seguito utilizzer\u00e0 per la sua prosa.Le immagini che tratteggia in brevi versi sono quelle dei soldati mentre combattono, o in trincea o durante una rissa o un'esecuzione capitale e in certi versi le parole, poche e decise, servono per esprimere quanto pensa della guerra\nNel 1922 Hemingway incontra a Parigi Gertrude Stein che legge con attenzione tutti gli scritti che il giovane le aveva sottoposto e rimane colpita per la spontaneit\u00e0 che emerge dalle sue poesie. La Stein sar\u00e0 per Hemingway una grande guida e il suo stile si pu\u00f2 ritrovare in molte delle sue poesie.\nUn'altra persona che incontra a Parigi \u00e8 Ezra Pound al quale piace il linguaggio e le immagini delle poesie di Hemingway e lo aiuter\u00e0 a pubblicare, nel 1923 presso la casa editrice McAlmon, la sua prima vera opera dal titolo \"Three Stories &amp; Ten Poems\" che venne accolto dalla critica con grande indifferenza.\nFino alla fine degli anni '20 Hemingway continu\u00f2 a scrivere poesie, alcune pubblicate da una rivista tedesca all'avanguardia, \"Der Quershnitt\" che aveva fatto conoscere le poesie di Joyce. Ma proprio queste poesie fecero scrivere al critico Eugene Jolas una lettera aperta sulla \"Chicago Tribune\" nella quale incitava il presunto poeta a \"cambiare strada\", ma Hemingway, come avrebbe poi scritto in \"Festa mobile\" gi\u00e0 aveva compreso di non essere nato per scrivere poesia.\nIn questo periodo apparvero comunque ancora sue poesie su alcune riviste americane e nel 1923 la rivista \"Poetry\" gliene pubblic\u00f2 sei con il titolo \"Wanderings\" (\"Vagabondaggi\"), mentre una poesia di Hemingway apparve accanto ad una di William Faulkner sul \"Double-Dealer\" e Margaret Anderson ne pubblicava due sulla sua \"Little Review\". Fino al 1924, anno in cui Hemingway lasci\u00f2 il giornale per cui lavorava, il \"Toronto Star Weekly\", e ritorn\u00f2 a Parigi, apparvero su di esso ancora alcune poesie.\nL'ultima poesia pubblicata in vita.\nRisale al 1932 l'ultima poesia pubblicata da Hemingway quando era ancora vivo. Per dodici anni non scrive e non pubblica pi\u00f9 poesie tranne una parodia di poco valore che compone a Key West nel 1935.\nLe ultime poesie: 1944-1956.\nTra il maggio e l'ottobre del 1944, verso la fine della seconda guerra mondiale, quando Hemingway \u00e8 corrispondente da Londra per la rivista \"TIME\", egli riprende a scrivere in poesia e scrive due lunghi componimenti (\"Prima Poesia per Mary a Londra\" e \"Poesia per Mary (seconda poesia)\") dedicati alla nuova donna che ama e che diventer\u00e0 la sua compagna, Mary Welsh.\nQuesti versi sono per\u00f2 simili a sconsolati soliloqui, senza ironia, che mettono a nudo un Hemingway triste e confuso che desidera solo il conforto della sua compagna e che \u00e8 ossessionato dalla morte. Soprattutto le poesie scritte tra il 1944 e il 1956 (che \u00e8 l'ultima) sono monologhi di un uomo che \u00e8 sempre pi\u00f9 ossessionato dal pensiero della morte, e, anche se sembra esserci un leggero \"humour noir\" nell'ultimo epigramma, esso in realt\u00e0 rappresenta la chiara anticipazione della sua fine."}
{"id": "1185165", "revid": "146644", "url": "https://it.wikipedia.org/wiki?curid=1185165", "title": "Isole Shetland meridionali", "text": ""}
{"id": "1185171", "revid": "1100311", "url": "https://it.wikipedia.org/wiki?curid=1185171", "title": "Shola Ameobi", "text": "Biografia.\nNato a Zaria, in Nigeria, da una famiglia dell'area del governo locale di Ijumu, si trasfer\u00ec nel distretto di Fenham, nella citt\u00e0 di Newcastle upon Tyne, in Inghilterra, quando aveva cinque anni. Inizia a giocare a calcio mentre frequentava il Walker Central Boys Club, dove venne notato e invitato ad entrare nell'academy del .\nHa due fratelli pi\u00f9 giovani, Sammy Ameobi e Tomi Ameobi, anch'essi calciatori professionisti.\nCarriera.\nClub.\nNewcastle.\nFirma un pre-contratto con il il 1\u00ba luglio 1997. Dopo aver fatto tutta la trafila delle giovanili, esordisce in Prima Squadra il 9 settembre 2000, in una partita casalinga contro il , giocando un totale di 22 presenze nella sua prima stagione, sostituendo gli infortunati Alan Shearer e Carl Cort.\nDopo alcune stagioni tra alti e bassi, dovute anche ad una forma irregolare, gli sono costate alcune critiche e non gli hanno dato la continuit\u00e0 che ci si auspicava. In parte, queste difficolt\u00e0 sono state dovute ad un problema all'anca che lo hanno costretto, durante la stagione 2006-2007, a sottoporsi ad un intervento che lo ha tenuto lontano dai campi da gioco fino al termine della stagione. Tornato a disposizione nella stagione successiva, dopo alcune apparizioni e la mancata fiducia degli allenatori, decide di lasciare i \"Magpies\" per ritrovare la forma fisica e maggiori occasioni. Chiude la sua prima esperienza in bianconero con 168 presenze e 28 reti in campionato.\nPrestito allo Stoke City.\nIl 27 marzo 2008 passa in prestito con diritto di riscatto allo , dove resta fino alla fine della stagione, con l'obiettivo di raggiungere la promozione. Raccoglie solo 6 presenze e, nonostante la promozione ottenuta, i \"Potters\" non riscattano il giocatore che fa ritorno in riva al Tyne.\nRitorno al Newcastle.\nIl 14 agosto 2008, dopo aver iniziato l'iter per il trasferimento all', non supera le visite mediche e cos\u00ec rimane in bianconero. Inizia la stagione 2008-2009 in prima squadra, trovando spazio anche per gli infortuni dei compagni di reparto. Nella stagione successiva, il 15 agosto 2009, nella partita contro il in Championship, mette a segno la sua prima tripletta in carriera: i primi due gol sono stati seganti di testa in tuffo, e ha completato la sua tripletta con un rigore, che ha piazzato nell'angolo in basso a sinistra, mandando dalla parte sbagliata il portiere.\nNelle stagioni successive, nonostante sia colpito da alcuni infortuni, il 10 agosto 2011 estende il suo contratto fino al termine della stagione 2013-2014. Gioca delle stagioni altalenanti, alternando periodi di grande stabilit\u00e0 fisica a veri e propri periodi di pausa, fino al 23 maggio 2014 quando la societ\u00e0 annuncia che al termine della stagione non gli sarebbe stato rinnovato il contratto, lasciandolo libero. Alla fine della sua seconda esperienza, mette insieme 145 presenze e 25 gol. Lascia la squadra del Tyne and Wear dopo 14 stagioni, con un totale di 398 apparizioni e 79 reti in tutte le competizioni.\nGaziantep BB.\nL'11 agosto 2014, firma un contratto di un anno per il club turco del . Dopo solo 4 mesi, il 29 dicembre 2014 lascia il club turco per problemi familiari. Nella sua esperienza turca ha indossato 11 volte la maglia del club rossonero e ha segnato 4 gol.\nCrystal Palace.\nIl 29 gennaio 2015, torna in Premier League firmando per il fino alla fine della stagione; nel giugno 2015, al termine della stagione, rimane svincolato.\nBolton e Fleetwood Town.\nDopo essere stato aggregato nella preparazione al con cui gioca qualche amichevole ed una partita di Premier League 2, il 23 ottobre 2015 firma con il con un contratto a breve termine, indossando la maglia numero 26. Il 23 gennaio 2016 lascia il club a termine del suo contratto, nonostante si sia offerto di giocare gratuitamente. \nIl 12 febbraio 2016, trova l'accordo con il , con il quale gioca fino al termine della stagione, indossando la maglia numero 9.\nNotts County e ritiro.\nDopo essere rimasto svincolato al termine della stagione 2015-2016, il 3 febbraio 2017 trova l'accordo per giocare con il , con cui rinnova per un'altra stagione fino al termine della stagione 2017-2018.\nDopo essere rimasto svincolato dal Notts County, il 1\u00ba luglio 2018 si ritira definitivamente dal calcio giocato.\nNazionale.\nDal 2000 al 2003 ha giocato per la Nazionale inglese Under-21.\nNel novembre 2012, all'et\u00e0 di 31 anni, sceglie di giocare per la rappresentativa nigeriana e il 15 novembre debutta subentrando a Martins. Nella stessa partita realizza l'assist per il gol di Ogenyi Onazi.\nRealizza il primo gol in Nazionale il 10 settembre 2013 nell'amichevole vinta per 4-1 contro il Burkina Faso. Si ripete il 18 novembre, dove realizza il gol del momentaneo vantaggio nell'amichevole di lusso contro l'Italia, partita terminata 2-2.\nIl 12 maggio 2014, viene inserito nella lista provvisoria dei 30 giocatori convocati dalla Nigeria per il Mondiale del 2014, e in seguito confermato nella rosa finale dei 23 giocatori. Durante il torneo, raccoglie due presenze da subentrato nelle prime due partite, non riuscendo a segnare in nessuna delle due occasioni, rimanendo in panchina nella sconfitta per 2-0 contro la Francia, che ha sancito l'eliminazione dal torneo.\nDirigente.\nIl 22 giugno 2019 ritorna al come responsabile dei giocatori in prestito.\nStatistiche.\nPresenze e reti nei club.\n\"Statistiche aggiornate al 1\u00ba luglio 2018.\""}
{"id": "1185181", "revid": "124256012", "url": "https://it.wikipedia.org/wiki?curid=1185181", "title": "Comune distrettuale di Akmen\u0117", "text": "Il comune distrettuale di Akmen\u0117 \u00e8 uno dei 60 comuni della Lituania, situato nella regione della Samogizia. Fra i centri abitati c'\u00e8 Venta."}
{"id": "1185188", "revid": "767487", "url": "https://it.wikipedia.org/wiki?curid=1185188", "title": "Comune urbano di Klaip\u0117da", "text": "Il comune urbano di Klaip\u0117da \u00e8 uno dei 60 comuni della Lituania, situato nella regione della Lituania minore."}
{"id": "1185189", "revid": "1160255", "url": "https://it.wikipedia.org/wiki?curid=1185189", "title": "Pap\u00e0 del Gnoco", "text": "Il Pap\u00e0 del Gnoco \u00e8 la principale maschera del carnevale di Verona.\nIl nome deriva da papus, mangiare.\nViene rappresentato come un uomo anziano, rubicondo e con una lunga barba bianca, vestito di broccato nocciola e mantello, con una tuba rossa a cui sono attaccati dei sonagli. Poich\u00e9 \u00e8 considerato il re del Bacanal del Gnoco, ha come scettro una grande forchetta dorata, in cui \u00e8 infilzato uno gnocco di patata. Si muove a cavallo di una mula (gli gnocchi vengono tradizionalmente mangiati conditi con la Pastissada de caval, o stracotto di cavallo). Durante la sfilata, assieme ai suoi servitori (i \"gobeti\" o \"macaroni\") dispensa caramelle per i bambini e porzioni di gnocchi per gli adulti.\nNato nell'antico quartiere di San Zeno, veniva tradizionalmente eletto fra i suoi abitanti. Da alcuni anni, invece, qualunque cittadino veronese pu\u00f2 candidarsi alla carica. Durante la domenica di elezione chiunque pu\u00f2 partecipare alla votazione, ottenendo come ricompensa un piatto di gnocchi al pomodoro.\nOrigini storiche.\nFra il 1520 e il 1531, a causa di un'inondazione del fiume Adige e delle scorrerie dei lanzichenecchi, Verona soffr\u00ec una terribile carestia. Il 18 giugno 1531 la popolazione, affamata e disperata, and\u00f2 ad assaltare i fornai di San Zeno per far provviste di grano e di pane. La situazione fu salvata da parte del \"Podest\u00e0\" e di alcuni cittadini che provvidero a loro spese di rifornire i cittadini pi\u00f9 poveri della contrada di viveri.\nLa tradizione popolare vede in Tommaso Da Vico il fondatore del \"Baccanale del Gnocco\", avendo distribuito a sue spese tra la popolazione viveri di prima necessit\u00e0, come pane, vino e formaggio e soprattutto \"gnocchi\", non di patate ma di farina e acqua alla maniera dei canederli; venivano serviti sulla pietra del gnocco, ancora ben visibile davanti al sagrato della Basilica di San Zeno, nell'ultimo venerd\u00ec di Carnevale: per rievocare questo personaggio nacque quella che viene considerata la pi\u00f9 antica maschera d'Italia e d'Europa di cui si abbiano dei documenti certi.\nSimilitudini.\nPer simpatia col carnevale veronese, gli abitanti di Castel Goffredo (Mantova) festeggiano il loro carnevale con il Re Gnocco (maschera creata nel 1872)."}
{"id": "1185190", "revid": "1369234", "url": "https://it.wikipedia.org/wiki?curid=1185190", "title": "Il re leone 3 - Hakuna Matata", "text": "Il re leone 3 - Hakuna Matata (\"The Lion King 1\u00bd\") \u00e8 un film d'animazione \"direct-to-video\" del 2004, diretto da Bradley Raymond, prodotto da Walt Disney Pictures e DisneyToon Studios e uscito negli Stati Uniti d'America il 10 febbraio 2004, distribuito dalla Buena Vista Home Entertainment. \nIl film \u00e8 un prequel e midquel del Classico Disney \"Il re leone\" del 1994 e segue i personaggi Timon e Pumbaa e il loro coinvolgimento attorno al film originale.\nTrama.\nIl film \u00e8 raccontato attraverso il punto di vista di Timon e Pumbaa, attraverso il dispositivo letterario conosciuto come cornice narrativa. I due vengono mostrati mentre guardano l'originale \"Il re leone\" e si vedono le loro silhouette che commentano il film, in uno stile quasi identico a quello di \"Mystery Science Theater 3000\". I due proiettano il film e lo riavvolgono in modo da poter mostrare il loro lato della storia, fermando di tanto in tanto il filmato per parlare tra loro.\nTimon mostra a Pumbaa il suo background storico, rivelando di essere stato un emarginato nella sua colonia di suricati alla periferia delle Terre del Branco (dedita unicamente all'attivit\u00e0 di scavo di gallerie), in quanto non riusciva a svolgere bene qualsiasi compito gli venisse assegnato. Pur venendo sostenuto dalla madre, Timon desidera di pi\u00f9 nella vita e lascia la colonia dopo che i suricati e suo zio Max vengono quasi mangiati dalle iene Shenzi, Banzai e Ed (alle quali Timon stesso, distraendosi mentre svolgeva il ruolo di sentinella, aveva permesso di entrare nella colonia). Una volta partito, Timon incontra il mandrillo Rafiki, che gli consiglia di trovare il suo posto nel mondo attraverso l'Hakuna Matata e di \"guardare oltre ci\u00f2 che vede\". Dopo aver osservato la Rupe dei Re in lontananza e aver deciso di avventurarsi l\u00e0, Timon si aggira per l'erba alta e incontra Pumbaa per la prima volta, anche lui emarginato dagli altri animali; i due diventano amici molto rapidamente.\nLa coppia arriva alla Rupe dei Re durante la presentazione di Simba agli animali delle Terre del Branco. Tuttavia, Pumbaa informa Timon di sentirsi a disagio tra la folla, ed emette una flatulenza che fa letteralmente svenire gli animali l\u00ec vicino, facendo in modo che il resto di loro creda che si siano inginocchiati e si inginocchi a sua volta. Timon si rende conto che questo \u00e8 il \"potere speciale\" di Pumbaa che gli fa allontanare gli animali, come Pumbaa aveva accennato al loro primo incontro. Timon e Pumbaa quindi cercano diversi altri luoghi in cui vivere, intercettando gli eventi importanti del film. Rimangono infine intrappolati nella fuga degli gnu dove Mufasa trova la morte, ma sopravvivono dopo essere caduti gi\u00f9 da una grande cascata e aver trovato una vasta giungla dove decidono di fare la loro casa. Timon poi viene a sapere della filosofia dell'Hakuna Matata di Pumbaa, abbracciandola al meglio. Tuttavia, un giorno i due trovano Simba e lo crescono come proprio, nonostante gli effetti negativi dell'Hakuna Matata.\nAnni dopo, Nala appare dopo aver inseguito Pumbaa e si ricongiunge con Simba. Timon e Pumbaa cercano di evitare che i due leoni stiano insieme, ma non riescono nel loro piano. Vedono poi Simba fuggire dopo la sua lite fuori campo con Nala; Timon festeggia, mentre Pumbaa si sente colpevole. Pi\u00f9 tardi, Nala appare spiegando a loro due dove \u00e8 andato Simba, dopo che Rafiki aveva spiegato che era fuggito per sfidare Scar. Dopo che Nala va a seguire Simba, Pumbaa litiga con Timon, che \u00e8 arrabbiato per l'abbandono di Simba, e i due si separano. Inizialmente Timon egoisticamente dichiara che, ora che \u00e8 rimasto solo, ha tutto quello che voleva nella giungla, ma ben presto la solitudine comincia a sopraffarlo. Rafiki appare a Timon, ma il suricato gli impedisce di parlare e, mentre finge di avere una conversazione tra lui e il mandrillo (imitando quest'ultimo), Timon si rende conto che il suo Hakuna Matata non \u00e8 una casa, ma l'amicizia, spingendolo a seguire i suoi amici.\nTimon raggiunge Pumbaa, che sta attraversando il deserto, e i due si riconciliano, prima di rimettersi in cammino per la Rupe dei Re. Dopo aver aiutato Simba e Nala, Timon e Pumbaa eludono le iene e incontrano la madre di Timon e lo zio Max, che sono venuti in cerca di Timon (dopo che la madre aveva incontrato Rafiki in precedenza). Volendo aiutare Simba, Timon propone di sbarazzarsi delle iene utilizzando i tunnel scavati dai suricati, Timon e Pumbaa provocano le iene in modo che li inseguano in modo da permettere a Simba di inseguire Scar. Mentre Simba combatte Scar, la mamma e lo zio Max costruiscono un tunnel sotto di loro e Timon e Pumbaa utilizzano varie tattiche per distrarre le iene, le quali si erano fermate ad ascoltare Scar che le tradiva cercando di incolpare loro per la morte di Mufasa in modo che Simba lo risparmi provocando l'ira delle iene che lo lasciano in balia di Simba e ora sono tornati ad attaccare Timon e Pumbaa non essendosi dimenticati del loro insulto. Quando i tunnel sono finiti, Max abbatte rapidamente i bastoni usati per tenere in piedi il tunnel per far crollare il terreno; tuttavia l'ultimo palo non crolla e il piano fallisce. Messo nuovamente con le spalle al muro dalle iene, Timon si immerge sottoterra e mentre le iene si avvicinano ai suoi compagni si affretta velocemente a rompere i bastoni rimanenti, salvando la sua famiglia e la Rupe dei Re. Subito dopo, Scar viene gettato fuori della Rupe dei Re da Simba e cade nello stesso posto delle iene, che lo uccidono per averle tradite. Simba accetta il suo posto come re delle Terre del Branco, ringraziando Timon e Pumbaa per averlo aiutato. Timon porta poi la madre, lo zio Max e la colonia di suricati a vivere nella giungla, rendendosi conto che il suo vero Hakuna Matata \u00e8 la famiglia. I suricati e Pumbaa festeggiano con Simba, lodando Timon come loro eroe per aver trovato loro un rifugio bello e sicuro e per averli liberati per sempre delle iene. Nella scena finale del film, la mamma di Timon, lo zio Max, Simba, Rafiki e tanti altri personaggi Disney in silhouette che non fanno parte del film si uniscono a Timon e Pumbaa per rivedere il film nel cinema. Pumbaa poi informa Timon di sentirsi ancora a disagio tra la folla.\nDistribuzione.\nEdizione italiana.\nL'edizione italiana del film venne curata dalla Disney Character Voices International. Il doppiaggio, eseguito dalla Royfilm, fu diretto da Leslie La Penna su dialoghi di Giorgio Tausani. La parte musicale del film \u00e8 a cura di Mirko Pontrelli. Il cast vocale del primo film torna quasi al completo, con alcuni cambiamenti:\nAccoglienza.\nL'aggregatore di recensioni Rotten Tomatoes riporta una percentuale di gradimento del 78%, basata su 15 recensioni professionali, con una valutazione media di 6,41.\nFrank Lovece di \"TV Guide\" dichiar\u00f2 che \"questa rivisitazione de \"Il re leone\" dal punto di vista delle spalle comiche Timon e Pumbaa, \u00e8 uno dei rari sequel \"direct-to-video\" Disney degni dell'originale\". Continu\u00f2 dicendo che \"l'unico aspetto del film che si sente forzato \u00e8 il posizionamento revisionista di Timon come patrigno del giovane Simba, che non ha eco emozionale nel primo film. La qualit\u00e0 dell'animazione \u00e8 sorprendentemente impressionante; alcuni sfondi statici sono la concessione principale per un budget da piccolo schermo e i movimenti fluidi dei personaggi e le espressioni sono di gran lunga superiori a quelle, per esempio della serie TV a cartoni animati \"Timon e Pumbaa\"\", e diede al film 3 stelle e mezza su 4.\nEdizioni home video.\nVHS.\nLa prima e unica edizione VHS del film usc\u00ec in Italia il 3 marzo 2004.\nDVD.\nLa prima edizione DVD usc\u00ec il 3 marzo 2004. Si trattava di un'edizione a 2 dischi, ma era disponibile anche in disco singolo. La seconda edizione DVD \u00e8 uscita il 30 novembre 2011, insieme alla prima edizione BD. Il DVD \u00e8 disponibile anche in un cofanetto con la Diamond Edition de \"Il re leone\" e l'edizione speciale de \"Il re leone II - Il regno di Simba\".\nBlu-ray.\nLa prima edizione BD del film \u00e8 uscita il 30 novembre 2011. Il BD \u00e8 disponibile anche in un cofanetto con la Diamond Edition de \"Il re leone\" e l'edizione speciale de \"Il re leone II - Il regno di Simba\"."}
{"id": "1185194", "revid": "244212", "url": "https://it.wikipedia.org/wiki?curid=1185194", "title": "Alessandro Bonci", "text": "Biografia.\nNacque professionalmente al Conservatorio \"Gioachino Rossini\" di Pesaro, dove ebbe modo di lavorare con Carlo Pedrotti e Felice Coen. Fece il suo debutto al Teatro Regio di Parma nel 1896, nel \"Falstaff\" di Giuseppe Verdi. Tale fu il suo successo che prima della fine della stagione fu ingaggiato dal celebre Teatro alla Scala di Milano, dove esord\u00ec ne \"I puritani\". Seguirono apparizioni in tutta Europa. Il 3 dicembre 1906, sal\u00ec sul palco della Manhattan Opera Company, ancora ne \"I puritani\". Stette ben due stagioni nella famosa Compagnia, diventando per il pubblico una sorta di competitore di Enrico Caruso, il quale era allora la maggiore attrazione della rivale Metropolitan Opera, per il quale, peraltro, Bonci avrebbe poi firmato nel 1908.\nDopo la sua esperienza newyorchese, Bonci intraprese un lungo \"tour\" canoro intercontinentale durato pi\u00f9 di un anno, fra il 1910 e il 1911 e, quindi, fu messo sotto contratto dalla Chicago Opera, nel 1914.\nIl 30 dicembre 1913 fu iniziato in Massoneria nella Loggia \"Otto agosto\" di Bologna, divenne Maestro massone il 19 marzo 1914.\nScoppiata la prima guerra mondiale fu richiamato alle armi e serv\u00ec fino alla fine del conflitto. Immediatamente dopo torn\u00f2 negli Stati Uniti d'America per un \"tour\" di tre stagioni, che lo riportarono sul palco del \"Metropolitan\" e a Chicago. Fra il 1922 e il 1923 fu primo tenore del Teatro Costanzi di Roma. Dopo il 1925 cominci\u00f2 a diradare i suoi impegni e a privilegiare la sua attivit\u00e0 di maestro a Milano.\nA lui la citt\u00e0 di Cesena ha dedicato il teatro lirico cittadino. Le citt\u00e0 di Roma, Bologna e Rimini gli hanno intitolato una via cittadina."}
{"id": "1185200", "revid": "256896", "url": "https://it.wikipedia.org/wiki?curid=1185200", "title": "Op\u00e9ra di Parigi", "text": ""}
{"id": "1185201", "revid": "9340280", "url": "https://it.wikipedia.org/wiki?curid=1185201", "title": "Venera 13", "text": ""}
{"id": "1185202", "revid": "348618", "url": "https://it.wikipedia.org/wiki?curid=1185202", "title": "Sci\u00f2 la Pica", "text": "La festa di Sci\u00f2 la Pica di Monterubbiano (FM) unisce due tradizioni, quella picena e quella cristiano-cattolica.\nLa tradizione picena.\nLa rievocazione storica della Sci\u00f2 la Pica a Monterubbiano, ripercorre l'antica tradizione picena della \"VER SACRUM\" (primavera sacra), che risale circa al V secolo a.C. Secondo fonti storiche importanti, la popolazione sabina, in seguito ad un anno di carestia, avrebbe dovuto offrire agli dei tutto ci\u00f2 che fosse nato nella primavera successiva, compresi i nuovi nati. Ci\u00f2 comportava, una volta giunta la maggiore et\u00e0, l'esilio della popolazione pi\u00f9 giovane, nata nell'anno della primavera sacra.\nLa storia narra che i Sabini arrivarono nel territorio, rappresentato ora dalla provincia di Ascoli Piceno, nel V secolo a.C. seguendo il volo di un picchio (\"pica\"), uccello sacro ad un dio italico corrispondente al Marte romano, che si era posato sullo stendardo nel momento della partenza.\nIl nome \"sci\u00f2 la pica\" (scacciare il picchio), deriva dal fatto che la popolazione usava disturbare l'uccello cos\u00ec che esso non si fermasse e continuasse a fare loro strada. \nL'arrivo a Monterubbiano avvenne quando il picchio trov\u00f2 nel territorio monterubbianese, delle bacche rosse (i frutti di una pianta chiamata \"robbia\") di cui era golosissimo e qui la popolazione decise di stabilirsi.\nLa tradizione cristiano-cattolica.\nAlla tradizione picena, si unisce quella cristiano-cattolica della Pentecoste, nel comune fu infatti ritrovata una bolla che risale al 1180 d.C. in cui si parla di una tradizione presente a Monterubbiano da tempo immemorabile. Luigi Centanni scrive di un voto fatto alla Madonna (processione con i ceri fino alla chiesa della Madonna del soccorso) in seguito alla liberazione del paese dalla carestia o da un tiranno.\nLa giostra dell'anello \u00e8 stata un'introduzione fatta in epoca medioevale.\nCaratteristiche della festa.\nAncora oggi, a Monterubbiano, ogni anno si ripercorrono queste tappe originali."}
{"id": "1185204", "revid": "9340294", "url": "https://it.wikipedia.org/wiki?curid=1185204", "title": "Venera 14", "text": ""}
{"id": "1185207", "revid": "9340317", "url": "https://it.wikipedia.org/wiki?curid=1185207", "title": "Vega 1", "text": ""}
{"id": "1185208", "revid": "9340325", "url": "https://it.wikipedia.org/wiki?curid=1185208", "title": "Vega 2", "text": ""}
{"id": "1185212", "revid": "9340357", "url": "https://it.wikipedia.org/wiki?curid=1185212", "title": "Sonda Vega 1", "text": ""}
{"id": "1185214", "revid": "9340363", "url": "https://it.wikipedia.org/wiki?curid=1185214", "title": "Sonda Vega 2", "text": ""}
{"id": "1185215", "revid": "1543377", "url": "https://it.wikipedia.org/wiki?curid=1185215", "title": "World Maths Day", "text": "World Maths Day, in italiano giornata mondiale della matematica, \u00e8 una sfida mondiale di matematica su internet.\n\u00c8 la festa dei numeri, nella quale i bambini di tutto il mondo sono uniti allo scopo di rispondere a quanti pi\u00f9 problemi di aritmetica possibili.\nIl world math day ha luogo il 14 marzo ed \u00e8 anche noto come \"pi day\" a causa del formato americano della data (3-14); \u00e8 anche il giorno di nascita di Einstein.\nLa gara \u00e8 sponsorizzata da \u2018'Voyager Expanded Learning'\u2018 e da \"3P Learning\".\nIscrizioni.\nGli insegnanti di qualunque scuola del mondo possono inviare le informazioni sulla loro classe, tramite email nella forma di un documento Excel. Questa informazione \u00e8 poi elaborata e l'insegnante riceve un'email contenente i dettagli per l'accesso. Dalla schermata di amministrazione il docente stampa le schede d'accesso per la sua classe. Esse contengono i dati d'accesso per ciascun membro della classe.\nOgni account pu\u00f2 avere il proprio \"Mathelete\", che \u00e8 come un avatar che gli altri partecipanti possono vedere mentre stai online. Puoi modificare capelli, pelle, occhi, naso ecc. del tuo \"Mathelete\".\nI diversi tipi di account sono divisi in differenti gruppi di abilit\u00e0, distinti da grado di classe e/o dall'et\u00e0. I gruppi di abilit\u00e0 sono mostrati come livelli; con livello 4 che significa scuola superiore, 3 scuola media ecc.\nSvolgimento.\nAll'inizio della gara, al giocatore \u00e8 mostrata una mappa del mondo mentre il sistema cerca altri partecipanti in tutto il mondo. Il nome, la scuola e nazione di ciascun giocatore \u00e8 mostrato durante la ricerca e durante la gara. Ogni partecipante pu\u00f2 sfidarsi soltanto con un avversario dello stesso livello d'abilit\u00e0. Se il sistema non trova nessun giocatore, lo sfidante inizier\u00e0 una gara contro \"Il computer\".\nOgni sfida dura 60 secondi e il partecipante deve rispondere a quanti pi\u00f9 problemi aritmetici pu\u00f2 entro il tempo limite. Ogni sfida ha problemi che utilizzano tutti il solito operatore matematico (+ - x \u00f7). Tutte le domande hanno risposte che sono inferiori a 100 e alla maggioranza dei quesiti si pu\u00f2 rispondere in pochi secondi.\nOgni sfidante ha tre \"vite\": una vita \u00e8 persa dopo ogni risposta errata e se si arriva a 0 vite si \u00e8 rimossi dalla gara.\nRisultati.\nI risultati di tutte le sfide sono controllati e pubblicati in \"Halls of Fame\" nella homepage."}
{"id": "1185217", "revid": "47767", "url": "https://it.wikipedia.org/wiki?curid=1185217", "title": "Barbero", "text": ""}
{"id": "1185220", "revid": "22475", "url": "https://it.wikipedia.org/wiki?curid=1185220", "title": "Streghe (serie televisiva)", "text": ""}
{"id": "1185225", "revid": "599013", "url": "https://it.wikipedia.org/wiki?curid=1185225", "title": "Societ\u00e0 missionaria di San Paolo", "text": "La Societ\u00e0 Missionaria di San Paolo (in latino \"Missionalis Societas Sancti Pauli\", in inglese \"Missionary Society of St. Paul\") \u00e8 un istituto religioso maschile di diritto pontificio: i membri di questa congregazione clericale pospongono al loro nome la sigla M.S.S.P.\nStoria.\nLa congregazione venne fondata a Medina il 30 giugno 1910 dal sacerdote Giuseppe De Piro (1877-1933) per l'assistenza agli emigrati maltesi e l'apostolato in terra di missione: venne canonicamente eretta dal vescovo di Malta il 14 novembre 1921.\nL'istituto ottenne il pontificio decreto di lode il 29 gennaio 1973 e le sue costituzioni vennero approvate dalla Santa Sede tra il 1924 e il 1932.\nAttivit\u00e0 e diffusione.\nI missionari della Societ\u00e0 si dedicano all'opera di evangelizzazione e all'organizzazione della struttura ecclesiale in terra di missione.\nSono presenti in Australia, Canada, Filippine, Italia, Malta, Pakistan, Per\u00f9, Stati Uniti d'America; la sede generalizia \u00e8 a Roma.\nAlla fine del 2005 i missionari dell'istituto erano presenti in 23 comunit\u00e0 con 94 religiosi, 68 dei quali sacerdoti."}
{"id": "1185226", "revid": "633110", "url": "https://it.wikipedia.org/wiki?curid=1185226", "title": "Classe Zara (incrociatore)", "text": "La classe Zara fu una classe di incrociatori pesanti della Regia Marina, impiegata durante la seconda guerra mondiale; la classe era composta da quattro navi, \"Zara\", \"Fiume\", \"Pola\" e \"Gorizia\".\nLa classe Zara fu l'evoluzione della classe Trento e apparteneva a quella categoria di incrociatori pesanti da 10000 t. definiti con il Trattato navale di Washington del 1921. Tra gli incrociatori pesanti da 10000 t tipo Washington, gli incrociatori classe Zara sono universalmente considerati i meglio riusciti e i pi\u00f9 equilibrati in corazza, armamento e velocit\u00e0.\nImpegno bellico.\nLe navi parteciparono alle principali missioni belliche della Regia Marina nella seconda guerra mondiale come la battaglia di Punta Stilo (9 luglio) e la battaglia di Gaudo (28 marzo 1941) che fu il preludio alla battaglia di Capo Matapan (29 marzo 1941).\nFu durante quest'ultima battaglia che ben tre navi della classe, gli incrociatori \"Zara\", \"Fiume\" e \"Pola\" furono affondate insieme ai cacciatorpediniere \"Alfieri\" e \"Carducci\" della classe Oriani.\nL'incrociatore \"Gorizia\", unica unit\u00e0 superstite della classe, dopo essere stato colpito gravemente il 10 aprile 1943 a La Maddalena nel corso un bombardamento aereo americano in cui venne anche affondato l'incrociatore \"Trieste\", venne trasferito, per le necessarie riparazioni, a La Spezia dove fu ritrovato, semiaffondato, alla fine della guerra, non avendo potuto seguire all'armistizio dell'8 settembre il resto della squadra navale trasferitosi a Malta.\nCollegamenti esterni.\n\"Scheda sintetica sul sito web della Marina Militare Italiana\""}
{"id": "1185234", "revid": "110157", "url": "https://it.wikipedia.org/wiki?curid=1185234", "title": "Comune di Elektr\u0117nai", "text": "Il comune di Elektr\u0117nai \u00e8 uno dei 60 comuni della Lituania, situato nella regione della Dz\u016bkija.\nIl Comune di Elektrenai \u00e8 stato fondato il 19 marzo 2000 (elezioni dei consigli comunali) in conformit\u00e0 alla riforma delle unit\u00e0 amministrative del territorio della Repubblica di Lituania. Il territorio \u00e8 stato costituito da una parte dei territori della Regione Trakai e della regione Kaisiadorys.\nIl Consiglio del Comune di Elektrenai \u00e8 composto da 25 membri. Il 5 aprile 2000, la prima sessione del Consiglio si \u00e8 tenuta. In quella seduta, il Sindaco del Comune di Elektrenai, K\u0119stutis Vaitukaitis, e il Vice Sindaco, Andrejus Paberalis, sono stati eletti.\nAl momento della risoluzione del Consiglio, nel territorio del Comune, ci sono stati istituiti 8 sub-distretti: quelli di Elektrenai, Vievis, Semeli\u0161k\u0117s, Kietavi\u0161k\u0117s, Gilu\u010diai, Pastr\u0117vys, Bei\u017eionys e Kazoki\u0161k\u0117s."}
{"id": "1185236", "revid": "599013", "url": "https://it.wikipedia.org/wiki?curid=1185236", "title": "Missionari della Nativit\u00e0 di Maria", "text": "I Missionari della Nativit\u00e0 di Maria (in latino \"Congregatio Missionariorum Nativitatis Mariae\", in spagnolo \"Misioneros de la Natividad de Mar\u00eda\") sono un istituto religioso maschile di diritto pontificio: i membri di questa congregazione clericale pospongono al loro nome la sigla M.N.M.\nStoria.\nLa congregazione, detta in origine dei Servi di Maria Bambina, venne fondata nel 1944 a Le\u00f3n, in Messico, dal sacerdote spagnolo Vicente Echarri (1903-2005) per l'educazione della giovent\u00f9 contadina e di quella abbandonata.\nRiconosciuta come \"pia unione\" nel 1952, venne eretta in istituto di diritto diocesano con atto del 14 giugno 1970 (la Santa Sede aveva dato il suo \"nihil obstat\" nel 1966) e ottenne il riconoscimento di congregazione di diritto pontificio con decreto dell'8 dicembre 1988.\nAttivit\u00e0 e diffusione.\nI Missionari della Nativit\u00e0 di Maria si dedicano all'aiuto ai vescovi nell'apostolato sacerdotale e in tutte le opere a carattere religioso o sociale.\nOltre che in Messico, sono presenti a Porto Rico e negli Stati Uniti d'America; la sede generalizia \u00e8 a Le\u00f3n, nello stato messicano di Guanajuato.\nAl 31 gennaio 2005, l'istituto contava 16 case e 164 religiosi, 117 dei quali sacerdoti."}
{"id": "1185237", "revid": "110157", "url": "https://it.wikipedia.org/wiki?curid=1185237", "title": "Division 1 1938-1939", "text": "La Division 1 1938-1939 \u00e8 stata la 7\u00aa edizione della massima serie del campionato francese di calcio, disputato tra il 4 settembre 1938 e il 29 maggio 1939 e concluso con la vittoria del , al suo secondo titolo.\nCapocannoniere del torneo sono stati Desir\u00e9 Koranyi () e Roger Courtois (), con 27 reti.\nStagione.\nAvvenimenti.\nLo svolgimento del campionato venne condizionato dalla precaria situazione politica, con alcune gare e giornate divenute oggetto di rinvii: in particolare, il quarto e il quinto turno vennero recuperati solamente dopo l'effettiva conclusione del torneo, programmata per il 7 maggio 1939, rendendo i risultati decisivi per i verdetti principali. Escludendo la parte iniziale, caratterizzata da un predominio dell', il torneo vide una lotta a tre fra , \n e : alla vigilia dei recuperi erano avvantaggiati questi ultimi, poi passarono avanti a braccetto l'Olympique Marsiglia e il S\u00e8te, infine la sconfitta dei marsigliesi a Strasburgo nell'incontro successivo permise al S\u00e8te di mettere le mani sul titolo.\nI verdetti in zona retrocessione decretarono la caduta del e dell', quest'ultimo penalizzato dal peggior attacco e da un quoziente reti sfavorevole nei confronti del . Durante la Seconda guerra mondiale lo stesso Roubaix e il Fives vennero accorpati ai loro concittadini dai fascio-conservatori di Vichy, che teorizzarono che le squadre dovessero essere solo urbane per cementare l\u2019unit\u00e0 comunale come base di quella nazionale: tale modifica, sotto la nuova motivazione di dare spazio a pi\u00f9 citt\u00e0 nel campionato, fu duratura.\nClassifica finale.\nLegenda:\nNote:\nStatistiche.\nPrimati stagionali.\nSquadre"}
{"id": "1185239", "revid": "110157", "url": "https://it.wikipedia.org/wiki?curid=1185239", "title": "Comune distrettuale di Trakai", "text": "Il comune distrettuale di Trakai \u00e8 uno dei 60 comuni della Lituania, situato nella regione della Dz\u016bkija."}
{"id": "1185244", "revid": "47767", "url": "https://it.wikipedia.org/wiki?curid=1185244", "title": "Guia", "text": "Origine e diffusione.\n\u00c8 un nome di scarsa diffusione, dall'etimologia incerta. Potrebbe essere una forma femminile di Guido o una variante di Gaia, oppure potrebbe essere una ripresa del nome spagnolo \"Gu\u00eda\"; quest'ultimo, oltre ad essere a sua volta un femminile di Guido, \u00e8 anche un nome cristiano di stampo mariano, riferito alla Madonna come \"guida\" (appunto \"gu\u00eda\" in spagnolo).\nOnomastico.\nL'onomastico ricorre il 1\u00ba novembre, in occasione di Ognissanti, dato che il nome \u00e8 adespota, ossia privo di santa patrona."}
{"id": "1185245", "revid": "1543377", "url": "https://it.wikipedia.org/wiki?curid=1185245", "title": "Acanthodii", "text": "Gli acantodi (Acanthodii), a volte chiamati impropriamente \"squali spinosi\", sono una classe di pesci estinti, vissuti dal Siluriano inferiore fino al Permiano superiore (da 430 a 250 milioni di anni fa).\nDescrizione.\nLa caratteristica fondamentale degli acantodi era la presenza di robuste spine fisse a supporto delle pinne (come la pinna dorsale di molti squali). Per alcune caratteristiche, questi pesci primitivi richiamano i pesci ossei (osteitti), per altre invece ricordano i pesci cartilaginei (condritti). In realt\u00e0 gli acantodi rappresentano un ramo evolutivo a s\u00e9 stante, che comprende alcuni tra i pi\u00f9 antichi vertebrati dotati di mascelle (gnatostomi). I primi acantodi erano animali marini, ma durante il Devoniano divennero predominanti le forme d'acqua dolce, forse per sfuggire alla concorrenza dei pesci ossei primitivi (paleonisciformi).\nClassificazione.\nGli acantodi si dividono in tre ordini: gli Ischnacanthiformes, i Climatiiformes e gli Acanthodiformes. I primi, pi\u00f9 primitivi, possedevano denti fusi alla mascella; i climaziformi erano caratterizzati da un'armatura posta dietro il cranio e una serie di piccole spine appuntite, mentre gli acantodiformi furono gli ultimi ad estinguersi ed erano i pi\u00f9 specializzati: erano animali filtratori, privi di denti ma dotati di lunghe branchie.\nLe scaglie degli acantodi possiedono un'ornamentazione distinta per ogni gruppo; a causa di ci\u00f2, i fossili di queste scaglie sono spesso usati per determinare l'et\u00e0 del giacimento in cui sono rinvenute. Al di l\u00e0 di queste differenze, le scaglie sono in genere minuscole, con una base bulbosa, un collo e una corona a forma di diamante piatta o leggermente curvata. Tra le forme di acantodi pi\u00f9 note, da ricordare il piccolo \"Climatius\", il primitivo \"Ischnacanthus\", \"Diplacanthus\", \"Parexus\" (dotato di una colossale spina sul dorso), \"Westrichus\", \"Nerepisacanthus denisoni\" e \"Acanthodes\", uno degli ultimi a scomparire."}
{"id": "1185253", "revid": "767487", "url": "https://it.wikipedia.org/wiki?curid=1185253", "title": "Division 1 1937-1938", "text": "La Division 1 1937-1938 \u00e8 stata la 6\u00aa edizione della massima serie del campionato francese di calcio, concluso con la vittoria del , al suo secondo titolo.\nCapocannoniere del torneo \u00e8 stato Jean Nicolas (), con 26 reti.\nClassifica finale.\nLegenda:\nNote:"}
{"id": "1185254", "revid": "2194416", "url": "https://it.wikipedia.org/wiki?curid=1185254", "title": "Reparto", "text": ""}
{"id": "1185257", "revid": "1684799", "url": "https://it.wikipedia.org/wiki?curid=1185257", "title": "Naked", "text": "Naked (nudo in lingua inglese) pu\u00f2 riferirsi a:"}
{"id": "1185258", "revid": "671029", "url": "https://it.wikipedia.org/wiki?curid=1185258", "title": "Seni\u016bnija", "text": "La Seni\u016bnija (plurale: \"seni\u016bnijos\") \u00e8 la pi\u00f9 piccola unit\u00e0 di divisione amministrativa della Lituania. Ogni seni\u016bnija pu\u00f2 essere sia una piccola regione, consistente di pochi villaggi, oppure una singola citt\u00e0, o ancora parte di una grande citt\u00e0. Variano in dimensioni e popolazione, a seconda dei luoghi e della natura. Alcune seni\u016bnijos compongono un comune. \"\u017dirm\u016bnai\" \u00e8 la seni\u016bnija pi\u00f9 popolosa (fa capo a Vilnius), con una popolazione intorno ai 50.000 abitanti, che supera la popolazione di diversi comuni.\nLe Seni\u016bnijos si occupano dei problemi a livello locale, come la riparazione delle strade, e la gestione dei dati dei comuni.\nLa Lituania attuale \u00e8 divisa in 10 contee, 60 comuni e pi\u00f9 di 500 seni\u016bnijos, che fungono da distretti municipali. Nelle citt\u00e0, il presidente viene eletto in ogni quartiere, insieme al sindaco della citt\u00e0.\nStoricamente, il termine era utilizzato per unit\u00e0 amministrative maggiori, come la Samogizia o l\u2019Auk\u0161taitija.\nLista.\nIl seguente elenco comprende tutte le \"seni\u016bnijos\" lituane. Per ragioni di convenienza, \u00e8 indicato il centro abitato pi\u00f9 popoloso dell'area: va ricordato che le \"seni\u016bnijos\" non necessariamente coincidono con i confini territoriali di un solo insediamento, potendo essere infatti formate da pi\u00f9 agglomerati amministrativamente compresi tra loro."}
{"id": "1185262", "revid": "287204", "url": "https://it.wikipedia.org/wiki?curid=1185262", "title": "Seniunija", "text": ""}
{"id": "1185264", "revid": "6923", "url": "https://it.wikipedia.org/wiki?curid=1185264", "title": "Olympique Lillois", "text": "L'Olympique Lillois, abbreviato in OL, \u00e8 stata una societ\u00e0 calcistica francese fondata a Lilla nel 1902. Ha vinto il campionato francese di calcio nella stagione 1932-1933. Si \u00e8 sciolta nel 1944, a seguito di una fusione con il Fives, che ha dato origine alla nuova societ\u00e0 denominata LOSC Lille.\nStoria.\nL'Olympique Lillois venne fondato nel 1902 come club polisportivo su iniziativa di un gruppo di industriali e mercanti della citt\u00e0 di Lilla. Nel 1907 vennero inglobati nel club due societ\u00e0 cittadine, l'Iris Club lillois e lo Stade Lillois. Le attenzioni dei dirigenti del club si concentrarono prevalentemente sulla sezione calcistica, sulla quale riversarono i principali investimenti. Affiliato alla USFSA, il club nel 1911 and\u00f2 incontro alla prima scissione con la formazione del Club Lillois, mentre nel 1922 l'Iris Club riprese la sua indipendenza.\nSin dal 1903 la squadra di calcio partecipava allo \"Championnat du Nord\", organizzato dalla USFSA, e nel 1911 arriv\u00f2 la vittoria del campionato regionale e la prima partecipazione alle fasi finali per la vittoria del campionato francese. Nel 1914 arriv\u00f2 la vittoria del campionato dopo che in finale l'Olympique Lillois sconfisse per 3-0 l'Olympique Cettois. Nello stesso anno la squadra conquist\u00f2 il Troph\u00e9e de France, superando in finale il Vie au Grand Air du M\u00e9doc. Dopo la prima guerra mondiale ci fu l'unificazione delle federazioni calcistiche e la nascita della FFFA, che riorganizz\u00f2 il campionato francese e consent\u00ec lo sviluppo del calcio regionale. L'Olympique Lillois faceva parte della \"Ligue du Nord\", per la quale venne eletto presidente Henri Jooris, presidente dell'OL, e partecipava alla \"Division d'Honneur du Nord\". Sempre nel 1919 venne istituita la Coppa di Francia, con l'Olympique Lillois che non riusc\u00ec ad andare oltre i quarti di finale in alcuna edizione fino all'avvento del professionismo.\nNel 1932 l'Olympique Lillois ottenne lo status di club professionista e venne ammesso alla Division Nationale 1932-1933, prima edizione del campionato francese, assieme ai concittadini del SC Fives. La prima partita da club professionista fu la sfida all'Olympique Marsiglia dell'11 settembre 1932, persa per 7-0, mentre la prima vittoria arriv\u00f2 nella partita successiva contro l'RC Parigi. L'OL concluse al primo posto il girone A e venne ammesso alla finale del campionato: la finale venne disputata allo stadio olimpico Yves du Manoir di Colombes e venne vinta dall'OL per 4-3 sul grazie alla rete decisiva di Georges Winckelmans negli ultimi minuti di gioco, vittoria che consent\u00ec all'OL di diventare la prima squadra vincitrice del campionato francese. Nella stagione successiva l'OL perde il titolo all'ultima giornata a favore del con la sconfitta contro il retrocesso ; raggiunse anche per la prima volta la semifinale della Coppa di Francia, venendo eliminato dal S\u00e8te, successivamente vincitore anche del trofeo. Dopo un deludente settimo posto nella stagione 1934-1935, l'Olympique Lillois torn\u00f2 nelle parti alte della classifica col secondo posto finale nella stagione successiva. Nella stagione 1938-1939, ultima prima dell'interruzione a causa della seconda guerra mondiale, l'OL raggiunse per la prima volta la finale della Coppa di Francia, senza riuscire nell'impresa di vincerla, venendo sconfitta dall'RC Parigi per 3-1.\nNel maggio 1941 l'Olympique Lillois e l'Iris Club decisero di unire le forze, fondendosi e dando vita all'Olympique Iris Club Lillois (OICL). Il club partecip\u00f2 ai campionati di guerra, inserito nel girone della zona interdetta nel 1941-1942 e nel girone nord nel 1942-1943. In entrambe le stagioni raggiunse la finale della zona di appartenenza nella Coppa di Francia, perdendo in entrambe le occasioni dal . Nel 1943 con la creazione di un campionato federale su imposizione del governo di Vichy port\u00f2 alla creazione di 16 squadre federali, rappresentanti delle regioni nazionali, al posto delle 32 squadre professionistiche, incluso l'OICL, alle quali venne tolto lo status professionistico. L'attivit\u00e0 dell'OICL, privata dei suoi migliori calciatori che entrarono a far parte della squadra federale di Lille-Flandres, continu\u00f2 a livello amatoriale. L'OICL pot\u00e9, tuttavia, partecipare alla Coppa di Francia, dove fu eliminata ai sedicesimi di finale dalla squadra federale di Montpellier-Languedoc per 3-2 dopo i tempi supplementari. Dopo lunghe trattative l'Olympique Lillois e lo Sporting Club Fivois optarono per la fusione e il 23 settembre 1944 venne fondato ufficialmente il Lille Olympic Sporting Club (LOSC)."}
{"id": "1185265", "revid": "716642", "url": "https://it.wikipedia.org/wiki?curid=1185265", "title": "Sporting Club Fivois", "text": "Lo Sporting Club Fivois, meglio noto come SC Fives, era una societ\u00e0 calcistica francese con sede a Fives, un quartiere di Lilla. Fondata nel 1901, ottenne lo status professionistico nel 1932 e fu una delle 20 partecipanti della prima edizione della Division 1, in cui milit\u00f2 dal 1932 al 1939. Nel 1944 scomparve del tutto, fondendosi con la sezione calcistica dell'Olympique Lillois e dando vita allo Stade Lillois (l'odierna LOSC Lille).\nNella sua breve vita, il Fives \u00e8 stato vicecampione di Francia nella stagione 1933-1934 e finalista della Coppa di Francia nella stagione 1940-1941."}
{"id": "1185266", "revid": "767487", "url": "https://it.wikipedia.org/wiki?curid=1185266", "title": "Division 1 1936-1937", "text": "La Division 1 1936-1937 \u00e8 stata la 5\u00aa edizione della massima serie del campionato francese di calcio, concluso con la vittoria del , al suo primo titolo.\nCapocannoniere del torneo \u00e8 stato Oskar Rohr (), con 30 reti.\nClassifica finale.\nLegenda:\nNote:"}
{"id": "1185269", "revid": "486946", "url": "https://it.wikipedia.org/wiki?curid=1185269", "title": "Beretta M93", "text": ""}
{"id": "1185274", "revid": "26891", "url": "https://it.wikipedia.org/wiki?curid=1185274", "title": "STEN", "text": ""}
{"id": "1185275", "revid": "287204", "url": "https://it.wikipedia.org/wiki?curid=1185275", "title": "Division 1 1935-1936", "text": "La Division 1 1935-1936 \u00e8 stata la 4\u00aa edizione della massima serie del campionato francese di calcio, concluso con la vittoria del , al suo primo titolo.\nCapocannoniere del torneo \u00e8 stato Roger Courtois (), con 34 reti.\nStagione.\nAvvenimenti.\nIl girone di andata fu dominato dall', che si stacc\u00f2 dal gruppo delle prime alla quinta giornata e and\u00f2 in fuga inseguito da varie squadra, fra cui il e lo , che arrivarono al giro di boa con due punti di svantaggio sulla vetta.\nL'Olympique Lillois si conferm\u00f2 alla guida della classifica fino alla ventesima giornata, quando un declino dei risultati consent\u00ec il sorpasso da parte delle inseguitrici, con il RC Parigi che assunse il comando solitario alla ventiduesima. Nelle giornate successive la squadra parigina ingaggi\u00f2 un duello contro l'Olympique Lillois, rientrato in corsa e capace di riprendere la testa della classifica alla venticinquesima, venendo tuttavia controsorpassata dagli avversari dopo due gare. A quel punto, il RC Parigi piazz\u00f2 l'allungo finale, giungendo alla penultima giornata con tre punti di vantaggio sugli avversari, utili per assicurarsi il titolo con una gara di anticipo.\nAll'ultima giornata, il ultimo classificato approfitt\u00f2 delle pesanti sconfitte incassate dal (5-4 con l'esordiente ) e dall' (6-2 in casa contro il ) per effettuare un aggancio che, in virt\u00f9 della miglior media reti, significher\u00e0 la salvezza per il club parigino a discapito delle avversarie.\nClassifica finale.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1185277", "revid": "110157", "url": "https://it.wikipedia.org/wiki?curid=1185277", "title": "Supranet", "text": "Supranet \u00e8 un termine coniato alla fine del XX secolo dall'azienda di analisi industriale Gartner per descrivere la fusione del mondo fisico con quello digitale, \"virtuale\".\nStoria.\nInizialmente, il termine alludeva alla convergenza in corso fra internet, comunicazioni mobili, connessione always-on, sensori e interazione avanzata uomo-computer. Nelle elaborazioni successive il senso fu esteso a includere l'etichettatura elettronica (come quella che avviene in RFID), il tagging geografico (o geotagging) e la mappatura elettronica delle coordinate geografiche (ossia la corrispondenza tra coordinate geodetiche e coordinate internet), il che completava la compenetrazione tra fisico e virtuale.\nLe tre pubblicazioni fondamentali sono in inglese, ma se ne trovano gli echi in alcune pubblicate successivamente anche in italiano da uno degli autori originari (in una di esse si introducono i termini collegati 'hypernet' e 'ipergeografia').\nParadigma.\nNel loro complesso, quelle pubblicazioni anticipavano i seguenti trend, che formano il paradigma della Supranet:\nAspetti pratici.\nDiventer\u00e0 cos\u00ec possibile collocare informazioni elettroniche nei luoghi fisici (il geotagging delle fotografie, come si fa in Panoramio e Picasa e/o con macchine fotografiche dotate di GPS, \u00e8 un esempio concreto e molto attuale di manifestazione della supranet): dalla descrizione botanica delle piante lungo un sentiero di montagna, alla proiezione di Roma antica sovrapposta alla visione effettiva del panorama dalla terrazza del Pincio, alla fruizione della voce di Wikipedia che descrive un monumento puntandogli contro il telefonino. Sar\u00e0 possibile avere colli e prodotti che autodeterminano la traiettoria e la tempistica della propria spedizione, che si autoassemblano, che si autodismettono alla data di scadenza. Muoversi nello spazio fisico tridimensionale corrisponder\u00e0 a muoversi anche in quello digitale/virtuale e viceversa. La distinzione tra spazio e ciberspazio svanir\u00e0, e alla fine potr\u00e0 diventare difficile discernere se siamo collocati in uno o nell'altro.\nOltre a quelle gi\u00e0 citate, moltissime sono le applicazioni informatiche che, sebbene puntuali e limitate, contribuiscono al dispiegarsi del concetto di Supranet. Un esempio \u00e8 la recente introduzione (gennaio 2009) di un software che consente a un telefonino di risolvere il Cubo di Rubik dopo averne fotografato le facce con la videocamera incorporata. Ci\u00f2 fa intravedere in modo plastico alcune potenzialit\u00e0 dell'integrazione tra il mondo \"reale\" (ossia l'oggetto della foto o del filmato) e quello \"virtuale\" del software.\nIl concetto di Supranet \u00e8 stato in seguito ripreso spesso dai media, cos\u00ec come anche in sviluppo di prodotti tecnologici e in ricerche scientifiche. Un esempio di importante progetto che lo ha utilizzato su grande scala \u00e8 Virtual Australia.\nPrecursori.\nIn alcuni dei suoi lavori successivi a quelli del 2001, uno degli analisti Gartner che svilupparono il concetto ha chiarito che la Supranet aveva avuto precursori in David Gelernter, G.W. Fitzmaurice e J.C. Spohrer."}
{"id": "1185284", "revid": "767487", "url": "https://it.wikipedia.org/wiki?curid=1185284", "title": "Division 1 1934-1935", "text": "La Division 1 1934-1935 \u00e8 stata la 3\u00aa edizione della massima serie del campionato francese di calcio, concluso con la vittoria del , al suo primo titolo.\nCapocannoniere del torneo \u00e8 stato Andr\u00e9 Abegglen (), con 30 reti.\nStagione.\nNovit\u00e0.\nIl lotto delle squadre partecipanti venne allargato a 16.\nAvvenimenti.\nIl torneo si apr\u00ec nel segno del neopromosso , che travolse per 5-2 i campioni in carica del e prese il comando della classifica. Gli alsaziani conclusero il girone di andata in testa, dopo aver lottato contro il e averlo sconfitto nello scontro diretto. Successivamente a questo risultato, i \"Lionceaux\" inanellarono diciassette risultati utili consecutivi che permisero loro di prendere definitivamente il comando della classifica a cinque gare dal termine, in occasione della vittoria nel confronto diretto con gli alsaziani; tallonato dallo Strasburgo nelle gare restanti, il Sochaux si aggiudic\u00f2 il suo primo titolo nazionale all'ultima giornata.\nI verdetti in zona retrocessione videro cadere in seconda divisione il , arresosi con due giornate di anticipo, e il , da tempo uscito fuori dai giochi.\nClassifica finale.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1185287", "revid": "110157", "url": "https://it.wikipedia.org/wiki?curid=1185287", "title": "Accademia statale dell'istruzione dell'Altaj", "text": "L'Accademia statale dell'istruzione dell'Altaj \"V. M. \u0160uk\u0161in\" () \u00e8 un'universit\u00e0 che si trova a Bijsk, in Russia. Fu fondata nel 1939.\nL'accademia comprende le facolt\u00e0"}
{"id": "1185288", "revid": "767487", "url": "https://it.wikipedia.org/wiki?curid=1185288", "title": "Division 1 1933-1934", "text": "La Division 1 1933-1934 \u00e8 stata la 2\u00aa edizione della massima serie del campionato francese di calcio, concluso con la vittoria del , al suo primo titolo.\nCapocannoniere del torneo \u00e8 stato Istv\u00e1n Luk\u00e1cs (), con 28 reti.\nStagione.\nNovit\u00e0.\nLa prima edizione della massima serie francese a girone unico prevede la partecipazione delle sette migliori classificate nei due gironi che componevano il campionato precedente. Il sistema di assegnazione dei punti prevede due punti per la vincitrice, uno ciascuna a pareggio e zero a sconfitta, eventuali situazioni di parit\u00e0 in classifica vengono risolti dalla media reti. Le ultime due squadre classificate retrocedono in Division 2.\nAvvenimenti.\nL'iniziale dominio del , primo dopo quattro gare, fu interrotto dalla sconfitta con l'. I campioni in carica guidarono la classifica per diverse giornate a braccetto di un nutrito gruppo di squadre fra cui il , solo in vetta dalla nona alla dodicesima.\nAlla fine del girone di andata quattro squadre risultavano al comando: da questo gruppo si stacc\u00f2 inizialmente l', che in seguito prosegu\u00ec assieme a e fino a tre gare dal termine, quando cominci\u00f2 una bagarre che vide il S\u00e8te prevalere sui marsigliesi all'ultima giornata. In coda, il cadde con due giornate di anticipo, assieme a un i cui punti provengono da sole cinque vittorie ottenute durante l'arco del campionato.\nClassifica finale.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1185291", "revid": "729019", "url": "https://it.wikipedia.org/wiki?curid=1185291", "title": "Malattia da graffio di gatto", "text": "La malattia da graffio di gatto \u00e8 una malattia classificata tra le bartonellosi.\nEziologia.\nL'agente eziologico batterico \u00e8 la \"Bartonella henselae\". Il contagio avviene tramite morso o graffio di gatto \nEpidemiologia.\nLa \"Bartonella henselae\" \u00e8 diffusa tra i gatti dalle pulci. Si stima che l'8% dei gatti domestici sia infetto cos\u00ec come il 13% dei gatti randagi. Nell'uomo \u00e8 tipica dei bambini. Essa \u00e8 diffusa ovunque nel mondo, ma pi\u00f9 diffusa tra i bianchi.\nL'infezione si trasmette all'uomo tramite lesioni traumatiche provocate da gatti come appunto il graffio.\nClinica.\nSi forma inizialmente una papula nel punto di inoculo dopo circa 5 giorni dal graffio. Questa evolve in una pustola con adenopatia regionale, nel 30-40 % dei casi si pu\u00f2 avere esito febbrile. Atri sintomi sono febbre, artralgia, anoressia.\nA seguito di auto-inoculazione si pu\u00f2 avere congiuntivite unilaterale granulomatosa con linfoadenopatia preauricolare (sindrome oculoghiandolare di Parinaud, da non confondere con la sindrome di Parinaud). Negli immunocompromessi e nei malati di AIDS si pu\u00f2 avere angiomatosi bacillare o peliosi epatica.\nPrognosi.\nTende a risolversi spontaneamente in 2-4 mesi negli individui immunocompetenti mentre pu\u00f2 essere molto problematica negli individui immunodeficienti (es. soggetti HIV positivi.)\nTerapia.\nNormalmente non \u00e8 richiesta terapia. \nSe necessario si possono utilizzare doxiciclina, ciprofloxacina, azitromicina (o eritromicina)."}
{"id": "1185292", "revid": "640091", "url": "https://it.wikipedia.org/wiki?curid=1185292", "title": "Rivolta dello stomaco", "text": ""}
{"id": "1185294", "revid": "109651", "url": "https://it.wikipedia.org/wiki?curid=1185294", "title": "Teen drama", "text": ""}
{"id": "1185295", "revid": "466539", "url": "https://it.wikipedia.org/wiki?curid=1185295", "title": "Universit\u00e0 della Virginia", "text": "L'Universit\u00e0 della Virginia (chiamata anche U.Va., UVA, Mr. Jefferson's University o The University) \u00e8 un'universit\u00e0 pubblica di ricerca che si trova a Charlottesville, in Virginia, ed \u00e8 stata fondata da Thomas Jefferson. Concepita nel 1800, ed aperta nel 1819, \u00e8 importante nella storia degli Stati Uniti per essere stata la prima ad offrire studi su materie ora comuni, quali architettura, astronomia e filosofia, nonch\u00e9 la prima a dividere scuola e chiesa. La sua scuola di Ingegneria e scienze applicate fu la prima scuola di ingegneria degli Stati Uniti d'America associata ad un'universit\u00e0. .\nStoria.\nIl 18 gennaio 1800 Thomas Jefferson accenn\u00f2 ai piani per la costituzione di un nuovo college in una lettera scritta allo scienziato britannico Joseph Priestley: \"Vogliamo creare nello stato settentrionale della Virginia, al centro dello Stato, un'universit\u00e0 che possa essere liberale e moderna, che sia patrocinata dal supporto pubblico, ed una tentazione per i giovani statunitensi che vogliano venirci per bere una tazza di conoscenza e fratellanza insieme a noi.\" Nel 1802, grazie alla carica di Presidente degli Stati Uniti d'America, Jefferson scrisse all'artista Charles Willson Peale che la sua idea di una nuova universit\u00e0 vorrebbe essere \"su scala pi\u00f9 estesa e liberale di quello che si trovi attualmente\" Nonostante la Virginia gi\u00e0 ospitasse un'universit\u00e0, il College of William and Mary, Jefferson aveva perso fiducia nei suoi ideali, in parte a causa dei suoi pregiudizi religiosi, in parte per la mancanza di insegnamento scientifico.\nL'universit\u00e0 della Virginia si trova su un terreno acquistato nel 1788 da un veterano della Guerra d'indipendenza americana, James Monroe. Il terreno agricolo subito fuori da Charlottesville venne ceduto da Monroe alla Board of Visitors che lo trasform\u00f2 nel \"Central College\" nel 1817. Sotto la guida di Jefferson, la scuola pos\u00f2 la prima pietra nel 1817 ed il Commonwealth della Virginia istitu\u00ec la nuova universit\u00e0 il 25 gennaio 1819.\nIn presenza di James Madison, La Fayette nomin\u00f2 Jefferson \"padre\" dell'\"Universit\u00e0 della Virginia\" durante il banchetto inaugurale del 1824. La prima classe fu formata nel 1825. In quel periodo le altre universit\u00e0 proponevano tre soli corsi di studio: medicina, legge e religione ma, sotto la guida di Jefferson, l'universit\u00e0 fu la prima a disporre specializzazioni in astronomia, architettura, botanica, filosofia e scienze politiche. Jefferson spieg\u00f2: \"Questa istituzione sar\u00e0 basata sull'illimitabile libert\u00e0 della mente umana. Partendo da qui potremo seguire la verit\u00e0 ovunque ci conduca, non tollerando errori poich\u00e9 la ragione ci permetter\u00e0 di combatterli\".\nL'universit\u00e0 fu resa indipendente dalla dottrina religiosa; le nuove fondazioni furono centrate su una biblioteca (ai tempi ospitata dalla The Rotunda) piuttosto che attorno ad una chiesa. Questa mossa la distinse dagli altri college del tempo che si proponevano, principalmente, quali seminari di una religione piuttosto che dell'altra. Jefferson tent\u00f2 di scoraggiare l'insegnamento della religione anche in altri luoghi. In una lettera indirizzata a Thomas Cooper nell'ottobre 1814, Jefferson disse: \"una cattedra di teologia non dovrebbe trovare posto nella nostra istituzione\", ed infatti sotto la sua guida non venne mai inaugurata una facolt\u00e0 o dipartimento di religione. Sostituendo gli standard religiosi dell'epoca, la University si specializz\u00f2 in campi scientifici come astronomia e botanica. Una cappella, ovviamente assente dai piani originali di Jefferson, venne costruita nel 1890.\nNel 1826, il quarto presidente della nazione James Madison divenne rettore dell'Universit\u00e0 della Virginia. La facolt\u00e0 di Ingegneria e Scienze Applicate venne aperta nel 1836, il che la rende la pi\u00f9 antica scuola di ingegneria degli Stati Uniti che sia collegata ad un'universit\u00e0.\nAllo scoppio della Guerra di secessione americana, a differenza di molti altri college del sud, la University rimase aperta durante il conflitto. Nel marzo 1865 il generale dell'Unione George Armstrong Custer marci\u00f2 con le proprie truppe su Charlottesville, dove docenti e comunit\u00e0 lo convinsero a risparmiare l'universit\u00e0. Nonostante l'esercito dell'Unione si fosse accampato presso il Lawn danneggiando molti dei padiglioni, gli uomini di Custer se ne andarono quattro giorni dopo senza aver sparso sangue e l'universit\u00e0 fu in grado di riprendere le normali attivit\u00e0.\nNel 1904 Edwin Alderman rassegn\u00f2 le dimissioni da presidente della Tulane University per ricoprire la stessa carica presso l'Universit\u00e0 della Virginia. Come primo presidente avvi\u00f2 una serie di riforme che coinvolgevano l'universit\u00e0 e, pi\u00f9 in generale, l'intero sistema di educazione dello stato. Una di queste riforme permise alla University di avere il primo programma sponsorizzato di tutti i college e includeva un sistema di borse di studio per quegli studenti che non si potevano permettere di pagare la retta. La biblioteca di Alderman, un punto di ritrovo importante per gli studenti di oggi, \u00e8 stata dedicata a lui.\nIl campus.\nL'Universit\u00e0, insieme con la casa di Jefferson di Monticello, \u00e8 stata nominata patrimonio dell'umanit\u00e0, uno dei tre luoghi americani moderni ad aver avuto l'onore. Fu il primo campus al mondo ad essere inserito dall'UNESCO in questa lista.\nIl progetto originale di Jefferson si sviluppava attorno a The Lawn, un grande parco verde, a terrazze, circondato dagli edifici accademici e residenziali. Egli lo chiam\u00f2 \"Academical Village\", ed il nome viene usato per descrivere sia l'area del Lawn sia l'intera University che la circonda. L'edificio principale del progetto, The Rotunda, si trova sul lato nord del Lawn. \u00c8 alto la met\u00e0 del Pantheon di Roma, che ne ispir\u00f2 la costruzione. Il Lawn e la Rotunda divennero un modello per altri progetti di universit\u00e0 statali edificate attorno ad un'area verde centrale.\nDisposti su entrambi i lati della Rotunda, per tutta la lunghezza del Lawn, si trovano dieci padiglioni contenenti i dormitori. Ognuno di loro \u00e8 in stile classico, e possiede il proprio giardino cintato separato dagli altri grazie a muri \"jeffersoniani\". Questi muri vengono chiamati \"serpentine\" a causa del loro andamento sinusoidale, in modo da renderli resistenti pur avendo lo spessore di un solo mattone.\nIl 27 ottobre 1895 la Rotunda prese fuoco dalle fondazioni e sub\u00ec l'intervento del docente William \"Reddy\" Echols che tent\u00f2 di salvarla lanciando circa 45\u00a0kg di dinamite nel fuoco, nella speranza che l'esplosione separasse l'edificio in fiamme dalle strutture principali. I dirigenti universitari contattarono l'architetto Stanford White commissionandogli la ricostruzione della Rotunda. White ne approfitt\u00f2 per ridisegnarne gli interni; il nuovo edificio prevedeva l'esistenza di due soli piani (invece dei tre precedenti), ed aggiunse tre nuovi edifici al Lawn, eletti a residenza del Presidente. Evit\u00f2 di ricostruire l'annesso della Rotunda, il quale venne ricostruito nel 1853 per ospitare nuove classi.\nDurante il bicentenario degli Stati Uniti del 1976, le modifiche che Stanford White aveva apportato alla Rotunda vennero rimosse, e l'edificio riprese l'aspetto che Jefferson aveva previsto. Nel tentativo di ricordare Jefferson, l'inaugurazione di questa terza Rotunda avvenne il giorno della sua nascita, il 13 aprile 1976. Nonostante le nuove iscrizioni abbiano permesso lo sviluppo di nuove strutture nel Lawn, l'universit\u00e0 continuava a distinguersi dall'originale Academical Village con due dormitori per gli studenti del primo anno, chiamati Old Dorms, situati su McCormick Road, ed i New Dorms, vicino allo \"Scott Stadium\", situati entrambi all'interno del campus. Le aree per le matricole includono l'Hereford Residential College, l'International Residence College ed il Brown College at Monroe Hill.\nNel 2001 John Kluge don\u00f2 30\u00a0km\u00b2 di terreno all'universit\u00e0. Il desiderio di Kluge era lo sviluppo dell'area centrale da parte dell'universit\u00e0, e la vendita dei terreni esterni al fine di finanziare una fondazione che si sarebbe occupata delle zone centrali. Buona parte della donazione venne venduta al musicista Dave Matthews per essere utilizzato come sede di un progetto di agricoltura biologica.\nRicevere una laurea dall'Universit\u00e0 della Virginia significa guadagnarsela studiando, non \u00e8 mai stata concessa una laurea honoris causa Questa regola venne istituita da Thomas Jefferson. Quando il Comitato della Virginia per l'Educazione tent\u00f2 di ridiscuterla nel 1845, il professore William Barton Rogers difese la scelta di Jefferson..\nIl sistema librario dell'universit\u00e0 vanta cinque milioni di volumi. Il suo Electronic Text Center, fondato nel 1992, ha messo on-line 70.000 libri e 350.000 immagini.\nL'Universit\u00e0 della Virginia fa parte del consorzio che si occupa della costruzione e gestione del Large Binocular Telescope presso l'osservatorio internazionale del monte Graham sulle Pinaleno Mountains nel sud-est dell'Arizona. L'Universit\u00e0 della Virginia ospita il quartier generale del National Radio Astronomy Observatory che gestisce il Green Bank Telescope in Virginia Occidentale ed il radio telescopio Very Large Array; l'ateneo ospita anche la Rare Book School, un'organizzazione no-profit che studia la storia dei libri e della stampa.. Il centro scientifico nordamericano Atacama Large Millimeter Array si trova nel sito NRAO di Charlottesville.\nSport.\nIl programma sportivo dell'Universit\u00e0 della Virginia fa parte della Division I-A e, dal 1953, \u00e8 membro dell'Atlantic Coast Conference. I Virginia Cavaliers, detti anche \"Wahoos\" o \"Hoos\", hanno vinto 19 titoli nazionali. Virginia ha vinto titoli in cinque diversi sport, tre sport maschili (lacrosse, calcio e boxe) e due femminili (lacrosse e corsa campestre), inoltre possiede un titolo di atletica leggera. La nuova John Paul Jones Arena ha aperto alla fine del 2006 ospitando gare di basket maschile e femminile. Ha 15.219 posti a sedere.\nLa vita nel campus.\nLa vita degli studenti \u00e8 segnata da numerose tradizioni. Il campus \u00e8 noto con il termine di \"the Grounds\". Gli studenti del primo, secondo, terzo e quarto anno vengono invece chiamati first-, second-, third-, e fourth-years per riflettere l'idea di Jefferson secondo cui l'apprendimento \u00e8 un processo senza fine. Di solito i professori vengono chiamati \"signore\" o \"signora\" (mister/mistress) piuttosto che \"dottore\" o \"professore\" per rispettare l'idea Jeffersoniana di uguaglianza, discriminando per merito e non per titolo.\nEsistono alcune societ\u00e0 segrete, le pi\u00f9 importanti delle quali sono la Seven Society, la Z Society e l'IMP Society, le quali sono esistite per decenni, lasciando i loro segni sugli edifici del campus. Altre societ\u00e0 sono l'Eli Banana, il T.I.L.K.A., il Purple Shadows, la Rotunda Burning Society.\nLe societ\u00e0 studentesche sono presenti fin dai primi anni del diciannovesimo secolo. La Jefferson Literary and Debating Society, fondata nel 1825, \u00e8 la pi\u00f9 antica organizzazione universitaria degli Stati Uniti, e la seconda organizzazione di letteratura greca della nazione. Prima della nascita delle fratellanze e della fama dello sport inter-universitario, queste societ\u00e0 rappresentavano il fulcro della vita del campus. Molte fratellanze vennero fondate in seguito, comprese la Pi Kappa Alpha (1\u00ba marzo 1868) e la Kappa Sigma (10 dicembre 1869).\nL'edificio che rappresenta la vita studentesca \u00e8 il Newcomb Hall. Ospita lo Student Activities Center, in cui gruppi di studenti possono consultare i volumi, nonch\u00e9 organizzare riunioni. Molte delle pubblicazioni del campus vengono prodotte qui, ad esempio vi si trova la redazione dei due giornali studenteschi (\"The Declaration\" e \"The Cavalier Daily\") ed il Consortium of University Publications. \u00c8 anche la sede dell'University Programs Council, che utilizza i soldi raccolti dalle attivit\u00e0 studentesche per organizzare eventi per la comunit\u00e0. La Newcomb Hall comprende una sala per le cene, un teatro, una sala da ballo, una galleria d'arte e numerose stanze per la produzione di giornali e riviste.\nLa biblioteca principale \u00e8 la Alderman Library nell'ambito di umanesimo e scienze sociali, con i suoi 10 piani di scaffali con molti angoli di studio. La Small Special Collections Library vanta una delle migliori collezioni di letteratura americana dello Stato, nonch\u00e9 una copia originale della Dichiarazione di indipendenza degli Stati Uniti. A partire dal 2006 l'Universit\u00e0 e Google cooperano per la digitalizzazione di una selezione dei libri presenti nel sistema librario universitario.\nIl sistema d'onore.\nHONOR PLEDGE\nOn my honor as a student, I have neither given nor received aid on this assignment/examination.\nHONOR PLEDGE\nSul mio onore di studente, non ho dato n\u00e9 ricevuto aiuto per questo compito/esame.\nL'Universit\u00e0 della Virginia ha un codice d'onore, formalmente noto come sistema d'onore (Honor System). Il codice d'onore \u00e8 completamente a carico degli studenti e venne da questi creato nel 1840 dopo che un professore, nel tentativo di dividere una rissa tra due studenti, venne colpito da un'arma da fuoco. Gli studenti sono lady o gentiluomini, e ci si aspetta che si comportino da tali. Il sistema d'onore \u00e8 formato da tre sole sentenze: uno studente non deve mentire, imbrogliare o rubare. Si estende a tutte le materie universitarie e personali, e la sola sanzione per una violazione \u00e8 costituita dalle dimissioni ed il ritiro dall'ateneo.\nIl Sistema d'onore permette al professore di fare cose tipo assegnare esami a tempo da svolgere a casa, e lo svolgimento di ricerche e studi in maniera particolare, con l'assicurazione che i vincoli per gli studenti verranno rispettati. Allo studente si richiede di firmare, per ogni esame, una dichiarazione come quella riportata a destra. Il sistema permette anche agli studenti di acquistare libri o altro materiale all'interno del campus, dietro la semplice promessa di pagare in futuro, e permette alla comunit\u00e0 di accettare la parola di uno studente anche nelle transazioni che coinvolgono figure esterne all'ateneo."}
{"id": "1185299", "revid": "1305772", "url": "https://it.wikipedia.org/wiki?curid=1185299", "title": "Archeologia virtuale", "text": "Obiettivo dell'archeologia virtuale \u00e8 quello di rendere accessibile e comunicare al grande pubblico il patrimonio culturale antico attraverso applicazioni tecnologiche caratterizzate sia da un elevato impatto comunicativo e di apprendimento, sia da una elevata qualit\u00e0 scientifica e di contenuti culturali.\nL'archeologia virtuale cerca di creare una lettura del passato fondendo il reale con l'immaginario, comunicando informazioni complesse di ci\u00f2 che era preesistente (il paesaggio archeologico) e di ci\u00f2 che \u00e8 immaginabile (il paesaggio antico).\nL'archeologia virtuale raggiunge questo scopo traducendo informazioni dal lavoro sul campo (scavi, ricerche, documentazione, archivi) ai formati adatti al sapere digitale, proponendosi come un efficace strumento di trasmissione culturale."}
{"id": "1185300", "revid": "1240990", "url": "https://it.wikipedia.org/wiki?curid=1185300", "title": "Riparto", "text": ""}
{"id": "1185302", "revid": "716642", "url": "https://it.wikipedia.org/wiki?curid=1185302", "title": "Division Nationale 1932-1933", "text": "La Division Nationale 1932-1933 \u00e8 stata la 1\u00aa edizione della massima serie del campionato francese di calcio, disputato tra il 11 settembre 1932 e il 14 maggio 1933 e concluso con la vittoria del , al suo primo titolo.\nCapocannonieri del torneo sono stati Robert Mercier () e Walter Kaiser () con 46 reti.\nStagione.\nAvvenimenti.\nIl campionato, organizzato in due gironi all'italiana in cui le prime si sarebbero affrontate per la vittoria del titolo, prese avvio l'11 settembre 1932. Il primo raggruppamento fu vinto dall', che prese la testa della classifica dopo l'ottava giornata, a spese dell', qualificandosi per la finale con due giornate di anticipo. Nel secondo raggruppamento invece si contesero la prima posizione il e l'. Sul campo ebbe la meglio l'Antibes, che vinse all'ultima giornata lo scontro diretto contro il Cannes. La squadra fu tuttavia squalificata per tentativo di corruzione della societ\u00e0 del , permettendo quindi al Cannes di qualificarsi per la finale.\nNel primo raggruppamento il alz\u00f2 bandiera bianca con un turno di anticipo, accompagnato in seguito dal e dallo . Nel secondo raggruppamento i verdetti furono decisi con un turno di anticipo: assieme ad un mai in lotta si arresero il e il .\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:"}
{"id": "1185304", "revid": "77358", "url": "https://it.wikipedia.org/wiki?curid=1185304", "title": "Gorno Altaick", "text": ""}
{"id": "1185305", "revid": "2175", "url": "https://it.wikipedia.org/wiki?curid=1185305", "title": "Gorno-Altaisk", "text": ""}
{"id": "1185308", "revid": "74801", "url": "https://it.wikipedia.org/wiki?curid=1185308", "title": "S\u00e2npaul (Cluj)", "text": "S\u00e2npaul (in passato \"S\u00e2npaul Unguresc\", in ungherese \"Magyarszentp\u00e1l\") \u00e8 un comune della Romania di abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: Berindu, Mih\u0103ie\u0219ti, S\u00e2npaul, Sumurducu, \u0218ardu, Topa Mic\u0103.\nDi un certo interesse \u00e8 la chiesa lignea \"Sf. Treime\", costruita nel 1722 e contenente un ciclo di dipinti del 1788.\nGi\u00e0 comune ungherese, S\u00e2npaul ha dato i natali, nel 1642, a Mikl\u00f3s Bethlen, scrittore ed uomo politico ungherese, morto in esilio a Vienna nel 1716."}
{"id": "1185315", "revid": "775372", "url": "https://it.wikipedia.org/wiki?curid=1185315", "title": "Isola del Capo Bretone", "text": "L'isola del Capo Bretone (, , in gaelico scozzese \"Eilean Cheap Breatuinn\", in M\u00edkmaq: \"\u00danamakika\", semplicemente: \"Cape Breton\") \u00e8 un'isola nella provincia della Nuova Scozia, in Canada, ha una popolazione di abitanti e una superficie di chilometri quadrati. La costa meridionale affaccia sullo Stretto di Northumberland, che la divide dalla penisola della Nuova Scozia, mentre a nord lo stretto di Caboto la separa dall'isola di Terranova."}
{"id": "1185316", "revid": "106456", "url": "https://it.wikipedia.org/wiki?curid=1185316", "title": "Canonici regolari della Santa Croce", "text": "I canonici regolari della Santa Croce, detti Fratelli della Croce (in latino \"Ordo Canonicorum Regularium Sanctae Crucis\"), sono un ordine canonicale di diritto pontificio: i religiosi pospongono al loro nome la sigla O.R.C.\nStoria.\nIl monastero della Santa Croce venne fondato a Coimbra dall'arcidiacono Tello insieme a Jo\u00e3o Peculiar e Teotonio, che ne fu il primo superiore. Il terreno per l'erezione del monastero venne donato dal re di Portogallo Alfonso I Henriques: la costruzione dell'edificio venne iniziata il 28 giugno 1131 e la vita comune dei canonici cominci\u00f2 il 25 febbraio 1132.\nI religiosi adottarono la regola di sant'Agostino e le consuetudini dei canonici di San Rufo di Avignone; papa Innocenzo II concesse ai canonici l'esenzione dalla giurisdizione vescovile e la protezione pontificia con decreto del 26 maggio 1135.\nSanta Croce di Coimbra ebbe numerose filiali, ma nel XIII secolo inizi\u00f2 un periodo di decadenza e di abbandono del primitivo rigorismo: nel XVI secolo venne avviata una riforma che port\u00f2 alla federazione di alcuni monasteri in una congregazione, approvata da papa Paolo IV nel 1556.\nI canonici di Santa Croce vennero soppressi, insieme a tutti gli ordini religiosi, dal governo portoghese nel 1834: nel 1977 il movimento \"Opus Sanctorum Angelorum\" promosse la restaurazione dell'ordine, ratificata da papa Giovanni Paolo II il 29 maggio 1979.\nAttivit\u00e0 e diffusione.\nI canonici regolari di Santa Croce si dedicano al culto liturgico solenne ed alla cura delle anime, particolarmente dei sacerdoti.\nSono presenti in Europa (Austria, Germania, Italia, Portogallo), nelle Americhe (Brasile, Messico, Stati Uniti d'America) e in Asia (India, Filippine); la sede generalizia si trova a Roma nel quartiere Casal de' Pazzi.\nAlla fine del 2005 i canonici regolari della Santa Croce erano 141 (79 dei quali sacerdoti) in 14 case."}
{"id": "1185323", "revid": "599013", "url": "https://it.wikipedia.org/wiki?curid=1185323", "title": "Puntamento", "text": "Il puntamento \u00e8 l'insieme di procedure mediante le quali si dispone un'arma da fuoco in modo che la traiettoria di un proiettile possa colpire un determinato bersaglio.\nStoria.\nIl puntamento delle artiglieria, all'inizio del XVI secolo, non essendo determinata la linea di mira, avveniva nel seguente modo: il puntatore cercava il punto pi\u00f9 alto del cercine, facendo passare un filo di piombo per il centro della bocca; dopo di ci\u00f2 collocava sulla culatta il \"fronte di mira\", ossia una tavoletta verticale, attraverso la quale il puntatore prendeva la mira. \nNella seconda met\u00e0 del medesimo secolo, venne adottato un quadrante graduato ad alzo mobile; si fiss\u00f2 allora con cera sul cercine un bottone di mira pi\u00f9 o meno pronunciato.\nDescrizione.\nOccorre considerare che la traiettoria non \u00e8 una curva piana, quindi risulta opportuno distinguere i problemi e le operazioni relative alla proiezione della traiettoria sul piano di tiro (dare l'inclinazione o puntamento zenitale), dai problemi ed operazioni relative alla proiezione della traiettoria sul piano dell'orizzonte (dare la direzione o puntamento azimutale).\nTipologie.\nIl puntamento pu\u00f2 essere diretto o indiretto: si dice diretto quando si esegue mirando al segno, si dice indiretto quando si mira ad un punto diverso dal segno, detto falso scopo. Questo pu\u00f2 essere un punto ben distinto del terreno, oppure un disco, una pallina o altro oggetto simile, che si dispone in una posizione conveniente. Nel primo caso si punta in direzione ed inclinazione simultaneamente mirando al segno con la linea di mira opportunamente disposta; nel secondo caso in direzione mirando al falso scopo, con la linea di mira opportunamente disposta, in inclinazione mediante livello. Il puntamento diretto \u00e8 il pi\u00f9 semplice ed anche il pi\u00f9 esatto quando il segno \u00e8 nettamente visibile dai pezzi: ma questa condizione raramente si verifica.\nStrumenti utilizzati.\nPer il puntamento occorrono congegni speciali, detti perci\u00f2 \"apparecchi di puntamento\", i quali nell'esecuzione determinano per ciascuna delle distanze a cui pu\u00f2 trovarsi il bersaglio, la posizione che deve assumere la linea di tiro rispetto all'orizzonte. Poniamo che sia \"O\" l'origine della traiettoria ed \"S\" il segno: se si dirige la linea di tiro \"N O\" al punto \"S\" e si fa partire il colpo, il proietto colpisce il punto \"S\" situato sotto e lateralmente al segno, di quantit\u00e0 rispettivamente uguali all'abbassamento ed alla derivazione corrispondenti alla distanza del bersaglio dalla bocca del pezzo; abbassamento e derivazioni che sono nulli all'origine della traiettoria e crescono con il crescere della distanza di tiro. Ne consegue che volendo colpire in \"S\" \u00e8 necessario che la linea di tiro abbia una direzione \"N\u00b9 O\" diversa dalla precedente, che incontri il piano verticale perpendicolare al piano di tiro e passante per il bersaglio in un punto \"P\" che soddisfi alle due condizioni: sia situato sopra il segno di una quantit\u00e0 uguale all'abbassamento, sia spostato lateralmente al segno di una quantit\u00e0 uguale alla derivazione, ma nella parte opposta in cui avviene la derivazione. Evidentemente, non si pu\u00f2 in pratica puntare impiegando direttamente come visuale la linea di tiro dirigendola al punto \"P\" che non \u00e8 materializzato nello spazio; perci\u00f2 si ricorre alle visuali fornite dall'apparecchio di puntamento applicato alla bocca da fuoco ed opportunamente graduato per le diverse distanze (mira). "}
{"id": "1185330", "revid": "1305772", "url": "https://it.wikipedia.org/wiki?curid=1185330", "title": "Wilhelm Peters", "text": "Biografia.\nFiglio di un Pastore, dal 1834 studi\u00f2 Medicina e Storia Naturale dapprima all'Universit\u00e0 di Copenaghen, poi alla Friedrich-Wilhelms-Universit\u00e4t Berlin. \nDopo aver conseguito la laurea nel 1838, intraprese un viaggio di ricerca di 18 mesi con Henri Milne Edwards attraverso i paesi del Mediterraneo.\nDopo il suo ritorno a Berlino, divenne assistente di Johannes Peter M\u00fcller, un fisiologo e biologo marino tedesco. \nCon l'entusiastico supporto di M\u00fcller e di Alexander von Humboldt, prepar\u00f2 i progetti per una grande spedizione in Africa. \nNel settembre del 1842, si rec\u00f2 dapprima in Angola, per giungere nel mese di giugno 1843 alla fine del suo viaggio, il Mozambico interno. \nOltre a questi paesi, durante i suoi quattro anni di permanenza in Africa, visit\u00f2 anche Zanzibar, le Comore e il Madagascar.\nIn Sudafrica trascorse la convalscenza da una malattia che si era preso durante la spedizione. \nNel 1847 viaggi\u00f2 attraverso l'India e l'Egitto, tornando poi a Berlino con una grande collezione di nuove specie da lui scoperte. \nPubblic\u00f2 le sue ricerche in quattro volumi con il titolo \"Naturwissenschaftliche Reise nach Mossambique\" (\"Viaggio scientifico in Mozambico\").\nNel 1847 fu prosettore presso l'Istituto di Anatomia dell'Universit\u00e0 di Berlino e nel 1849 vi divenne Professore Associato.\nNel 1856 divenne assistente di Martin Heinrich Lichtenstein, direttore del Museo di Storia Naturale dell'Universit\u00e0, e, dopo la sua morte avvenuta nel 1857, ne assunse la carica di direttore. \nSotto la sua guida, le collezioni del museo si arricchirono in modo significativo (la raccolta di rettili crebbe da 3.700 a 10.500 esemplari), divenendo una delle pi\u00f9 importanti collezioni al mondo assieme a quelle di Parigi e di Londra.\nAnche nella posizione di direttore del Giardino Zoologico di Berlino, Peters segu\u00ec Lichtenstein: tra il 1857 e il 1869 ne fu direttore.\nDal 1858, insegn\u00f2 Zoologia ed esercit\u00f2 una certa influenza sulla ricerca zoologica. \nPeters, riconosciuto il successo di Darwin, restando tuttavia neutrale di fronte alla teoria darwiniana dell'evoluzione, un\u00ec nel suo lavoro la ricerca anatomica e zoologica e pubblic\u00f2 circa 400 articoli su una grande variet\u00e0 di specie animali. \nNel 1860 Peters divenne membro dell'Accademia Tedesca delle Scienze Leopoldina.\nWilhelm Peters era fratello dell'astronomo Christian Heinrich Friedrich Peters."}
{"id": "1185331", "revid": "125719486", "url": "https://it.wikipedia.org/wiki?curid=1185331", "title": "Annamaria Testa", "text": "Biografia.\nLa sua carriera come redattrice pubblicitaria inizia nel 1974. Tra i suoi lavori pi\u00f9 noti si possono citare le campagne \"Passaparola\" per Perlana, \"Gioconda\" per Ferrarelle e \"Sfrizzola il velopendulo\" per Golia bianca. Tra il 1983 e il 1996 \u00e8 presidente e direttore creativo dell'agenzia pubblicitaria \"TPR\", poi \"Bozell TPR\", da lei fondata.\nGiornalista pubblicista dal 1988, collabora con diverse testate giornalistiche e con la RAI (Rai 3 sotto la gestione di Angelo Guglielmi), e si occupa di comunicazione politica. Dal 2012 ha una rubrica fissa sull'edizione online di Internazionale.\nDal 1996, come consulente, realizza interventi di carattere strategico e progetti di comunicazione per imprese e istituzioni. Nel marzo del 2005 fonda a Milano la societ\u00e0 \"Progetti Nuovi\", che si occupa di progetti integrati di comunicazione. Nel 2008 ha messo online Nuovo e Utile, un sito non a scopo di lucro dedicato alla diffusione di teorie e pratiche della creativit\u00e0.\nTra il 2010 e il 2011 ha fatto parte della Giuria dei Letterati del premio Campiello. Nel 2012 \u00e8 entrata nella \"Hall of Fame\" dell'Art Directors Club Italiano, prima donna pubblicitaria negli oltre 25 anni di vita del club.\nDal 1989 al 1997 \u00e8 stata docente al master dell'Universit\u00e0 Ca' Foscari di Venezia. Ha insegnato \"Teorie e tecniche della comunicazione creativa\" in varie universit\u00e0: tra il 1994 e il 1995 all'Universit\u00e0 La Sapienza di Roma (facolt\u00e0 di sociologia); dal 1998 al 2006 all'universit\u00e0 IULM di Milano (facolt\u00e0 di scienze della comunicazione); tra il 2001 e il 2002 all'Universit\u00e0 degli Studi di Milano e all'Universit\u00e0 degli Studi di Torino; dal 2007 insegna presso l'Universit\u00e0 Bocconi di Milano continuando ad essere consulente di diverse grandi aziende.\nNel febbraio 2015 Annamaria Testa si \u00e8 fatta promotrice dell'iniziativa #dilloinitaliano che mira a ridurre l'uso frequente e arbitrario di termini inglesi, il cosiddetto itanglese, in particolare nel linguaggio dell'amministrazione, aziendale e pubblicitario."}
{"id": "1185344", "revid": "1429175", "url": "https://it.wikipedia.org/wiki?curid=1185344", "title": "Vince Papale", "text": "Biografia.\nNato da genitori non ricchi, il padre lavorava come operaio in una fabbrica, mentre sua madre era una ex atleta con gravi problemi di salute, Vince crebbe insieme ai ragazzi del suo quartiere tifando gli Eagles, in un ventennio difficile dal punto di vista economico per la citt\u00e0 di Filadelfia.\nVince Papale frequenta la Interboro High School, praticando con eccellenza vari sport.\nSi iscrive poi all'Universit\u00e0 Saint Joseph di Filadelfia, la quale per\u00f2 non avendo una squadra di football costringe Papale a concentrarsi sull'atletica (soprattutto i salti).\nDopo il college inizia la sua carriera semi-professionale negli Aston Green Knights della Seaboard Football League, nel mentre lavora come insegnante e allenatore per i ragazzi nella sua vecchia scuola.\nPassa successivamente i provini dei Philadelphia Bell della World Football League giocando come ricevitore, nelle due stagioni passate ai Bell gioca sempre nello \"Special Team\".\nLe sue prestazioni gli fruttano un invito ad un allenamento privato del leggendario allenatore degli \"Eagles\" Dick Vermeil, entra cos\u00ec a far parte dei professionisti nella NFL.\nGioca 3 anni (dal 1976 al 1978) tra le file dei Philadelphia Eagles, la sua squadra del cuore. La sua vicenda \u00e8 a dir poco singolare perch\u00e9 fu ingaggiato dalla squadra quando aveva pi\u00f9 di trent'anni e non aveva mai giocato a football a livello professionistico in precedenza.\nNegli Eagles Papale trova presto un posto da titolare nello \"Special Team\". La tenacia, la generosit\u00e0 in campo e la singolare storia di quest'uomo impressionano l'intera opinione pubblica americana.\nPapale si ritira dal football a 33 anni per un infortunio alla spalla, dopo tre stagioni giocate alla corte di Vermeil e dopo aver fatto risollevare le sorti di una squadra fino a quel momento in difficolt\u00e0. Ed \u00e8 proprio grazie a Vince Papale, schierato nello Special Team di cui poi divenne capitano, che Vermeil riesce a ottenere la sua prima vittoria nella NFL contro i super rivali NY Giants, quando il suo \"rookie\" riesce nell'impresa di ottenere un fumble recovery. A questo si aggiunge la sua unica ricezione nel 1977 contro i Tampa Bay Buccaneers, uniche 15 yard ricevute da questo giocatore.\nHa vestito sempre la maglia numero 83.\n\u00c8 stato votato capitano dello Special Team dai suoi compagni di squadra e \"Man of the Year\" degli Eagles nel 1978 per le sue numerose attivit\u00e0 di beneficenza.\nDopo il ritiro dalla NFL, ha lavorato come cronista di emittente TV e radio per otto anni, poi \u00e8 diventato un banchiere ipotecario commerciale.\nNel 2001 gli \u00e8 stato diagnosticato un tumore al colon-retto, dopo aver recuperato dalla malattia ha incoraggiato le persone a ottenere regolari check-up.\n\u00c8 apparso in spot pubblicitari per l'ospedale della Thomas Jefferson University incoraggiando gli altri a eseguire test frequenti per prevenire casi come il suo.\nAttualmente, Papale \u00e8 il direttore regionale del marketing e executive senior per l'istruzione superiore del marketing da Sallie Mae.\nRisiede a Cherry Hill, nel New Jersey, con la moglie Janet e due figli, Gabriella e Vinny; resta un irriducibile tifoso dei Philadelphia Eagles. \u00c8 inoltre attualmente segretario e tesoriere del Philadelphia Chapter della NFL Alumni Association.\nLa sua storia ha ispirato il film del 2006 \"Imbattibile\" con Mark Wahlberg."}
{"id": "1185347", "revid": "768068", "url": "https://it.wikipedia.org/wiki?curid=1185347", "title": "Ma M\u00e8re l'Oye", "text": "Ma M\u00e8re l'Oye (in italiano \"Mamma oca\") \u00e8 una suite di Maurice Ravel, originalmente composta per pianoforte a quattro mani e successivamente ampliata e trascritta per orchestra. La versione pianistica, pubblicata nel 1910, \u00e8 composta di cinque pezzi, ispirati da altrettante illustrazioni tratte da un libro di fiabe per l'infanzia (di qui il sottotitolo \"Cinq pi\u00e8ces enfantines\"). \nDescrizione.\nSolo i primi due pezzi derivano direttamente dalla raccolta di fiabe \"Ma M\u00e8re l'Oye\" di Charles Perrault, mentre gli altri discendono da altre fonti (Madame d'Aulnoy per \"Laideronnette\" e Jeanne-Marie Leprince de Beaumont per \"La Bella e la Bestia\"; rimane dubbia l'ispirazione del \"Giardino fatato\"). Questa versione fu scritta per i figli di Ida e Cipa Godebski (ai quali Ravel aveva in precedenza dedicato la propria \"Sonatine\"), Mimie e Jean, di sei e sette anni rispettivamente. Contrariamente alle speranze dell'autore, non fu possibile affidare la prima esecuzione pubblica ai due bambini, che furono perci\u00f2 sostituiti da Jeanne Leleu e Genevi\u00e8ve Durony.\nNei suoi appunti autobiografici, il compositore afferma: \u00abIl proposito di evocare in questi pezzi la poesia dell'infanzia mi port\u00f2 naturalmente a semplificare il mio stile e a raffinare i miei mezzi espressivi\u00bb. Rispetto ad altre opere di Ravel, la suite \u00e8 in effetti piuttosto semplice dal punto di vista tecnico, ma possiede lo stesso rigore formale e la stessa profondit\u00e0 di ispirazione delle opere pi\u00f9 complesse. In questo pu\u00f2 essere avvicinata a \"Children's Corner\" di Claude Debussy.\nLa versione orchestrale, concepita come un balletto e datata 28 gennaio 1912, presenta due nuovi pezzi introduttivi, \"Pr\u00e9lude\" (\"Preludio\") e \"Danse du rouet et sc\u00e8ne\" (\"Danza del filatoio e scena\"), seguiti da un diverso arrangiamento dei brani gi\u00e0 esistenti (nell'ordine, \"Pavane de la Belle au bois dormant\", \"Les Entretiens de la Belle et la B\u00eate\", \"Petit poucet\", \"Laideronnette, imp\u00e9ratrice des pagodes\" e infine \"Le Jardin f\u00e9erique\").\nEsiste anche una trascrizione dell'opera per pianoforte a due mani, realizzata nel 1910 da Jacques Charlot, amico di Ravel.\nOrganico della versione orchestrale.\nSia la versione per orchestra della suite, sia il balletto che ne viene tratto, sono scritti per:"}
{"id": "1185349", "revid": "1842072", "url": "https://it.wikipedia.org/wiki?curid=1185349", "title": "Mira (balistica)", "text": "Mira \u00e8 cos\u00ec chiamato il segno posto ad una delle estremit\u00e0 di un'arma in grado di scagliare un proiettile, nel quale si affissa l'occhio per regolare la traiettoria su un bersaglio. Generalmente la mira ha un incavo a forma di V, che viene chiamata tacca di mira. Impropriamente si chiama anche mira il mirino.\nLinea di mira.\n\u00c8 la retta ideale congiungente i due punti di mira di una bocca da fuoco, dei quali uno \u00e8 fisso, mirino, ed \u00e8 generalmente situato verso la bocca del pezzo: l'altro \u00e8 mobile, mira o tacca di mira, ed \u00e8 situato verso la culatta; le diverse posizioni della tacca di mira danno luogo ad altrettante linee di mira, ciascuna delle quali permette di disporre la linea di tiro della bocca da fuoco, in modo da ottenere un determinato angolo di elevazione, e quindi permette di puntare ad una determinata distanza, corrispondente all'angolo di elevazione. La posizione pi\u00f9 bassa che pu\u00f2 assumere la tacca di mira stabilisce la linea di mira naturale. "}
{"id": "1185353", "revid": "339392", "url": "https://it.wikipedia.org/wiki?curid=1185353", "title": "Paolotti", "text": ""}
{"id": "1185362", "revid": "107773919", "url": "https://it.wikipedia.org/wiki?curid=1185362", "title": "Cronografia (letteratura bizantina)", "text": "A differenza delle opere storiche, le cronache bizantine erano indirizzate al grande pubblico. Da ci\u00f2 si comprende non solo la differenza nella loro origine, sviluppo e diffusione, ma anche nel loro carattere, nei modi di trattare il materiale a disposizione e nello stile della composizione.\nGli inizi della cronografia bizantina non sono stati ancora tracciati in modo definitivo. Sembra chiaro che la sua origine non sia molto antica, come dimostrerebbe la contemporanea apparizione di pi\u00f9 cronache in un periodo relativamente tardo rispetto alla letteratura storica (VI secolo), e la grande distanza che rivelano dalla tradizione ellenistica e pagana. Tale distanza \u00e8 anche geografica, dal momento che la prima cronaca fu redatta in Siria da un siriano e non nell'ambito della cultura greca. Inoltre, la \"Cronografia\" di Sesto Giulio Africano, che si pu\u00f2 considerare il prototipo della cronografia bizantina, si basa su una fonte cristiana e orientale.\nIl periodo di maggior sviluppo della produzione cronachistica risale all'XI secolo; successivamente ebbe un netto calo fino a che nel periodo dei Paleologi non si registra alcun cronografo degno di nota.\nL'importanza dei cronografi bizantini non \u00e8 legata al loro valore storico e letterario, ma al loro rapporto con la cultura. Essi, infatti, non sono soltanto un'importante fonte per la storia della cultura bizantina, ma essi stessi contribuiscono a diffondere tale cultura. Le cronache pi\u00f9 importanti, attraverso numerose redazioni e traduzioni, passarono ai popoli slavi e orientali e in questo modo divennero una delle prime fonti di cultura. La loro influenza era dovuta principalmente al tono popolare che si riflette, ad esempio, nelle numerose descrizioni di eventi straordinari e terribili che facevano parte del sentire della gente e che venivano poi reinterpretati su una base cristiana.\nAnche lo stile di composizione \u00e8 popolare e semplice: normalmente le cronache assomigliano di pi\u00f9 ad una raccolta acritica di episodi recuperati da fonti pi\u00f9 antiche, piuttosto che ad una meditata e matura analisi dei fatti quali erano le opere degli storici. La lingua utilizzata, inoltre, corrisponde al basso livello di cultura sia dell'autore sia del lettore. Se per\u00f2 lo stile dei cronografi non \u00e8 paragonabile a quello degli storici, \u00e8 pur vero che proprio in ragione del suo carattere popolare ben si presta a studi linguistici comparativi ed \u00e8 fonte interessante per lo studio dello sviluppo della lingua greca.\nCronache bizantine rappresentative, tipiche anche di diverse tappe nello sviluppo del genere, sono quelle di Giovanni Malalas, Teofane Confessore e Giovanni Zonara.\nLa prima \u00e8 la pi\u00f9 antica cronaca monastica bizantina e fu composta ad Antiochia da un teologo monofisita siriano. Originariamente nata come cronaca riferita alla sola citt\u00e0 di Antiochia, si \u00e8 sviluppata tanto da divenire una cronaca relativa al mondo intero. Si tratta di un'opera storica popolare, piena di gravi errori storici e cronologici. Fu la fonte di numerose cronache successive, ma anche di alcuni storici ecclesiastici. Fu anche la prima cronaca ad essere tradotta in antico bulgaro, verso la fine del IX o l'inizio del X secolo.\nSuperiore in forma e sostanza, e pi\u00f9 propriamente storica, \u00e8 la cronaca di Teofane, monaco dell'Asia Minore, che fu scritta nel IX secolo e rappresent\u00f2 il modello delle cronache successive. Contiene molte valide informazioni tratte da fonti perdute e la sua importanza per il mondo occidentale \u00e8 dovuta al fatto che alla fine del IX secolo fu tradotta in latino.\nUna terza tappa importante nella storia della cronografia bizantina \u00e8 rappresentata dalla \"Cronaca universale\" di Zonara. Vi \u00e8 in essa gi\u00e0 qualche cosa della rinascenza avvenuta sotto i Comneni: non soltanto \u00e8 pi\u00f9 narrativa di quella di Teofane, ma ingloba in essa molti passaggi di scrittori antichi classici. Non stupisce che questa cronaca fu tradotta non soltanto in slavo e latino, ma anche in italiano e francese."}
{"id": "1185364", "revid": "125481875", "url": "https://it.wikipedia.org/wiki?curid=1185364", "title": "Severo di Antiochia", "text": "Severo pu\u00f2 essere considerato il maggiore autore in materia di teologia cristiana vissuto nell'epoca giustinianea. La letteratura che fior\u00ec in questo periodo fu principalmente dogmatica, nel senso che nel campo teologico, considerata conclusa la fase nota come Patristica con le decisioni del Concilio di Calcedonia del 451, l'interesse maggiore fu volto a definire il dogma nella sua essenza, in base a quanto raggiunto dalla teologia dei Padri della Chiesa.\nSevero ader\u00ec al monofisismo e per questo fu deposto dalla carica di vescovo. Data l'avversione dell'imperatore Giustiniano I al monofisismo, dovette abbandonare pi\u00f9 di una volta la capitale. Tuttavia le sue furono posizioni conciliatorie tra il credo calcedoniano (cui ader\u00ec la chiesa di Costantinopoli) e la teologia monofisita, maggioritaria nel Vicino Oriente. Fu in rapporto con i pi\u00f9 eminenti teologi della parte monofisita.\nBiografia.\nFormazione.\nSevero di Antiochia era di Sozopoli, citt\u00e0 della Pisidia (nell'Anatolia centro-meridionale). Qui nacque nel 465 circa, in una famiglia potente, figlio di un senatore.\nSevero comp\u00ec i primi studi nella citt\u00e0 d'origine. Poi, in previsione di una brillante carriera professionale laica, e non religiosa, si trasfer\u00ec ad Alessandria d'Egitto, il maggior centro intellettuale dell'Oriente bizantino, dove frequent\u00f2 la scuola di grammatica e retorica.\nMonaco.\nAncora nel 486 si spost\u00f2 a Beirut assieme all'amico e poi suo biografo personale, Zaccaria Scolastico. Trasferendosi in Libano, intendeva iniziare ad esercitare la professione dell'avvocatura, ma una vocazione improvvisa lo distolse da quella carriera. Attratto dal cristianesimo, si fece battezzare nel 499 a Tripoli (Libano), e si ritir\u00f2 a meditare e pregare in un monastero monofisita in Palestina, a Mayum. Qui era sorta alla fine del secolo precedente una fiorente scuola letterario teologica: la scuola di Gaza. In questo convento si isol\u00f2 per un certo periodo dal mondo, dedicandosi esclusivamente all'ascesi spirituale, alla macerazione del corpo, separato dalle attivit\u00e0 mondane.\nIl ruolo assunto da Severo nel monachesimo orientale nonch\u00e9 le sue capacit\u00e0, sia nell'agire sociale sia nell'organizzazione (aveva nel frattempo, da monaco, istituito a sue spese un nuovo monastero) che nell'elaborazione intellettuale, lo fecero scegliere nel 508 per essere inviato a Costantinopoli a guidare una delegazione di monaci siriaci. Nella capitale fu presentato all'imperatore Anastasio dal suo amico Probo, nipote dell'imperatore; Anastasio, sulle orme del predecessore Zenone, manteneva una linea conciliatoria in campo religioso. Attratto dalle sue idee, Anastasio tenne Severo in particolare considerazione, facendone un suo consigliere. Le posizioni di Severo in quel momento potevano convergere con quelle dell'imperatore, essendo focalizzate sull\"'Henoticon\" di Zenone, editto promulgato vent'anni prima per appianare i contrasti religiosi tra calcedoniani e monofisiti. Quella posizione avrebbe potuto costituire una soluzione accettabile da tutti, riconciliando le due parti della cristianit\u00e0 orientale.\nIl breve patriarcato e l'esilio in Egitto.\nNel 511 Severo lasci\u00f2 la capitale, ma non per tornare alla vita monastica: nel 512 infatti, grazie alla stima acquistata presso la corte, venne eletto patriarca di Antiochia. In quel momento inizi\u00f2 a porre per iscritto le sue elaborazioni concettuali.\nAl mutare della tendenza politico-religiosa imperiale, con il sopraggiungere dell'ortodossia religiosa di Giustino I, nel 518 Severo, in quanto monofisita, fu deposto dalla sua cattedra. Fu costretto ad abbandonare la sua sede vescovile e con essa la citt\u00e0 di Antiochia. Trov\u00f2 ancora una volta ospitalit\u00e0 presso un altro grande vescovo monofisita, Timoteo III di Alessandria (vescovo dal 517 al 535). L'Egitto era una sorta di terra franca per i monofisiti, avendo qui Giustiniano rinunciato all'applicazione della sua politica d'imposizione del credo calcedoniano. Anche il successore di Timoteo appartenne a questa corrente: nel 535 venne eletto, anche con l'aiuto dell'imperatrice Teodora (pure ella monofisita), Teodosio I (vescovo dal 535 al 537).\nAd Alessandria Severo si dedic\u00f2 per circa dieci anni agli studi teologici, raggiungendo una grande fama nelle regioni orientali, Siria ed Egitto, che venivano a trovarsi in contrapposizione all'assolutismo costantinopolitano. Severo divenne una delle figure pi\u00f9 eminenti tra la popolazione di credo monofisita dell'impero, il suo valore intellettuale si erse al di sopra delle divisioni in atto nel mondo cristiano. Ebbe doti di grande pensatore e fu un capacissimo polemista, tanto da essere riconosciuto come rappresentante principale del monofisismo contro il dogmatismo calcedoniano. La sua teoria \u00e8 ben espressa nelle molte sue opere, di cui per\u00f2 quasi tutte sono andate perdute nell'originale greco, conservandosi soprattutto in traduzioni siriache e, in minor misura, copte.\nDopo Costantinopoli, il secondo esilio.\nSotto Giustiniano la tendenza ortodossa dominante parve aprire qualche spiraglio, grazie anche alla mediazione dell'imperatrice Teodora verso la parte monofisita. Severo pot\u00e9 rientrare a Costantinopoli, tra il 531 e il 536, dove godette della protezione diretta di Teodora, gi\u00e0 conquistata alla causa monofisita da Timoteo III di Alessandria. In grazia di queste mutate condizioni, riebbe la cattedra vescovile toltagli da Giustino.\nFu una convivenza strana, tra l'asceta e la corte sfarzosa e corrotta, con implicazioni anche nel campo culturale, e nell'iconografia artistica (si pu\u00f2 in proposito ricordare come Severo, nei suoi testi, critichi - partendo dalla visione del monachesimo siriaco - l'uso di vestire angeli e santi da regnanti terreni, e per contro all'estrema ricchezza degli abiti di queste figure nei mosaici giustinianei).\nMutate ancora una volta le condizioni, venne di nuovo esiliato a causa di una re-imposizione dell'ortodossia nicena pretesa da Roma, quando il sinodo costantinopolitano del 536, diretto da Papa Agapito I, riapr\u00ec il conflitto anti-monofisita. Ancora una volta, Severo, e con lui gli altri vescovi monofisiti, venne nuovamente deposto dalla cattedra, e si trasfer\u00ec nell'Egitto monofisita. Qui visse integro nelle sue convinzioni e ora separato ideologicamente anche dall'altro vescovo monofisita esule in quella terra, Giuliano di Alicarnasso, con il quale era entrato in polemica. Severo infatti trascorse i suoi ultimi anni ritirato ancora una volta dal mondo, in eremitaggio, sino al 538, anno della sua morte, avvenuta il 9 febbraio.\nLa Cristologia di Severo.\nLa teologia di Severo corrisponde all'elaborazione di una particolare forma di monofisismo, che sarebbe pi\u00f9 corretto definire miafisismo, che si basa su una particolare interpretazione della cristologia di San Cirillo di Alessandria; tale corrente dottrinaria sussiste tuttora nelle chiese ortodosse orientali (armena, siriaco-giacobita, copta ed etiopica) e trae i propri principi dottrinari, oltre che dagli scritti di Severo, anche da Giacomo Baradeo, strettamente legato all'opera severiana, tramite Teodosio di Alessandria, il seguace di Severo, nominato da questi vescovo di Edessa (542).\nLa dottrina cristologica severiana \u00e8 eventualmente riconciliabile con l'ortodossia calcedoniana dove si trovi concordia su alcuni punti, soprattutto riguardo all'utilizzo di termini teologico-filosofici come \"ousia\", \"hypostasis\" e, soprattutto, \"physis\". Severo rigett\u00f2 tanto la dottrina di Eutiche (cio\u00e8 il monofisismo per antonomasia), tanto quella opposta di Nestorio, considerando entrambi eretici, in accordo con i calcedoniani; ma dissent\u00ec anche dalla formulazione conciliare di questi ultimi, ritenendola troppo incline al nestorianesimo. Ci\u00f2 che divise Severo dai calcedoniani fu l'interpretazione del termine \"physis\" e dell'unione ipostatica. Egli ritenne che, seguendo gli insegnamenti di Cirillo, fosse pi\u00f9 corretto parlare di un'unica natura del Verbo Incarnato, senza negare la preesistenza indipendente delle nature divina ed umana prima dell'unione ipostatica, ma che, dopo di essa, sussistono s\u00ec divise e non confuse, ma non pi\u00f9 separate e indipendenti poich\u00e9 unite ipostaticamente: perci\u00f2, quando ci si riferisce al Verbo Incarnato nella Sua unit\u00e0, si dovrebbe fare riferimento all'unione ipostatica delle nature e perci\u00f2 sarebbe corretto parlare di un'unica natura (incarnata). Questa impostazione dottrinaria, di per s\u00e9 complessa, port\u00f2 alcuni teologi ad accusare l'antiocheno sia di eutichismo che di nestorianesimo.\nDal punto di vista filosofico, nell'opera di Severo si pu\u00f2 vedere la reintroduzione nel cristianesimo del misticismo neoplatonico, proveniente da Pseudo-Dionigi l'Areopagita. Di questo autore Severo fu uno dei primi conoscitori e ne favor\u00ec la trasmissione, a partire dal secolo successivo, alla mistica di entrambe le parti del cristianesimo, sia quello occidentale che quello orientale.\nLa teoria e le opere.\nSevero pu\u00f2 essere considerato un autore greco, a pieno titolo inserito nella letteratura bizantina, per il fatto che scrive in greco. La condanna per eresia fece s\u00ec che venisse vietata la diffusione dei suoi scritti. In lingua originale solo alcune omelie ci sono pervenute per intero: la maggior parte delle sue opere si sono conservate nella traduzione in siriaco. A partire dal XVIII secolo l'opera di Severo \u00e8 stata riscoperta, tradotta in latino e divulgata.\nOpere liturgiche.\nSevero nella sua attivit\u00e0 di vescovo compose una serie di opere relative alla liturgia.\nSono tra queste le centoventicinque \"Omelie\" relative alle festivit\u00e0, celebrazioni di santi ed altre, conservate nella versione siriaca, non in quella originale greca (tranne la \"Omelia sulla risurrezione\"). Risalgono al periodo in cui fu patriarca, dal 512 al 518.\nCompose poi vari inni, alcuni dei quali tuttora in uso nell\"'Octoechos\" greco ortodosso.\nOpere teologico-dogmatiche.\nAutore di una vasta opera teologico letteraria in greco, dei testi originari sono pervenuti ad oggi solo vari frammenti, non opere intere; occorre pertanto ricorrere alle traduzioni in siriaco.\nOpera principale \u00e8 il \"Contra impium Grammaticum\", composto per confutare Giovanni di Cesarea, il grammatico che aveva nella sua \"Apologia\" esposto il dogma calcedoniano nella sua definizione ultima, quella neocalcedoniana. Qui Severo elabora la sua teologia, rifiutando il \"Tomo\" di Leone e la doppia natura di Cristo sancita a Calcedonia. Bollato questo atteggiamento come nestoriano, riprende San Cirillo d'Alessandria per arrivare alla definizione dell'unit\u00e0 della natura del Cristo, come perfezione di umanit\u00e0 e divinit\u00e0; la distinzione tra queste due essenze \u00e8 per lui soltanto logico-formale, non essenziale. L'elemento unificatore (quindi di stretta osservanza monofisita) \u00e8 quello del monoenergismo, per il quale l'Incarnazione - relativamente alla natura divina e a quella umana - \u00e8 un'unica operazione, la quale corrispondeva, in questi termini, all'unica natura del Cristo postulata dal monofisismo.\nAd avvalorare queste elaborate tesi sono oltre mille citazioni dei padri su cui basa puntualmente ogni sua asserzione.\nAltra opera \u00e8 il \"Philalethes\", basato su un particolareggiatissimo esame critico dell'opera di Cirillo.\nCompone quindi come polemista una serie di testi che confutano Giuliano di Alicarnasso, qui attaccando la tendenza monofisita dei Giulianisti, da Giuliano di Alicarnasso, o Gaianisti, dal vescovo Gaiano di Alessandria, detti \"aftartodoceti\" per essersi posti sul versante dell'incorruttibilit\u00e0 del Verbo Incarnato. Lo scontro pertanto avveniva su due fronti, e dalla parte monofisita era con questa parte, che chiamava a sua volta i seguaci di Severo corrutticoli o fartatolatri per aver riportato, secondo loro, la natura umana del Cristo in mentite spoglie nel monofisismo.\nDegno di nota \u00e8 l'ampio epistolario, in origine composto da quattromila lettere, distribuite in ventitr\u00e9 libri, ma di cui rimangono soltanto numerosi estratti, alcuni dei quali ancora inediti."}
{"id": "1185367", "revid": "1067855", "url": "https://it.wikipedia.org/wiki?curid=1185367", "title": "Lega Basket Femminile", "text": "La Lega Basket Femminile \u00e8 l'associazione che, di concerto con la Federazione Italiana Pallacanestro, organizza i principali tornei italiani di pallacanestro femminile come i campionati di Serie A1, Serie A2 e gli eventi di Lega: Opening Day (prima Giornata di Campionato A1), Supercoppa Italiana, Coppa Italia Serie A1, Coppa Italia Serie A2.\nHa sede in Lungotevere Flaminio 80 a Roma. \u00c8 presieduta da Massimo Protani.\nPrecedentemente si chiamava Lega Femminile Pallacanestro ed aveva sede a Legnago.\nSi occupa delle divisioni nazionali del campionato italiano: la Serie A1 e la Serie A2. Organizza inoltre la Coppa Italia, la Coppa Italia di Serie A2, la Supercoppa italiana e l'Opening Day (Prima Giornata di Campionato)."}
{"id": "1185369", "revid": "95178", "url": "https://it.wikipedia.org/wiki?curid=1185369", "title": "Palazzo Filippo di Valois", "text": ""}
{"id": "1185372", "revid": "289247", "url": "https://it.wikipedia.org/wiki?curid=1185372", "title": "Let\u00e8", "text": ""}
{"id": "1185373", "revid": "122925219", "url": "https://it.wikipedia.org/wiki?curid=1185373", "title": "Barney (serie televisiva)", "text": "Barney (\"Barney &amp; Friends\") \u00e8 un programma televisivo per bambini prodotto negli Stati Uniti d'America, pensato principalmente per bambini di et\u00e0 prescolare. Il protagonista della serie televisiva \u00e8 Barney, un tirannosauro antropomorfo di color magenta, che istruisce i giovani spettatori saltellando e cantando canzoni per bambini. In Italia \u00e8 stato trasmesso su Italia 1 a partire dal 1994 e in seguito replicato su Playhouse Disney da febbraio 2007 e JimJam dall'ottobre 2008.\nPersonaggi e doppiatori.\nIn tutta la serie televisiva hanno partecipato 100 bambini, fra cui 4 di essi sono tuttora delle celebrit\u00e0 ed erano Selena Gomez, Demi Lovato, Debby Ryan e Madison Pettis."}
{"id": "1185375", "revid": "8911", "url": "https://it.wikipedia.org/wiki?curid=1185375", "title": "Cronografia bizantina", "text": ""}
{"id": "1185377", "revid": "1305772", "url": "https://it.wikipedia.org/wiki?curid=1185377", "title": "KIO", "text": ""}
{"id": "1185379", "revid": "1935652", "url": "https://it.wikipedia.org/wiki?curid=1185379", "title": "Gaetano Bonicelli", "text": "Biografia.\nNasce a Vilminore di Scalve, in provincia e diocesi di Bergamo, il 13 dicembre 1924 da Cristina e Francesco, emigrato nel 1926 in Costa d'Oro. \u00c8 cugino del vescovo Silvio Cesare Bonicelli.\nFormazione e ministero sacerdotale.\nFrequenta i primi quattro anni delle scuole elementari nel paese natale mentre il quinto anno da privatista. Manifestata nel 1935 l'intenzione di voler diventare sacerdote, compie gli studi del primo anno di ginnasio con don Gianmaria Duci, parroco di Sant'Andrea, frazione di Vilminore. Superati gli esami di integrazione, inizia a frequentare il seminario presso la Villa \"Beato Barbarigo\" a Clusone. Nel 1938 comincia la IV ginnasio nel vecchio seminario diocesano di Bergamo; l\u00ec prosegue gli studi.\nNel maggio 1947 \u00e8 ordinato suddiacono; nell'estate di quell'anno viene prescelto per ricevere in anticipo l'ordinazione diaconale, in modo da poter prestare il servizio liturgico in duomo. Il 2 agosto successivo, pertanto, \u00e8 ordinato diacono dal vescovo Adriano Bernareggi, che il 22 maggio 1948 lo ordina anche presbitero, nella cattedrale di Bergamo.\nDopo l'ordinazione \u00e8 nominato vicario parrocchiale di Almenno San Salvatore, dove si occupa dell'oratorio. Nel 1951, in seguito alla perdita della voce, viene inviato come studente all'Universit\u00e0 Cattolica del Sacro Cuore di Milano, dove conosce padre Agostino Gemelli, che lo invia all'Universit\u00e0 della Sorbona a Parigi per frequentare i corsi di sociologia religiosa; rimane in Francia due anni (1954-1955). Si laurea in Scienze politiche e sociali alla Cattolica; due anni pi\u00f9 tardi viene pubblicata la sua tesi.\nTornato a Bergamo, il nuovo vescovo Giuseppe Piazzi lo nomina direttore dell'ufficio sociologico e statistico della diocesi. Nello stesso anno diventa aiuto assistente delle ACLI; qui collabora con mons. Bartolomeo Santo Quadri, che gli affida il compito di seguire le associazioni all'estero. L'8 agosto 1956, giorno del disastro di Marcinelle, giunge in missione in Belgio. In seguito alla nomina a viceassistente delle ACLI, si trasferisce a Roma. Nel 1965 diventa direttore nazionale delle Opere per l'emigrazione ed il turismo.\nNell'ottobre 1972 \u00e8 nominato segretario aggiunto della Conferenza Episcopale Italiana, mentre nel febbraio 1973 direttore dell'Ufficio delle comunicazioni sociali della stessa conferenza; diventa cos\u00ec portavoce del cardinale presidente Antonio Poma.\nMinistero episcopale.\nIl 10 luglio 1975 papa Paolo VI lo nomina vescovo ausiliare di Albano e vescovo titolare di Musti; il 26 agosto successivo riceve l'ordinazione episcopale, nella cattedrale di Bergamo, dal cardinale Antonio Poma, coconsacranti gli arcivescovi Clemente Gaddi ed Enrico Bartoletti.\nL'11 giugno 1977 lo stesso papa lo nomina vescovo di Albano; succede al dimissionario Raffaele Macario. Nel 1981 inizia la visita pastorale alla diocesi.\nIl 28 ottobre 1981 papa Giovanni Paolo II lo nomina ordinario militare per l'Italia ed arcivescovo titolare di Italica; succede a Mario Schierano, dimessosi per raggiunti limiti di et\u00e0. In quanto ordinario militare, riceve il grado di generale di corpo d'armata. Trascorre per due volte il Natale in Libano, accanto ai militari italiani, durante la guerra civile.\nIl 14 novembre 1989 lo stesso papa lo nomina arcivescovo metropolita di Siena-Colle di Val d'Elsa-Montalcino; succede a Mario Jsmaele Castellano, dimessosi per raggiunti limiti di et\u00e0. Il 14 gennaio 1990 prende possesso dell'arcidiocesi.\nIl 23 gennaio 1994, nella cattedrale di Siena, conferisce l'ordinazione episcopale a Giovanni De Vivo, gi\u00e0 vicario generale dell'arcidiocesi e nominato vescovo di Pescia.\nIl 23 maggio 2001 papa Giovanni Paolo II accoglie la sua rinuncia, presentata per raggiunti limiti di et\u00e0; gli succede Antonio Buoncristiani, fino ad allora vescovo di Porto-Santa Rufina. Rimane amministratore apostolico dell'arcidiocesi fino all'ingresso del successore, avvenuto il 24 giugno seguente.\nSi ritira presso la casa del pellegrino attigua al santuario della Madonna dei Campi di Stezzano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1185382", "revid": "92719", "url": "https://it.wikipedia.org/wiki?curid=1185382", "title": "Carlo Valois", "text": ""}
{"id": "1185383", "revid": "1305772", "url": "https://it.wikipedia.org/wiki?curid=1185383", "title": "KJS", "text": ""}
{"id": "1185386", "revid": "1305772", "url": "https://it.wikipedia.org/wiki?curid=1185386", "title": "KNX", "text": ""}
{"id": "1185389", "revid": "1305772", "url": "https://it.wikipedia.org/wiki?curid=1185389", "title": "KPN", "text": ""}
{"id": "1185392", "revid": "92719", "url": "https://it.wikipedia.org/wiki?curid=1185392", "title": "Griffolino", "text": ""}
{"id": "1185393", "revid": "1305772", "url": "https://it.wikipedia.org/wiki?curid=1185393", "title": "KTF", "text": ""}
{"id": "1185394", "revid": "1661368", "url": "https://it.wikipedia.org/wiki?curid=1185394", "title": "Granducato di Meclemburgo-Strelitz", "text": "Il Granducato di Meclemburgo-Strelitz fu uno stato membro della Confederazione germanica, nell'attuale Germania dal 1815 fino al 1918; nel 1871 divent\u00f2 parte dell'Impero di Germania.\nStoria.\nLo stato nacque con la promozione del ducato di Meclemburgo-Strelitz a granducato, decisa dal Congresso di Vienna nel 1815 e fu retto dalla famiglia dei Meclemburgo-Strelitz, una linea collaterale della casata di Meclemburgo.\nDal 1867 i granducati di Meclemburgo-Schwerin e Meclemburgo-Strelitz si schierarono con la Prussia nella Lega della Germania del Nord, in funzione anti-austriaca, per poi aderire liberamente nel 1871 all'Impero di Germania, ottenendo un seggio nel parlamento del nuovo stato.\nAl granducato di Meclemburgo-Strelitz fece seguito il Libero Stato di Meclemburgo-Strelitz, formatosi per il crollo delle monarchie in Germania a seguito della Rivoluzione tedesca di novembre, dopo la fine della prima guerra mondiale nel 1918."}
{"id": "1185396", "revid": "599013", "url": "https://it.wikipedia.org/wiki?curid=1185396", "title": "Lfo", "text": ""}
{"id": "1185399", "revid": "125054690", "url": "https://it.wikipedia.org/wiki?curid=1185399", "title": "Giacinta Marto", "text": "Biografia.\nGiacinta, assieme al fratello Francesco, sono i pi\u00f9 piccoli dei sette figli di Manuel Pedro Marto e Olimpia de Jesus, abitanti di Fatima, in Portogallo.\nGiacinta nacque l\u201911 marzo 1910 nella casa dei genitori e ricevette il battesimo il 19 dello stesso mese presso la chiesa parrocchiale.\nSia GIacinta che Francesco non frequentarono la scuola, perci\u00f2 crebbero analfabeti. Vennero educati al cristianesimo in casa o per mezzo della zia, la madre della loro cugina Lucia Dos Santos. Erano soliti partecipare la domenica alla Santa Messa, pregavano in famiglia e vennero educati al rispetto ed alla carit\u00e0 verso i poveri. Quando Giacinta aveva solo 6 anni e suo fratello Francesco 8, iniziarono a prendersi cura del gregge dei genitori insieme alla cugina Lucia, anche lei pastorella.\nIl 13 maggio 1917 si trovava a Cova da Iria, vicino alla localit\u00e0 di Fatima, in Portogallo, insieme al fratello maggiore Francisco e alla cugina L\u00facia dos Santos, per badare al gregge.\nSecondo quanto riferito dai pastorelli, improvvisamente videro apparire una \"signora\", che identificarono con la Madonna, che aveva rivelato loro tre segreti, noti in seguito come \"Segreti di F\u00e1tima\".\nLe apparizioni sarebbero continuate fino al 13 ottobre 1917, quando si verific\u00f2 il fenomeno noto come Miracolo del sole.\nLucia racconta che all'epoca Jacinta era una bambina come tante altre: le piaceva giocare e ballare ed era un po' permalosa.\nDopo l'incontro con la Madonna, per\u00f2, la sua vita e le sue abitudini erano cambiate: pregava molto, fino a quando, il 23 dicembre 1918, fu colpita, assieme al fratello Francisco, dal terribile virus della spagnola.\nRispetto al fratello la malattia fu pi\u00f9 lunga e dolorosa. Venne anche ricoverata, inutilmente, all'ospedale di Lisbona, dove mor\u00ec il 20 febbraio 1920.\nIl culto.\n\u00c8 stata beatificata da papa Giovanni Paolo II il 13 maggio 2000 a F\u00e1tima insieme al fratello Francesco. \u00c8 stato proclamata santa, sempre assieme al fratello, il 13 maggio 2017 da Papa Francesco durante la sua visita a F\u00e1tima, nella ricorrenza del centenario dell'apparizione della Santa Vergine Maria.\nLa memoria liturgica \u00e8 stata fissata al 20 febbraio, giorno della sua nascita al cielo. Il suo corpo, assieme a quelli del fratello e della cugina, \u00e8 venerato nel Santuario di F\u00e1tima.\nIl miracolo per la beatificazione.\nNel 1995 fu istituito a Leiria il Tribunale diocesano per il processo sul presunto miracolo attribuito all'intercessione di Giacinta Marto. Fu dichiarata prodigiosa la guarigione di una donna affetta da \u201cparaplegia da probabile mielite trasversa, della durata di circa 22 anni, in assenza di patologia psichica\u201d. La guarigione inspiegabile fu dichiarata valida il 21 novembre 1997. Il 28 giugno 1999 fu promulgato il Decreto riguardante il miracolo.\nIl miracolo per la canonizzazione.\nIn generale, ai fini della canonizzazione, la Chiesa cattolica ritiene necessario un secondo miracolo, dopo quello richiesto per la beatificazione: nel caso di Giacinta, ha ritenuto miracolosa la guarigione del bambino brasiliano Lucas Maeda de Oliveira, caduto accidentalmente da un'altezza di sei metri e mezzo il 3 marzo 2013, mentre giocava con la sorellina a casa del nonno a Campo Mour\u00e3o, nello Stato del Paran\u00e1, in Brasile.\nNella caduta il bambino riportava \"grave trauma cranio-encefalico aperto con perdita di sostanza cerebrale, coma grave e danno assonale diffuso, con serio pericolo di morte o di gravi conseguenze\". Il padre del bambino, raccogliendolo dal marciapiede subito dopo l'incidente, aveva invocato la Madonna di F\u00e1tima e i beati Francesco e Giacinta Marto, pregati quella notte stessa dai familiari insieme a una comunit\u00e0 di suore carmelitane.\nLa Consulta Medica della Congregazione delle Cause dei Santi, che aveva esaminato il caso, il 2 febbraio 2017 ha dichiarato scientificamente inspiegabile la successiva completa e rapidissima guarigione."}
{"id": "1185400", "revid": "34119", "url": "https://it.wikipedia.org/wiki?curid=1185400", "title": "Low frequency oscillator", "text": ""}
{"id": "1185401", "revid": "76963", "url": "https://it.wikipedia.org/wiki?curid=1185401", "title": "Amico d'Arsoli", "text": "A lui \u00e8 tuttora intitolata una piazza del paese.\nBiografia.\nUomo d'armi in un periodo storico in cui in Italia i capitani di ventura potevano aspirare a grandi fortune, fu coinvolto nelle guerre che videro contrapposti gli eserciti del re Francesco I di Francia e dell'imperatore Carlo V per il predominio sulla penisola. Combattendo per il papa Clemente VII (Giulio de' Medici, 1523-1534), in una battaglia presso Magliano dei Marsi, provoc\u00f2 a singolar tenzone Scipione Colonna e lo uccise.\nIl 17 febbraio 1528, insieme con l'abate di Farfa, entr\u00f2 a Roma e sorprese gli ultimi lanzichenecchi rimasti dopo il famoso Sacco massacrandoli tutti.\nNel 1530 si mise poi al servizio della repubblica fiorentina. Il 3 agosto di quell'anno si svolse la celebre battaglia di Gavinana, che vide la sconfitta di Francesco Ferrucci sopraffatto dalle forze del principe d'Orange, la resa di Firenze e la fine della repubblica. In quell'occasione Marzio Colonna, che militava nell'esercito di Carlo V, compr\u00f2 per seimila ducati Amico d'Arsoli, che era stato fatto prigioniero e lo uccise per vendicare cos\u00ec la morte del cugino Scipione perito in duello.\nOgni anno dal 1997 a giugno viene indetto ad Arsoli il cosiddetto Palio dell'Amico, animato da un corteo formato da personaggi in costume d'epoca, sbandieratori, arcieri e duellanti."}
{"id": "1185402", "revid": "287204", "url": "https://it.wikipedia.org/wiki?curid=1185402", "title": "The Bedlam in Goliath", "text": "The Bedlam in Goliath \u00e8 il quarto album di inediti dei The Mars Volta, che vede la luce a un anno circa dal precedente \"Amputechture\".\nL'album \u00e8 il primo a venire registrato con il nuovo batterista della band (dal 2007) Thomas Pridgen.\nIl 2 giugno 2008 la Universal Music ha commercializzato una versione speciale per il tour australiano contenente l'album pi\u00f9 un DVD con webisodes &amp; cover.\nIl disco.\nL'album \u00e8 un nuovo \"concept\" dopo i primi due dischi della band e ad eccezione del precedente terzo album, Amputechture.\nIl concept \u00e8 ripreso da una tavola ouija che Omar, chitarrista e compositore del gruppo, ha trovato nel corso di un viaggio a Gerusalemme e che ha fatto come dono a Cedric, cantante e liricista.\nHa dichiarato Cedric: \"Il dono \u00e8 stato accompagnato da una storia inclusa con lo stesso, e stiam provando a reinterpretare nuovamente la storia\"."}
{"id": "1185404", "revid": "287204", "url": "https://it.wikipedia.org/wiki?curid=1185404", "title": "Emblema di Le\u00f2n", "text": ""}
{"id": "1185407", "revid": "199745", "url": "https://it.wikipedia.org/wiki?curid=1185407", "title": "Nigritella nigra", "text": ""}
{"id": "1185408", "revid": "93556", "url": "https://it.wikipedia.org/wiki?curid=1185408", "title": "Rocky Balboa", "text": "Robert Balboa, Sr., conosciuto come Rocky Balboa, \u00e8 un personaggio immaginario e il protagonista della serie cinematografica di \"Rocky\", ideato ed interpretato dall'attore italoamericano Sylvester Stallone, per le quali interpretazioni \u00e8 stato candidato all'Oscar al miglior attore e al Golden Globe per il miglior attore in un film drammatico per \"Rocky\", premiato con il Golden Globe per il miglior attore non protagonista e candidato all'Oscar al miglior attore non protagonista per \"Creed - Nato per combattere\".\nNascita e ispirazione del personaggio.\nIl personaggio di Rocky \u00e8 stato creato da Stallone in un periodo in cui l'attore era praticamente sconosciuto e cercava di risollevarsi da una situazione economica non rosea .\nIl 24 marzo 1975, dopo aver assistito all'incontro di boxe tra il campione del mondo in carica Muhammad Ali e un pugile semisconosciuto, Chuck Wepner, Stallone trova l'ispirazione e in tre giorni scrive una prima stesura del film e crea il personaggio di Rocky, la cui storia si ispira a Wepner.\nCome Rocky nel suo primo incontro con Apollo, Wepner riesce a mettere in difficolt\u00e0 il campione del mondo pi\u00f9 volte (addirittura riesce a metterlo al tappeto durante la nona ripresa) per poi resistere fino all'ultima.\nAnche se lo spunto per la creazione del personaggio \u00e8 l'incontro di boxe tra Muhammad Ali e Wepner, l'ispirazione per il soprannome, l'iconografia e lo stile di combattimento del protagonista \u00e8 invece il pugile Rocky Marciano.\nStoria.\nLe origini e la sfida con Apollo.\nRocky Balboa \u00e8 un anonimo pugile italo-americano trentenne di Philadelphia che pare non riesca a sfondare a causa della sua scarsa applicazione. Un giorno per\u00f2 viene scelto per sfidare il campione del mondo Apollo Creed: questi, infatti, insoddisfatto degli avversari che gli vengono proposti, decide di dare ad uno sconosciuto la possibilit\u00e0 di lottare per il titolo in occasione del bicentenario della nascita degli Stati Uniti.\nIn un incontro che tutti pensano sia solo un'esibizione, Rocky invece vede l'occasione di riscattare la propria insoddisfacente vita e di non essere pi\u00f9 \"soltanto un bullo di periferia\", iniziando cos\u00ec ad allenarsi duramente sotto la guida del burbero Mickey, l'affetto e l'amore di Adriana e il sostegno di Paulie.\nRocky riesce a resistere con il campione per tutti i quindici round, impresa mai riuscita prima a nessuno, perdendo ai punti, ma guadagnandosi l'affetto degli spettatori e l'amore di Adriana, che gli dichiara per la prima volta i suoi sentimenti.\nLa rivincita.\nDopo lo storico incontro con Apollo, Rocky, che ha sub\u00ecto un colpo violento all'occhio, decide di ritirarsi dalla boxe. Si sposa con Adriana, che presto lo render\u00e0 padre del piccolo Rocky Jr., e tenta la strada di una vita da normale lavoratore.\n\"Lo stallone italiano\" ha tuttavia la boxe nel sangue ed \u00e8 soprattutto l'orgoglio ferito di Creed, che ha indetto una violenta campagna denigratoria nei confronti proprio di Rocky per spingerlo a combattere di nuovo con lui, che lo spinge a salire di nuovo sul ring per la rivincita. I pesanti allenamenti \"sudore e sangue\" e l'impeto di riscattare le delusioni della vita gli daranno il coraggio di resistere di fronte al campione per una battaglia ancora pi\u00f9 cruenta.\nCos\u00ec, dopo essersi allenato nuovamente al fianco di Mickey, Rocky affronta Apollo per tutti i quindici round, riuscendo a mettere il campione nuovamente in difficolt\u00e0. Alla fine sia Rocky che Creed vanno al tappeto, ma il primo riesce a rialzarsi prima dello scadere del tempo e soprattutto prima di Creed, diventando il nuovo campione del mondo e dedicando la vittoria alla moglie.\nI successi.\nLa perdita e la riconquista del titolo.\nIl campione del mondo dei pesi massimi Rocky Balboa ha ormai raggiunto il livello pi\u00f9 alto della sua carriera e, saziato dalle tante vittorie, dal successo, dai soldi e da una colorita vita da star imborghesita, decide di ritirarsi nuovamente dalla boxe.\nClubber Lang, un giovane e rabbioso pugile di colore, \u00e8 invece affamato di vittoria come lo era Rocky prima di emergere: per questo lo sfida pubblicamente e, anche complice il momento di appagamento di Rocky, riuscir\u00e0 a spodestarlo dal vertice mondiale, considerando anche che prima dell'incontro Mickey avvertir\u00e0 un malore (che gli coster\u00e0 la vita alla fine del match) e che per questo Rocky non era pienamente concentrato.\nRocky, dopo un primo momento di sconforto, decide di ritornare nella mischia allenato dal suo ex rivale Apollo Creed: dopo un lungo allenamento a Los Angeles, citt\u00e0 natale di quest'ultimo, Rocky acquisir\u00e0 la tecnica di combattimento dell'ex avversario e ritrover\u00e0 i famosi \"occhi della tigre\" che lo riporteranno alla vittoria.\nDopo la vittoria di Rocky su Clubber Lang, Apollo, ormai soddisfatto di avere allenato bene Rocky (anche se rivela di non avergli insegnato ancora tutto) accetta un incontro con quest'ultimo che avviene in segreto, a porte chiuse; l'esito dell'incontro verr\u00e0 rivelato in \"Creed - Nato per combattere\" dove Rocky rivela a Adonis Creed (figlio di Apollo Creed) che il vincitore fu Apollo.\nLa sfida in Russia.\nRocky, dopo essersi ripreso il titolo mondiale, ha abbandonato i combattimenti da tre anni lasciando il mondo del pugilato per dedicarsi esclusivamente alla famiglia.\nLa pace viene tuttavia interrotta dall'arrivo dall'Unione Sovietica del \"pugile perfetto\", il gigante Ivan Drago, che lancia una sfida all'America. Apollo, anch'egli ritirato da ormai cinque anni, per dimostrare a s\u00e9 stesso di sentirsi ancora vivo decide di sfidare il russo: Rocky tenta di dissuaderlo, ma per l'ex-campione non c'\u00e8 altra scelta. Rocky capisce quello che Apollo sta provando e accetta di fargli da secondo nel match.\nNonostante in apparenza si tratti di una semplice esibizione, Apollo si rende conto che in palio c'\u00e8 la supremazia sportiva, una sorta di piccola guerra fredda, ma con pochi e devastanti colpi il temibile Drago lo uccide alla seconda ripresa, dopo che Apollo aveva ordinato a Rocky di non gettare la spugna.\nRocky, affranto dal dolore e dalla rabbia, decide di affrontare Drago, ma per farlo dovr\u00e0 andare ad allenarsi in Russia e senza essere pagato. Con sudore, freddo, fatica, forza di volont\u00e0 e i suoi temibili occhi della tigre, \"lo stallone italiano\" finisce il suo duro allenamento e la notte di Natale, alla fine dell'ultimo round, riesce a battere Drago, per poi pronunciare un discorso che invita alla distensione tra le due superpotenze mondiali.\nIl ritiro.\nDopo aver vinto in Russia contro Ivan Drago, Rocky rientra in patria osannato dai suoi fan ma in breve sar\u00e0 costretto a dire definitivamente addio alla boxe professionistica perch\u00e9 durante l'ultimo scontro ha sub\u00ecto dei danni cerebrali irreversibili.\nCome se non bastasse, i suoi beni sono stati dilapidati a causa di investimenti azzardati da parte di un disonesto commercialista e cos\u00ec Rocky e famiglia sono costretti a tornare nel quartiere in cui viveva quando era sconosciuto.\nUn giovane promettente pugile, Tommy Gunn, gli chiede di fargli da manager e Rocky ne \u00e8 entusiasta, vedendo in lui s\u00e9 stesso da giovane, ma dopo un po' di tempo sar\u00e0 costretto a fare i conti con l'ingratitudine e con la sete di successo del suo allievo, che infatti \u00e8 entrato a far parte della \"scuderia\" del disonesto ma potentissimo manager George Washington Duke.\nDopo aver vinto il titolo, Tommy, adirato per essere visto sempre all'ombra di Rocky, lo sfida per strada; lo stallone italiano, nonostante un primo momento di difficolt\u00e0, si ricorda delle parole di Mickey e riesce a vincere contro il suo ex allievo e dimostrare al mondo chi \u00e8 il vero campione.\nL'ultimo incontro.\nRocky ha ormai cinquantanove anni e gestisce un ristorante: \u00e8 diventato vedovo per la morte di Adriana, ha un rapporto conflittuale con il figlio e vive nell'ombra di quello che \u00e8 stato.\nUn giorno viene proposta in TV una simulazione al computer: una sfida virtuale fra l'attuale campione mondiale dei pesi massimi Mason \"The Line\" Dixon e Rocky Balboa. L'esito della simulazione d\u00e0 per vincente Rocky.\nIl campione del mondo Dixon, nonostante vinca tutti gli incontri, non gode di una grande simpatia da parte dei fan perch\u00e9 spesso vince in un solo round e offre uno scarso spettacolo agli appassionati. Cos\u00ec, facendo leva sul successo televisivo di questa simulazione e venuti a conoscenza che Rocky Balboa ha dichiarato pubblicamente di voler tornare a combattere (sia pure in incontri di modesto livello), gli agenti di Dixon tentano allora di convincerlo a tornare sul ring contro il campione per un match di esibizione. Dopo aver ottenuto dalla commissione medica pugilistica americana l'idoneit\u00e0 fisica per combattere, Rocky accetta la sfida di Dixon.\nDopo essersi allenato sotto la guida di Duke, Rocky affronta Dixon riuscendo a dimostrare nuovamente il suo valore (perde di pochissimo ai punti e resistendo fino all'ultima ripresa).\nRocky d\u00e0 quindi un'ulteriore prova tangibile di essere ancora l'inossidabile e coraggioso campione che tutti ricordano e, dopo aver ricevuto una meritata e commovente ovazione da parte del pubblico in delirio, si reca alla tomba di Adriana per ringraziarla di tutto.\nIl passaggio di consegne.\nRocky, ormai quasi settantenne, dopo la morte di Paulie e il trasferimento del figlio \u00e8 rimasto da solo nella sua Filadelfia, dove conduce un'esistenza serena come ristoratore. Una nuova scossa nella sua vita la porter\u00e0 il giovane Adonis Johnson, figlio illegittimo del suo grande rivale e amico Apollo Creed, che gli chieder\u00e0 di allenarlo per seguire anch'egli una carriera nel pugilato. Rocky, inizialmente titubante, accetter\u00e0 l'ennesima sfida e instaurer\u00e0 col giovane un profondo rapporto. Il tutto, purtroppo, sar\u00e0 complicato da un nuovo terribile avversario per lo stanco campione: il cancro. Inizialmente riluttante a farsi curare, viste le terribili sofferenze sofferte inutilmente da Adriana durante la chemioterapia, Adonis lo convincer\u00e0 a combattere l'ultima battaglia della sua vita, al contempo continuando ad allenarlo, in vista del suo scontro valevole per il titolo mondiale contro Ricky Conlan. Alla fine del film si vedr\u00e0 un Rocky fortemente debilitato, ma sulla via della guarigione, salire a fatica le scale del Philadelphia Museum of Art con l'aiuto del suo allievo, ormai entrambi in pace con s\u00e9 stessi.\nRocky, sebbene inizialmente titubante all'idea, allena per la seconda volta Adonis per un incontro con il campione Viktor Drago, figlio di Ivan Drago (il quale si \u00e8 recato a Philadelphia proprio nel ristorante di Rocky rivelandogli che dopo tanti anni dalla sua sconfitta nel famoso incontro di boxe del 1985 in Russia, da allora nessuno faceva pi\u00f9 il nome di Ivan Drago avendo per\u00f2 uno spiraglio sul figlio Viktor, cercando di riscattarsi dalla sconfitta subita tempo prima); dopo la vittoria di Adonis su Victor nel ring, Ivan conforta il figlio Viktor dicendogli che va bene cos\u00ec, continuando serenamente ad allenare il figlio, mentre Rocky trova il coraggio dopo anni di andare a trovare il figlio Robert per conoscere il nipote Logan.\nCarriera e caratteristiche tecniche.\nIl record da dilettante viene annunciato dai cronisti il 1\u00ba gennaio 1976, durante la presentazione del pugile prima dell'esordio da professionista: 64 incontri, 44 vinti (38 dei quali prima del limite) e 20 persi.\nLa seguente tabella indica solo gli incontri presenti nella serie.\nAllenamenti e stile di combattimento.\nLo stile di combattimento di Rocky \u00e8 molto simile a quello del pugile Rocky Marciano, che lo stesso Balboa prende come modello di riferimento: predilige infatti attacchi potenti al viso o al corpo e tiene la testa bassa per diminuire l'allungo dell'avversario. Nonostante la scarsa tecnica, Rocky si render\u00e0 protagonista di cambiamenti tecnici non indifferenti soprattutto nel secondo e terzo film della saga.\nNel primo film, ambientato fra il novembre del 1975 e il gennaio del 1976, Rocky si presenta come un pugile di circa 30 anni (in realt\u00e0 non si sa se sia certa questa et\u00e0, infatti poi si scoprir\u00e0 che a quell'epoca aveva due anni in meno) che ha cominciato con la boxe molto piccolo incitato dal padre. Al tempo sono gi\u00e0 sei gli anni in cui si allena nella palestra di Mickey Goldmill, un anziano ex pugile con il quale non va molto d'accordo perch\u00e9 non si applica a dovere (oltre al fatto che lavora per un gangster dallo stesso Mickey definito \"da quattro soldi\") e che lo considera un pugile di scarse promesse arrivando perfino a togliergli l'armadietto della palestra per lasciarlo ad un pugile pi\u00f9 promettente. Rocky \u00e8 un pugile dilettante che rientra nella categoria dei pesi massimi (pesa infatti circa 200 libbre, cio\u00e8 quasi 91 chilogrammi): ha un fisico possente e un'ottima resistenza e si ispira come detto sia per il soprannome che per lo stile al famoso Rocky Marciano. Combatte a livello amatoriale al \"Cambria Fight Club\" di Philadelphia, luogo dove sono ammesse le scommesse sui combattimenti; per ogni vittoria incassa circa 40 dollari che per lui valgono, pi\u00f9 che come hobby, come la paga di un mestiere.\nGi\u00e0 nel suo primo combattimento nel film, quello contro il pugile ispanico Spider Rico, lo si vede mostrare le sue fondamentali caratteristiche combattive, che sono la resistenza e la forza fisica: vince infatti al secondo round dopo aver resistito ai colpi dell'avversario e dopo averlo tempestato di violenti colpi solo dopo che questi lo abbia colpito, irregolarmente, con una testata. Balboa, in tutti i combattimenti, mostra di possedere abilit\u00e0 come la notevole resistenza e grandi doti da incassatore, che gli permettono di rialzarsi anche dopo aver sub\u00ecto per un intero match l'avversario; alla fine, quando l'avversario si ritrova stremato per gli attacchi portati, scarica contro di lui tutte le energie tenute in riserva, cosa che gli permette di coglierlo di sorpresa e di sopraffarlo.\nRocky possiede un'altra caratteristica distintiva notevole: \u00e8 mancino. Questa caratteristica \u00e8 considerata molto proficua dal pugile italoamericano: infatti, quando esce per la prima volta con Adriana, le confessa che in questo modo ha il vantaggio di riuscire a spiazzare l'avversario e di sbilanciarlo.\nPrima del secondo combattimento con Creed, in \"Rocky II\", Mickey insegna al suo allievo a colpire anche col destro, legandogli con una corda il braccio sinistro al busto e dicendogli di abituarsi a colpire il sacco solo con il destro. Questa trovata gli permette, almeno inizialmente, di spiazzare Creed nel loro secondo incontro: infatti, in questa occasione, Rocky si difende come un \"guardia destra\". Gli allenamenti di Mickey sono abbastanza artigianali ma efficaci: vista la scarsa attitudine alla velocit\u00e0 del suo allievo, Mickey allena Rocky a muoversi pi\u00f9 velocemente sul ring per schivare i colpi dell'avversario, tenerlo a lunga distanza e per lanciarglisi addosso quando possibile. Per far questo lo abitua ad acchiappare una gallina in un recinto, esercizio che gli permette di muoversi da un punto all'altro dell'intero quadrato spostandosi con le ginocchia molto rapidamente. Gli altri allenamenti avvengono nella sua palestra, dove Mickey sottopone Rocky ad esercizi di potenziamento muscolare: alzate con il bilanciere, aperture con pesanti manubri, addominali, flessioni, saltelli con la corda. Gli insegna inoltre a colpire il sacco legandogli un'asticella alle caviglie, in modo tale da fargli acquistare l'equilibrio necessario in modo tale da restare ben fermo con le gambe e col busto e rendere pi\u00f9 pericolosi i colpi. Rocky si sveglia alle 4 del mattino, deve mandare gi\u00f9 una colazione a base proteica con cinque tuorli d'uovo e poi correre per le strade fino alla cima del museo di Philadelphia: se all'inizio lo si ritrova lento, affannato e col fiatone, alla fine degli allenamenti quotidiani riuscir\u00e0 agilmente nell'impresa. La corsa \u00e8 certamente uno degli allenamenti prediletti di Balboa poich\u00e9 gli permette, oltre a migliorarsi progressivamente nella resistenza, anche di acquistare un'indispensabile potenza e velocit\u00e0 nelle gambe. Questo tipo di allenamento \u00e8 presente in tutte le serie dei film: corsa di resistenza da casa fino alla cima del museo in \"Rocky\", \"Rocky II\", \"Rocky V\" e \"Rocky Balboa\", corsa di velocit\u00e0 sui cento metri piani in spiaggia in \"Rocky III\" e corsa di potenza in superficie piana e in salita sulla neve in \"Rocky IV\". In \"Rocky II\" sono inoltre presenti altri metodi di allenamento, come quello di portare in spalla una trave per poi alzarla e quello di dare dei potenti colpi di martello al ferro. Non pu\u00f2 mancare naturalmente la scarica di colpi ai quarti di bue che Rocky utilizza come sacco nel primo film, immaginando che la carne rappresenti l'avversario: questo tipo di allenamento nel frigorifero della macelleria sar\u00e0 poi ripreso in \"Rocky Balboa\". Potenza, resistenza, determinazione, furore agonistico e una buona dose di coraggio: sono queste le caratteristiche fisiche e psicologiche che hanno permesso a Balboa di battere Creed alla fine di \"Rocky II\" e di vincere il titolo mondiale dei pesi massimi.\nIn \"Rocky III\", dopo la morte di Mickey e la sconfitta contro l'emergente Clubber Lang, Rocky verr\u00e0 allenato dall'ex rivale Apollo Creed, che gli impartir\u00e0 un metodo di allenamento del tutto nuovo basato sulla rapidit\u00e0 dei movimenti e sul ritmo. Apollo fa allenare Rocky in piscina, per fargli sviluppare tutti i muscoli di spinta, e in spiaggia, dove corre i cento metri in velocit\u00e0 per renderlo pi\u00f9 agile, sciolto ed esplosivo nei movimenti. In palestra gli insegna i suoi trucchi vincenti: lo fa allenare con punch-ball abituandolo a colpire con il diretto (mentre Rocky era abituato ad attaccare soltanto con il gancio e i montanti) e con una serie di jab in sequenza, impartendogli inoltre un ritmo di danza afro-americano che gli permette di muoversi saltellando sulle punte dei piedi, di colpire e spostarsi rapidamente e di tenere a lunga distanza l'avversario. Questo allenamento lo snellir\u00e0 tantissimo e gli far\u00e0 perdere almeno 4 chilogrammi (infatti passa da un peso forma di 199,5 libbre a 191 nel giro di pochi mesi), e la tecnica acquisita e il ritrovato furore agonistico gli permetteranno di avere la meglio su Clubber e di riprendersi il titolo mondiale dei pesi massimi.\nTrascorrono tre anni e Rocky, per vendicare la morte di Creed e battere Drago, si ritirer\u00e0 in un cascinale e si allener\u00e0 in modo del tutto nuovo rispetto ai precedenti metodi di allenamento: stavolta l'obiettivo \u00e8 l'acquisizione massimale della potenza e della resistenza. Per potenziare i muscoli cos\u00ec da sviluppare una spinta maggiore e scagliare colpi sempre pi\u00f9 violenti, il pugile americano si allena sollevando enormi pesi rudimentali, spaccando e segando la legna, abbattendo gli alberi, sollevando un carretto carico del peso di tre persone e sviluppando gli addominali superiori del busto. Infine, la corsa sulla neve fino alla cima di una montagna ha reso i muscoli delle gambe molto resistenti.\nIn \"Rocky V\" Balboa si ritira dalla boxe e si dedica ad insegnare tutte le sue conoscenze in campo pugilistico al giovane Tommy Gunn. Per questo smette di allenarsi per molti anni e complice anche l'et\u00e0 (alla fine del film ha gi\u00e0 42-44 anni) e i danni al cervello seguiti all'incontro con Drago, rischia di subire un'assurda sconfitta dal suo ingrato ed irruente allievo, ma la maggiore esperienza e la proverbiale determinazione gli permetteranno di essere ancora una volta il migliore.\nIn \"Rocky Balboa\" troviamo il nostro eroe che decide di ricominciare a combattere all'et\u00e0 di 59 anni. Il vecchio trainer Duke decide di impostare l'allenamento solo sulla forza e la resistenza, poich\u00e9, come ammette lui stesso, \"ormai la velocit\u00e0 non ce l'hai pi\u00f9\". L'allenamento si basa su esercizi in palestra: alzare i pesi, il bilanciere, flessioni ed esercizi con la palla medica per riacquistare scioltezza e naturalmente non poteva mancare la conclusiva corsa fino alla scalinata del Museum of Art.\nAccoglienza.\nNel corso del 2003 l'American Film Institute (AFI) ha inserito il personaggio Rocky Balboa al 7\u00ba posto della classifica dei pi\u00f9 grandi eroi di tutti i tempi. Inoltre Rocky si \u00e8 classificato al 34\u00ba tra i \"100 Grandi personaggi del cinema\" sulla rivista Empire, mentre al 64\u00b0 sulla rivista \"Premiere\" tra i \"100 personaggi del cinema di tutti i tempi\".\nNel 1982 durante la fase di pre-produzione della terza pellicola dedicata al pugile italo-americano Rocky Balboa, Stallone fa creare apposta dallo scultore Thomas Schomberg una statua di bronzo raffigurante il campione con le braccia alzate al cielo. L'opera alta 2 metri e 60 centimetri viene collocata in cima ai famosi scalini del Philadelphia Museum of Art, uno dei musei pi\u00f9 grandi e famosi degli Stati Uniti e scenografia storica dei precedenti \"Rocky\". Una volta terminate le riprese Stallone decide di donare l'opera alla citt\u00e0 di Filadelfia, che in fondo aveva adottato il suo personaggio. Il sindaco della citt\u00e0 decide di lasciarla davanti all'ingresso, ma poi, dopo le proteste dei critici d'arte, che ritengono la statua non un'opera d'arte ma un semplice elemento scenografico, si \u00e8 optato per trasferirla davanti allo Spectrum, arena del basket di Filadelfia.\nNel 1990 la statua di bronzo viene ricollocata in cima ai 72 scalini del Museum of Art per le riprese di \"Rocky V\", per poi essere trasferita ancora una volta allo Spectrum. Finita in seguito in un magazzino, nel 2006, al trentesimo anniversario del primo \"Rocky\" e dopo che la Commissione Artistica della citt\u00e0 ha votato per decidere, la statua viene collocata per via definitiva ai piedi delle famose scalinate del museo.\nNel 2011 Sylvester Stallone \u00e8 entrato a far parte della International Boxing Hall of Fame senza essere un vero pugile, ma solo fittizio, tramite il personaggio di Rocky Balboa; \u00e8 la prima volta che avviene nella storia del pugilato. La cerimonia, dove \u00e8 stato presente a ricevere lo stesso riconoscimento anche l'ex pugile campione del mondo dei pesi massimi Mike Tyson, si \u00e8 tenuta il 12 giugno 2011.\nPer il ruolo di Rocky Balboa Sylvester Stallone \u00e8 stato inserito nella International Boxing Hall of Fame, nella categoria dei \"non pugili\".\nNella cultura di massa.\nNel 2007 una statua simile viene realizzata dall'artista croato Boris Staparac ed installata a \u017diti\u0161te, in Serbia. Per l'occasione viene anche realizzato il film documentario \"Amerika Idol\" dal regista canadese Barry Avrich. Questa statua, nel 2011, \u00e8 stata inclusa dalla guida \"Lonely Planet\" nella sua lista dei \"10 monumenti pi\u00f9 bizzarri della Terra\".\nNel 2021 la band finlandese Blind Channel ha pubblicato il singolo \"Balboa\" apertamente ispirato all'omonimo personaggio."}
{"id": "1185410", "revid": "122623554", "url": "https://it.wikipedia.org/wiki?curid=1185410", "title": "Enrico Crispolti", "text": "Didattica.\nSi form\u00f2 a Roma, allievo di Lionello Venturi. \nDal 1984 al 2005 fu professore ordinario di Storia dell'arte contemporanea nella Facolt\u00e0 di Lettere e Filosofia dell'Universit\u00e0 di Siena; dal 2001 anche direttore della Scuola di Specializzazione in Storia dell'arte nella suddetta. Precedentemente era stato docente Incaricato e poi ordinario di Storia dell'arte all'Accademia di Belle Arti di Roma, dal 1966 al 1973, e ordinario di Storia dell'arte Moderna nella Facolt\u00e0 di Magistero e poi di Storia dell'arte contemporanea nella Facolt\u00e0 di Lettere e Filosofia dell'Universit\u00e0 di Salerno, dal 1973 al 1984.\nNel 1962-63 tenne un corso sull'arte contemporanea nella Facolt\u00e0 di Architettura dell'Universit\u00e0 di Roma La Sapienza, e per alcuni anni, fra fine Settanta e primi Ottanta, lezioni e corsi nella Scuola di Perfezionamento in Storia dell'arte dell'Universit\u00e0 Statale di Milano.\nMostre.\nCur\u00f2 numerosissime mostre e rassegne dedicate alla ricerca artistica contemporanea: dalle diverse edizioni delle internazionali Alternative Attuali, nel Castello Spagnolo de L'Aquila (1962, 1963, 1965, 1968, le prime due, con Antonio Bandera, comprendenti anche sezioni di architettura, a cura di Sandro Benedetti e Paolo Portoghesi, e un Omaggio a Quaroni), a Sei pittori italiani dagli anni quaranta ad oggi. Alberto Burri, Corrado Cagli, Lucio Fontana, Renato Guttuso, Mattia Moreni, Ennio Morlotti, nella Galleria Comunale d'Arte Contemporanea di Arezzo (1967; con Antonio Del Guercio), a Volterra), ad alcune edizioni della Biennale del metallo e della Biennale della ceramica, a Gubbio (1973, 1974, 1975), e al loro rinnovamento (Gubbio 76, 1976; Gubbio 79, 1979), agli Incontri di Martina Franca (1979, 1980, 1981), a Una nuovissima generazione nell'arte italiana (Siena 1985), a Hans Arp, Aliventi, Viani. L'immaginario organico, al Forte del Belvedere, a Firenze (1992), a Salvatore Garau in \"Que bien resistes\" nella Galleria Comunale d'Arte Contemporanea di Arezzo (1994), alla Quinta e Sesta Biennale d'Arte Sacra, a San Gabriele (1992, 1994), ad \"Arte e Stato\". Le esposizioni sindacali nelle Tre Venezie, nel Museo Revoltella, a Trieste e nel Palazzo delle Albere, a Trento (1997; con Maria Masau Dan e Daniela de Angelis), alla IX Biennale internazionale di scultura Citt\u00e0 di Carrara. Scultura, Architettura, Citt\u00e0 / sculpture, architecture, city, a Carrara (1998, con Luca Massimo Barbero, a Immaginazione aurea. Artisti-orafi e orafi-artisti in Italia nel secondo Novecento, (foto 5) nella Mole Vanvitelliana, ad Ancona (2001), a V Premio Scipione (Palazzo Ricci, Macerata, 2002), a Movimento Arte Concreta (Museo del Corso, Roma), a L'Arte in Maremma nel primo Novecento, Grosseto (2006; con Anna Mazzanti e Luca Quattrocchi). Le grandi mostre dedicate al Futurismo: dalla prima grande retrospettiva di Giacomo Balla (Galleria Civica d'Arte Moderna, Torino, 1963, con Maria Drudi Gambillo), Ricostruzione futurista dell'universo (Mole Antonelliana, Torino, 1980), La ceramica futurista da Balla a Tullio d'Albisola (foto 7) (Villa Faragiana, Albisola Marina; Broletto, Faenza; Palazzo delle Albere, Trento,), Il Futurismo e la moda (Padiglione d'Arte Contemporanea di Milano, 1988), Casa Balla e il Futurismo a Roma (foto 8) (Villa Medici, Roma, 1989), Italiens Moderne. Futurismus und Rationalismus (Museum Friedericianum, Kassel, e IVAM, Valencia, 1990, con Luciano Caramel), Futurism (Tokyo, Sapporo, Sendas, Otsu, 1992), Futuristick\u00e0 rekonstrukce vesm\u00ecru (Praga 1994), Futurismo e Meridione (Palazzo Reale, Napoli, 1996), I grandi temi del Futurismo, 1909 - 1944 (Palazzo Ducale, Genova; Fondazione Mazzotta, Milano, 1977\u00a0\u2013 1998, con Franco Sborgi), Le Futurisme (Fondation Hermitage, Losanna, 1998), Il Futurismo attraverso la Toscana (Museo Fattori, Villa Mimbelli, Livorno, 2000), Futurismo (foto 9) (Palazzo delle Esposizioni, Roma, 2001); Dal Futurismo all'Astrattismo (Museo del Corso, Roma, 2002, con Marco Tonelli).\nCur\u00f2 inoltre numerose antologiche o retrospettive di artisti contemporanei tra le maggiori quelle di: Mauro Reggiani (Galleria Civica d'Arte Moderna, Torino, 1973), di Corrado Cagli (Chiesa del Ges\u00f9, Palazzo degli Anziani, Ancona 1980; Castel dell'Ovo, Napoli 1982; Magazzini del sale, Siena 1984), di Fulvio Muzi dal titolo \"\u00abFulvio Muzi dal 1932 ad oggi: cinquant'anni di pittura\u00bb\" (Castello Cinquecentesco, L'Aquila, 15 luglio - 30 settembre 1982), di Guttuso nel disegno (Festa Nazionale de l'\u201cUnit\u00e0\u201d, Reggio Emilia; Chiesa di S. Francesco, Como; Museo Archeologico, Salerno 1983), di Pietro Cascella (Magazzini del Sale, Siena 1985), di Dino, Mirko Basaldella, Afro Basaldella, (Castello e Galleria d'Arte Moderna, Udine 1987), di Fillia (Chiesa di S. Francesco, Cuneo, 1988), di Garelli (Piemonte Artistico, Torino, 1989), di Ignazio Gadaleta (Galleria Comunale d'Arte Contemporanea, Arezzo, 1990), di Mannucci (Palazzo Braschi, Roma 1991), di Prampolini (Palazzo delle Esposizioni, Roma, 1992), di Pannaggi e l'arte meccanica futurista (foto 14) (Palazzo Ricci e Museo Civico, Macerata 1995), di Roberto Remi / Raccolta (Galleria Comunale d'Arte Contemporanea, Arezzo, 1996), di Valeriano Trubbiani (Palazzo Ricci, Macerata, 1997), di Francesco Somaini (Palazzo di Brera, Milano, 1997), di Lucio Fontana (Palazzo delle Esposizioni, Roma, 1998; Centenario, Milano, 1999; e Fundaci\u00f3n PROA, Buenos Aires, 1999), di Guttuso negli anni della formazione (Galleria d'Arte Contemporanea \u201cLe ciminiere\u201d, Catania, 2001; con Anna Maria Ruta), di Vacchi (entro il V Premio Scipione (Palazzo Ricci, Macerata, 2002), di Angelo Casciello (Castel dell'Ovo, Napoli, 2003), di Guido Pajetta (Serrone di Villa Reale, Monza,), di Mario Ceroli (Castello Svevo, Bari, 2003), dei Guttuso della Fondazione Pellin (Fondazione Mazzotta, Milano; Chiostro del Bramante, Roma, 2005), di Mannucci e il Novecento, Foto 17 (Galleria del Seminario Vecchio, Fabriano; Sala Raoul Batoli, Cupramontana; Chiostro di San Francesco, Arcevia, 2005), di Szymkowicz (Galleria d'Arte Contemporanea, San Gimignano, 2006). \nCur\u00f2 ancora la Biennale di Venezia la sezione italiana, Ambiente come sociale, nell'edizione del 1976, la mostra La nuova arte sovietica. Una prospettiva non ufficiale, nel 1977 (con G.Moncada), e una parte della sezione italiana, Natura praticata, e la sezione architettonica L'immaginazione megastrutturale dal Futurismo a oggi nell'edizione del 1978.\nPubblicazioni selezionate.\nCataloghi generali delle opere di:\nMonografie sul:\nCarteggi.\nCarteggi finora pubblicati in: "}
{"id": "1185412", "revid": "767487", "url": "https://it.wikipedia.org/wiki?curid=1185412", "title": "Tichon di Kaluga", "text": "Biografia.\nDopo aver preso i voti monastici in giovane et\u00e0 nel monastero di \u010cudov, Tichon si allontan\u00f2 da Mosca per condurre una vita eremitica all'interno di un bosco presso il fiume Vepreika. Qui si stabil\u00ec all'interno di una grande quercia cava, che fu per lungo tempo la sua sola abitazione. Successivamente fond\u00f2 in loco un monastero dedicato all'Ascensione della Theot\u00f3kos e lo condusse come egumeno fino alla morte, avvenuta nel 1492. Fu seppellito nella cattedrale del monastero.\nCulto.\nLe sue agiografie narrano che un giorno un principe, di nome Basilio, i cui possedimenti comprendevano il bosco dove Tichon si era stabilito, durante una battuta di caccia incontr\u00f2 il santo che pregava all'interno della quercia cava. \nInfuriato poich\u00e9 lo aveva trovato all'interno della sua propriet\u00e0, alz\u00f2 la sua frusta contro il monaco. Improvvisamente, mentre si accingeva a colpirlo, la mano del principe si intorpid\u00ec tanto da non riuscire ad abbassare l'arma. Sbalordito dal prodigio e pentito del proprio comportamento, il principe permise a Tichon di fondare in quel luogo il suo monastero."}
{"id": "1185416", "revid": "767487", "url": "https://it.wikipedia.org/wiki?curid=1185416", "title": "Thomas Pridgen", "text": "Carriera.\nProveniente da El Cerrito, in California, Thomas Pridgen \u00e8 il pi\u00f9 giovane batterista ad aver ottenuto l'endorsement da parte della Zildjian all'et\u00e0 di 10 anni, e all'et\u00e0 di quindici anni ha ricevuto una borsa di studio dalla Berklee School of Music.\nDal principio del 2007 il nuovo batterista dei The Mars Volta, dopo che il gruppo nel corso dell'anno precedente ha dovuto cambiare tre batteristi differenti prima di approdare alla scelta per il momento definitiva di Thomas Pridgen.\nTra il 2007 ed il 2009 ha collaborato per tre dischi con Omar Rodr\u00edguez-L\u00f3pez.\nNel 2009 ha formato un altro gruppo chiamato The Memorials con alcuni amici. L'eponimo album d'esordio \u00e8 uscito nel gennaio 2011.\nHa collaborato con Brent Hinds (Mastodon), Ben Weinman (The Dillinger Escape Plan) e Eric Avery (Jane's Addiction) nella formazione del gruppo Giraffe Tongue Orchestra, attivo dal 2011. Tuttavia, nel 2012 lascia questa band e viene sostituito da Jon Theodore.\nNel 2013 collabora di nuovo con Omar Rodr\u00edguez-L\u00f3pez per \"Equinox\".\nNel marzo 2014 entra nella line-up dei Suicidal Tendencies."}
{"id": "1185417", "revid": "287204", "url": "https://it.wikipedia.org/wiki?curid=1185417", "title": "Emblema di Leon", "text": ""}
{"id": "1185418", "revid": "838137", "url": "https://it.wikipedia.org/wiki?curid=1185418", "title": "Clemente Gaddi", "text": "Biografia.\nNasce a Somana, frazione di Mandello del Lario, oggi in provincia di Lecco e diocesi di Como, il 23 dicembre 1901.\nMinistero sacerdotale.\nIl 18 settembre 1926 \u00e8 ordinato presbitero, nella cattedrale di Como. \u00c8 a lungo insegnante di teologia nel seminario di Como, e, di seguito, prevosto di Cernobbio. Venne nominato perfino Pro Vicario generale della diocesi di Como.\nMinistero episcopale.\nIl 24 giugno 1953 papa Pio XII lo nomina vescovo di Nicosia; succede a Pio Giardina, deceduto il 18 febbraio precedente. Il 6 settembre successivo riceve l'ordinazione episcopale dal vescovo di Como Felice Bonomini, coconsacranti i vescovi Guglielmo Bosetti e Giacomo Zaffrani. Prima di effettuare l'ingresso e la presa di possesso nella diocesi siciliana, tenne a Como la seconda delle relazioni al X sinodo diocesano, tenutosi il 23 e il 24 settembre 1953.\nIl 21 luglio 1962 papa Giovanni XXIII lo nomina arcivescovo coadiutore con diritto di successione di Siracusa e arcivescovo titolare di Darni.\nIl 25 settembre 1963 papa Paolo VI lo nomina vescovo, col titolo \"ad personam\" di arcivescovo, di Bergamo; succede a Giuseppe Piazzi, deceduto il 5 agosto precedente.\nFu ritenuto un grande vescovo, che punt\u00f2 la sua azione pastorale sulla predicazione, sull'evangelizzazione e sulla formazione del clero. A Bergamo \u00e8 ancora visibile il Seminario Vescovile in Citt\u00e0 Alta, ristrutturato proprio per suo volere e inaugurato nel novembre 1967.\nSi dice che, durante gli anni di episcopato orobico, il suo nome venne accostato a incarichi ben superiori a quelli ricoperti: si giunse, persino, a vedere in lui il nuovo patriarca di Venezia, soprattutto nel settembre 1969, alla morte improvvisa del cardinale Giovanni Urbani, al posto del quale venne poi eletto Albino Luciani, vescovo di Vittorio Veneto, che il 26 agosto 1978 sarebbe salito al soglio di Pietro con il nome di papa Giovanni Paolo I.\nIl 20 maggio 1977 papa Paolo VI accoglie la sua rinuncia, presentata per raggiunti limiti di et\u00e0; gli succede Giulio Oggioni. Vive fino alla morte presso la Citt\u00e0 Alta, in compagnia della sorella Domenica, fedele fino all'ultimo al fratello vescovo.\nNon manc\u00f2 mai di tornare di frequente nel suo paese natio, presso il quale amava soggiornare anche per brevi periodi. Celebre \u00e8 l'omelia che tenne nel settembre 1986 nella parrocchiale di Somana, in occasione del suo LX anniversario di sacerdozio: essa dur\u00f2 40 minuti, durante i quali ripercorse tutto il suo cammino vocazionale e sacerdotale. Molto amato e stimato dai suoi concittadini, gli \u00e8 stata intitolata \"post-mortem\" la piazza della chiesa della frazione di cui era originario, recentemente rivista dai lavori che ne hanno modificato la struttura.\nMuore a Bergamo il 7 novembre 1993 all'et\u00e0 di 91 anni. Riposa nella cripta della cattedrale bergamasca, accanto a tutti gli altri vescovi orobici defunti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1185420", "revid": "2091899", "url": "https://it.wikipedia.org/wiki?curid=1185420", "title": "Ventesimo dirottatore", "text": "Il termine \"ventesimo dirottatore\" \u00e8 stato spesso utilizzato dai mass media occidentali per indicare un potenziale candidato a entrare nel gruppo dei dirottatori che hanno preso parte agli attentati dell'11 settembre 2001, ma che non \u00e8 stato poi in grado di prendervi parte.\nSebbene la locuzione possa apparire come una semplificazione giornalistica, le indagini condotte hanno dimostrato che sono esistiti dei margini - sebbene poi rivelatisi impraticabili per al-Q\u0101\u02bfida - per la presenza di almeno un ulteriore terrorista.\nIl progetto originario dell'attentato prevedeva l'impiego di 25 o 26 dirottatori, suddivisi in gruppi di 4-6 per aereo. In seguito a problemi di varia natura per\u00f2, l'organico dell'operazione scese infine a 19 dirottatori. Alcuni dei soggetti reclutati per l'operazione infatti si fecero volontariamente da parte, ebbero problemi ad ottenere il visto per gli Stati Uniti oppure furono scartati durante le selezioni.\nLa Commissione ha stabilito che anche Tawfiq bin Attash, \u02bfAl\u012b \u02bfAbd al-\u02bfAz\u012bz \u02bfAl\u012b e Zakariyya al-Sabbar provarono ad ottenere un visto per gli Stati Uniti, ma - come molti aspiranti terroristi - senza successo.\nI principali sospettati.\nRamzi bin al-Shibh.\nRamzi bin al-Shibh, yemenita, \u00e8 l'unico componente della cosiddetta \"cellula di Amburgo\" a vedersi rifiutata la richiesta di visto per gli Stati Uniti. I suoi quattro tentativi sono stati probabilmente frustrati dai sospetti generalizzati verso i giovani cittadini yemeniti, che in larga parte restano negli Stati Uniti da clandestini in cerca di un lavoro.\nRamzi bin al-Shibh assume cos\u00ec il ruolo di uomo di collegamento fra Khalid Shaykh Muhammad e Mohamed Atta, non potendo rivestire quello di pilota - assegnato invece al saudita Hani Hanjour. Nel luglio 2001 Ramzi bin al-Shibh si reca in Spagna per concordare definitivamente con Atta tutti gli aspetti dell'attentato, tranne la data che sarebbe stata comunicata pi\u00f9 in l\u00e0.\nZakariyya Musawi.\nZakariyy\u0101 M\u016bsaw\u012b, francese di origine marocchina, \u00e8 stato a lungo considerato un potenziale sostituto del libanese Ziy\u0101d Jarr\u0101\u1e25 (poi pilota del volo United Airlines 93). Questi, intorno a met\u00e0 luglio 2001, si \u00e8 pi\u00f9 volte lamentato dei dissapori avuti con Mohamed Atta (il pilota del volo American Airlines 11) e di sentirsi di fatto escluso dai processi decisionali dell'operazione, paventandone l'abbandono.\nKh\u0101lid Shaykh Mu\u1e25ammad incarica dunque Bin al-Shibh di cercare di mediare fra Jarr\u0101\u1e25 e Att\u0101 e contemporaneamente di finanziare l'addestramento di M\u016bsaw\u012b, in caso di abbandono da parte di Jarr\u0101\u1e25. L'aspirante terrorista viene per\u00f2 arrestato il 16 agosto 2001 con l'accusa di aver violato le leggi statunitensi sull'immigrazione.\nSuccessivamente Kh\u0101lid Shaykh Mu\u1e25ammad ha affermato di aver voluto destinare M\u016bsaw\u012b a una \"seconda ondata\" di attacchi, anche se la Commissione sull'11 settembre ha espresso dubbi su questa ipotesi. Bin al-Shibh ha invece sostanzialmente confermato la scelta di M\u016bsaw\u012b come sostituto di Jarr\u0101\u1e25, ipotizzando che bin L\u0101den in persona lo avesse scelto per quel ruolo.\nMohammed al-Qahtani.\nMohammed al-Qahtani, saudita, \u00e8 l'ultimo dei candidati terroristi ad essere stato inviato negli Stati Uniti, ai primi di agosto 2001. Arriva all'Orlando International Airport in possesso di un visto turistico, ma viene respinto alla dogana. Avrebbe dovuto essere il quinto dirottatore del volo United Airlines 93.\nIn seguito all'insuccesso, ritorna in Afghanistan. Viene catturato sul confine fra Afghanistan e Pakistan, dopo la battaglia di Tora Bora. Nel febbraio 2002 viene tradotto alla base di Guant\u00e1namo, dove ancora oggi \u00e8 detenuto.\nGli altri potenziali dirottatori.\nKhalid al-Zahrani.\nKhalid Sa'id Ahmad al-Zahrani, saudita, risulta aver frequentato i campi di addestramento in Afghanistan, nonostante gli fosse stato proibito dalle autorit\u00e0 di lasciare l'Arabia Saudita. Viene assegnato ad una \"missione\" negli Stati Uniti (molto probabilmente gli attentati dell'11 settembre), ma non riesce ad ottenere un visto per l'espatrio poich\u00e9 il suo nome risulta inserito nella \"blacklist\" dell'Ambasciata statunitense.\nal-Zahrani viene incaricato da Khalid Shaykh Muhammad di contattare Mushabib al-Hamlan e farlo ritornare in Afghanistan, ma senza successo. Attualmente \u00e8 detenuto nella base di Guant\u00e1namo.\nAli al-Ghamdi.\nAli Abd al-Rahman al-Faqasi al-Ghamdi (alias Ab\u016b Bakr al-Azd\u012b), saudita, \u00e8 stato in un primo momento coinvolto nell'operazione. Successivamente per\u00f2, \u00e8 stato tenuto come riserva da Osama bin Laden in persona per un'operazione successiva e molto pi\u00f9 grande. Ha combattuto in Cecenia, trasferendosi successivamente in Afghanistan. Attualmente \u00e8 detenuto nella base di Guant\u00e1namo.\nSa'id al-Baluchi e Qutayba al-Najdi.\nSa'id al-Baluchi e Qutayba al-Najdi, entrambi sauditi, sono stati in un primo momento reclutati per l'operazione e rimandati in patria perch\u00e9 chiedessero un visto per entrare negli Stati Uniti. I due fanno scalo in Bahrein, dove al-Najdi viene fermato e brevemente interrogato dagli ufficiali di sicurezza. Impauriti dall'esperienza, decidono il giorno stesso di abbandonare l'operazione.\nKhalid Shaykh Muhammad cerca di convincere al-Baluchi a chiedere comunque il visto, ma al-Baluchi rifiuta per paura di essere inserito nella lista dei nominativi controllati dall'Ambasciata statunitense.\nZuhayr al-Thubayti.\nZuhayr al-Thubayti, saudita, ha pi\u00f9 volte ammesso la propria appartenenza ad al-Q\u0101\u02bfida, affermando \"orgogliosamente\" di essere stato scelto personalmente da bin Laden. \u00c8 stato per\u00f2 successivamente scartato perch\u00e9 considerato troppo nervoso e privo del necessario temperamento.\nSa'id Abd Allah al-Ghamdi.\nSa'id Abd Allah Sa'id al-Ghamdi, saudita e quasi omonimo di Sa'id al-Ghamdi (uno dei dirottatori del volo United Airlines 93), arriva in Afghanistan nel marzo del 2000 e si offre per una missione suicida. Mandato in Arabia Saudita da Khalid Shaykh Muhammad assieme ad Ahmad al-Haznawi (un altro dei dirottatori del volo UA93) perch\u00e9 ottenesse il visto, non vi riesce e viene escluso dal piano.\nSa'ud al-Rashid.\nSa'ud al-Rashid, saudita, viene descritto come \"testardo ed immaturo\" da Khalid Sheikh Mohammed. Viene anche lui rimandato in patria per ottenere un visto per gli Stati Uniti, ma Mohammed rivela di aver successivamente perso i contatti con lui, ipotizzando un ripensamento o il sequestro del passaporto da parte della famiglia.\nAlcune fototessera di al-Rashid e di altri tre dirottatori (al-Hazmi, al-Midhar e al-Umari) sono state trovate durante un'irruzione a Karachi (Pakistan) nel maggio del 2002. Dopo la scoperta di queste foto, al-Rashid si consegna spontaneamente alle autorit\u00e0 saudite ma viene immediatamente rilasciato.\nInterrogato dalla Commissione sull'11 settembre, ha ammesso di essersi addestrato in Afghanistan. Tuttavia, afferma di non aver sentito parlare di al-Q\u0101\u02bfida prima di tornare in patria e di non aver mai incontrato bin Laden, Mohammed o uno dei dirottatori dell'11 settembre. Ammette solo di aver visto una o due volte Ahmad al-Haznawi in una locanda. al-Rashid non riesce per\u00f2 a dare alcuna credibile spiegazione del ritrovamento delle sue foto assieme a quelle dei tre dirottatori, n\u00e9 del perch\u00e9 altri sospettati lo indichino come un potenziale candidato.\nMushabib al-Hamlan.\nMushabib al-Hamlan, saudita, arriva in Afghanistan intorno a marzo-aprile del 2000. Dopo un periodo di addestramento, si candida per una missione suicida assieme ad Ahmed al-Nami (che diventer\u00e0 uno dei dirottatori del volo United Airlines 93).\nNell'ottobre del 2000, lui e al-Nami vengono rimandati in Arabia Saudita, sotto la supervisione di Walid al-Shehri (poi dirottatore del volo American Airlines 11), per ottenere il visto per gli Stati Uniti. Una volta ottenuto, al-Hamlan inizia ad avere dei dubbi e cerca di prendere tempo, insistendo nel chiamare la propria famiglia prima di tornare in Afghanistan.\nal-Hamlan decide definitivamente di non tornare pi\u00f9 in Afghanistan dopo aver saputo da suo fratello che sua madre si era ammalata. Per evitare problemi, racconta di aver combattuto in Cecenia e straccia il visto dal proprio passaporto. Mohammed cerca di convincere al-Hamlan a tornare, attraverso al-Zahrani, ma senza successo.\nAbd al-Ra'uf Jdey.\nAbd al-Ra'uf Jdey (alias Faruq al-Tunisi), tunisino con passaporto canadese, si \u00e8 probabilmente addestrato in Afghanistan con i futuri dirottatori Khalid al-Midhar e Nawaf al-Hazmi. Una lettera attribuita a tale Sayf al-Adl e una sorta di video-testamento di Jdey sono stati trovati fra le macerie della casa di Mohammed Atif, distrutta in un raid aereo statunitense del novembre 2001 vicino a Kabul.\nSia Binalshibh che bin Attash confermano l'affiliazione di Jdey ad al-Q\u0101\u02bfida. Mohammed ha affermato che Jdey avrebbe dovuto far parte di una \"seconda ondata\" di attacchi, ma nell'estate del 2001 Jdey ha rinunciato a parteciparvi.\nLe rivendicazioni di al-Q\u0101\u02bfida.\nFawaz al-Nashimi.\nIl 13 giugno 2006, appare su Internet un messaggio di un gruppo islamico che si proclama affiliato ad al-Q\u0101\u02bfida. Il messaggio afferma che il ventesimo dirottatore avrebbe dovuto essere Fawaz al-Nashimi (alias Turki b. Fuhayd al-Mutayri), saudita. Il messaggio recita testualmente:\nal-Nashimi/al-Mutayri non \u00e8 stato in grado di prendere parte agli attacchi, secondo quanto affermato dal gruppo, \"per varie cause che il fratello Mohamed Atta ha spiegato alle guide generali, tramite il fratello Ramzi bin al-Shibh\".\nIl 21 giugno 2006, il Governo statunitense pubblica il video-testamento di al-Nashimi. Egli stesso conferma di essere stato scelto come ventesimo dirottatore:\nIl Governo statunitense ha preferito non commentare l'autenticit\u00e0 delle rivendicazioni. al-Nashimi ha successivamente guidato il massacro di al-Khobar del 29 maggio 2004, scampando al contrattacco delle forze di sicurezza saudite ma rimanendo ucciso in una successiva sparatoria verificatasi pochi giorni dopo."}
{"id": "1185422", "revid": "339392", "url": "https://it.wikipedia.org/wiki?curid=1185422", "title": "O.F.M.", "text": ""}
{"id": "1185423", "revid": "301156", "url": "https://it.wikipedia.org/wiki?curid=1185423", "title": "Ivan Mazeppa", "text": "Le sue imprese ispirarono poeti e musicisti.\nLa prima giovinezza.\nIvan nacque in una famiglia della piccola nobilt\u00e0 in una regione ucraina ad occidente del fiume Dniepr, allora appartenente al regno polacco. Nonostante fossero di religione cristiano-ortodossa, i genitori lo mandarono a scuola dai gesuiti, cosicch\u00e9 il giovane Ivan ricevette un'educazione di tipo classico. Questo gli frutt\u00f2 la posizione di paggio alla corte polacca, ove fu preso a ben volere dallo stesso re, Giovanni II Casimiro di Polonia. Colto ed intelligente ma irascibile e violento, ebbe presto a scontrarsi con gli altri del suo rango, che lo dileggiavano per il suo credo ortodosso: una reazione troppo violenta ad una provocazione gli valse l'esilio nella residenza estiva della famiglia (1663).\nQui - secondo un episodio narrato da Voltaire, reso in poesia da Byron ed immortalato da un dipinto di G\u00e9ricault - fu sorpreso da un notabile del luogo a letto con la propria moglie; fu quindi fatto legare ignudo alla coda di un cavallo che fu frustato e corse via al galoppo. Recuperato piuttosto malconcio, il giovane Ivan si ristabil\u00ec ma decise di andarsene e, memore dei suoi ascendenti cosacchi, si rec\u00f2 presso di loro in territorio ucraino.\nGrazie alla sua intelligenza e conoscenza delle lingue (parlava e scriveva il polacco, il tedesco ed il ruteno, derivazione dell'ucraino, e conosceva anche la lingua latina) divenne segretario dell'atamano Ivan Samojlovy\u010d e dopo aver dimostrato insolite doti di oratore e diplomatico, fu inviato in missione a Costantinopoli. Sulla via della capitale turca, tuttavia, fu catturato dai cosacchi zaporoziani. Fortemente attaccati alla chiesa ortodossa e ferocemente nemici dei turchi, contro i quali erano in continuo combattimento e cui dettero sempre molto filo da torcere, essi lo portarono prigioniero a Mosca. Qui Mazeppa seppe utilizzare molto bene le sue qualit\u00e0 di oratore e diplomatico e convinse persino il primo ministro Artemon Metvedev e poi lo zar Alessio, che gli diede udienza, ad affidargli la difesa degli interessi russi in Ucraina.\nLa carriera nell'impero russo.\nNel 1687 l'atamano Samojlovy\u010d fu accusato di non essersi impegnato nella guerra in Crimea contro i turchi, che si era risolta male per le truppe russe, e la reggente in nome dello zar, Sof'ja, dietro consiglio del principe Vasilij Vasil'evi\u010d Golicyn, del quale Ivan si era conquistato amicizia e stima, lo fece nominare atamano dei cosacchi ucraini in sostituzione dello Samojlovy\u010d. La sua attivit\u00e0 militare non fu molto brillante e le campagne condotte dall'amico Golicyn contro i tartari e contro i turchi furono degli insuccessi. Tuttavia Mazeppa seppe muoversi molto bene politicamente e riusc\u00ec quindi a guadagnarsi anche la stima del nuovo zar Pietro, con il quale partecip\u00f2 alla spedizione del 1695 e 1696 contro Azov, nella quale sia lui che i suoi cosacchi dettero prova di buone capacit\u00e0 militari. Lo zar Pietro lo insign\u00ec quindi dell'Ordine di Sant'Andrea.\nStabilitosi a Baturin, riusc\u00ec a mantenere un certo ordine fra i suoi sudditi cosacchi, ribelli e poco propensi all'obbedienza, finch\u00e9 scoppi\u00f2 la Grande guerra del nord. Egli combatt\u00e9 contro gli svedesi ed i sostenitori di Stanislao Leszczy\u0144ski nel 1704 e nel 1705 ma dopo la pace di Altranst\u00e4dt offr\u00ec segretamente a Carlo XII di Svezia supporto militare e logistico.\nGrande guerra del nord e la sua influenza sull'Ucraina.\nRiportando diversi insuccessi nei primi anni della guerra lo zar Pietro cominci\u00f2 a modernizzare tutta la societ\u00e0 (l'esercito, il governo) attuando una politica di accentramento. Questa linea politica dello zar minacciava l'autonomia tradizionale dell'Atamanato cosac\u0441o che era stata garantita dall'anno 1654.\nL'Unione di Ucraina e Svezia.\nUna volta inteso che la politica dello zar logorava lo Stato ucraino alla sua base Ivan Mazeppa decise di sfruttare le circostanze della Grande Guerra del nord per risolvere i problemi dell'autonomia. Siccome lo zar Pietro si neg\u00f2 ad aiutare l'Ucraina a combattere contro i polacchi e derog\u00f2 l'accordo del 1654, Ivan Mazeppa fu costretto ad abbandonare la sua devozione per lo zar Pietro I.\nDopo la pace di Altranst\u00e4dt offr\u00ec segretamente a Carlo XII di Svezia supporto militare e logistico. Nel 1708, con l'avvicinarsi delle truppe svedesi, Mazeppa, che fino ad allora aveva goduto della stima dello zar, si schier\u00f2 apertamente con Carlo XII e gli and\u00f2 incontro con un contingente di cavalleria cosacca forte di un paio di migliaia di elementi.\nIvan Mazeppa rivolse queste parole all'esercito cosacco: \"Fratelli, \u00e8 venuta la nostra ora! approfittiamo di questa situazione; vendichiamoci dei moscoviti per la loro prolungata violenza, per tutte le brutalit\u00e0 e le ingiustizie subite; salviamo per il futuro la nostra libert\u00e0 e i diritti cosacchi dal loro attentato!\nAvuta certezza del tradimento, Pietro il Grande lo fece scomunicare dal Metropolita di Mosca ed invi\u00f2 un esercito al comando del generale Aleksandr Danilovi\u010d Men\u0161ikov per attaccare Baturin: la citt\u00e0 fu presa d'assalto dai moscoviti, conquistata, le fortificazioni rase al suolo, le riserve di viveri ed armi distrutte, i cosacchi ed i loro parenti sterminati.\nL'arrivo di Carlo XII con le sue truppe e di Mazeppa con i cosacchi (che questi si era portati dietro) fu una delusione cocente poich\u00e9 il sostegno logistico e militare che si aspettavano dalla citt\u00e0 non era pi\u00f9 possibile. Poco dopo Carlo XII e Mazeppa furono sconfitti a Poltava (29 giugno 1709) dalle truppe di Pietro il Grande. Mazeppa, con uno sparuto gruppo di cosacchi e qualche centinaio di soldati svedesi condusse Carlo XII verso sud, attraversando il fiume Dniepr e quindi il Bug Meridionale, sulla cui riva meridionale giunsero ai primi di settembre. Li attendeva il sultano Ahmed III (1673 \u2013 1736).\nPoco dopo Mazeppa mor\u00ec di morte naturale nei pressi della fortezza di Bender, dove il contingente si era accampato.\nL'atamano Ivan Mazeppa e la cultura Ucraina.\nMolto importante fu il contributo dell'atamano alla cultura dell'Atamanato cosacco che nell'epoca del suo regno raggiunse il massimo splendore in tutti i settori - nell'educazione, nella scienza, nella letteratura e nell'arte.\nL'atamano Mazeppa fu il grande patrocinatore delle arti in Ucraina. L'aspetto pi\u00f9 significativo nel periodo del suo regno fu la crescita della pittura e architettura. La sua epoca \u00e8 caratterizzata dalla rinascita di Kiev come centro culturale dell'Ucraina e dal nascere di uno stile architettonico proprio- il barocco ucraino.\nIvan Mazeppa nell'arte.\nLa vita di Mazeppa ha ispirato numerosi artisti:"}
{"id": "1185426", "revid": "647919", "url": "https://it.wikipedia.org/wiki?curid=1185426", "title": "O.F.M. Cap.", "text": ""}
{"id": "1185427", "revid": "1305772", "url": "https://it.wikipedia.org/wiki?curid=1185427", "title": "LNB", "text": ""}
{"id": "1185429", "revid": "26891", "url": "https://it.wikipedia.org/wiki?curid=1185429", "title": "Sten MKII", "text": ""}
{"id": "1185430", "revid": "729019", "url": "https://it.wikipedia.org/wiki?curid=1185430", "title": "Epatite A", "text": "L'epatite A (in precedenza nota come \"epatite\" infettiva) \u00e8 una malattia infettiva acuta del fegato causata dal virus dell'epatite A (HAV). Molti dei casi presentano pochi o nessun sintomo, soprattutto nei soggetti giovani. Per chi li sviluppa, il tempo tra l'infezione e il manifestarsi dei sintomi \u00e8 tra le due e le sei settimane e questi possono comprendere nausea, vomito, diarrea, ittero, febbre e dolore addominale. Dal 10% al 15% delle persone sperimentano una ricorrenza dei sintomi durante i sei mesi successivi all'infezione iniziale. Pu\u00f2 raramente verificarsi un'insufficienza epatica acuta, evento pi\u00f9 comune negli anziani.\nSolitamente l'epatite A si diffonde per via oro-fecale, ossia mangiando o bevendo cibi o acqua contaminati da feci infette. Molluschi che non sono stati sufficientemente cotti, come le cozze, sono una fonte relativamente comune. Il virus pu\u00f2 anche essere diffuso attraverso il contatto con una persona contagiosa, ad esempio condividendo lo stesso bagno senza la necessaria igiene delle mani oppure anche per via sessuale, attraverso rapporti sessuali oro-anali. I bambini spesso non presentano sintomi quando vengono infettati sono per\u00f2 in grado di infettare gli altri. Dopo una singola infezione l'individuo acquisisce una immunit\u00e0 per il resto della sua vita. La formulazione della diagnosi prevede l'esame del sangue, in quanto i sintomi sono simili a quelli di molte altre malattie.\nIl vaccino antiepatite A \u00e8 efficace per la prevenzione. Alcuni paesi lo raccomandano di routine per i bambini e per gli individui a pi\u00f9 alto rischio che non sono stati precedentemente vaccinati. La somministrazione di una dose di vaccino sembra essere efficace per tutta la vita. Altre misure preventive comprendono il lavaggio delle mani e la corretta e completa cottura dei cibi. Al 2014 non esiste un trattamento specifico; generalmente vengono consigliati il riposo e, a seconda delle necessit\u00e0, l'assunzione di farmaci contro la nausea e la diarrea. Le infezioni di solito si risolvono completamente e senza che vi sia un danno al fegato. Se si dovesse incorrere in un caso di insufficienza epatica acuta, l'unico trattamento possibile \u00e8 il trapianto di fegato.\nA livello globale, circa 1,5 milioni di casi sintomatici si verificano ogni anno, mentre le infezioni si stima possano arrivare a qualche decina di milioni. La malattia \u00e8 pi\u00f9 comune nelle regioni del mondo con scarsit\u00e0 di norme igieniche e con la difficolt\u00e0 ad accedere a fonti d'acqua non contaminate. Nei paesi in via di sviluppo circa il 90% dei bambini rimangono infettati prima dei 10 anni e quindi risultano immuni in et\u00e0 adulta. Nel 2010, le infezioni acute da epatite A hanno provocato 102.000 morti nel mondo.\nEpidemiologia.\nSi ritiene che, a livello globale, le infezioni sintomatiche di epatite A si riscontrino in circa 1,4 milioni di persone all'anno, tuttavia le infezioni anche silenti potrebbero essere di alcune decine di milioni. Nel 2010, l'epatite acuta A ha provocato 102.000 morti, un dato leggermente superiore ai 99.000 registrati nel 1990. I paesi sviluppati hanno bassi valori di virus dell'epatite A circolanti, mentre i paesi in via di sviluppo li hanno elevati. La maggior parte degli adolescenti e degli adulti di questi paesi hanno gi\u00e0 avuto la malattia e sono quindi immuni. Gli adulti nei paesi di livello medio di sviluppo possono essere a rischio della malattia.\nEssendo l'infezione da HAV pi\u00f9 sintomatica negli adulti che in et\u00e0 infantile paradossalmente con la diminuzione della frequenza delle infezioni si \u00e8 rilevato un aumento delle infezioni clinicamente manifeste. Il periodo medio di incubazione \u00e8 intorno alle 4 settimane. In Italia fattori di rischio per infezioni da HAV sono il consumo di frutti di mare, bere acqua contaminata o effettuare viaggi in aree dove l'epatite A \u00e8 endemica, ma anche il lavoro in scuole materne o in unit\u00e0 di terapia intensiva neonatale pu\u00f2 aumentare il rischio di infettarsi. La presenza dei virus nelle feci, riscontrabile nelle 2 settimane che precedono l'esordio della malattia e nella prima settimana del decorso clinico, cessa quando la SGOT o la bilirubina raggiungono il loro picco. Durante l'incubazione e durante il primo manifestarsi della fase acuta il paziente pu\u00f2 aver contagiato coloro che hanno avuto contatti stretti con lui.\nPaesi.\nVi sono stati 30.000 casi di epatite A segnalati ai centri per la prevenzione e il controllo delle malattie negli Stati Uniti nel 1997, ma il numero \u00e8 sceso a meno di 2.000 casi segnalati ogni anno.\nL'epidemia di epatite A pi\u00f9 grave che ha colpito gli Stati Uniti risale al 2003 e aveva colpito almeno 640 persone (uccidendone quattro) nel nord-est dell'Ohio e in Pennsylvania sud-occidentale. Il focolaio \u00e8 stato attribuito a delle cipolle verdi contaminate in un ristorante di Monaca in Pennsylvania. Nel 1988, pi\u00f9 di 300.000 persone a Shanghai, in Cina vennero infettate dal virus dell'epatite A dopo aver mangiato vongole (\"Anadara subcrenata\") provenienti da un fiume contaminato. Nel giugno 2013, frutti di bosco surgelati venduti da un rivenditore statunitense e acquistati da circa 240.000 persone sono state oggetto di un richiamo, dopo che almeno 158 persone sono risultate positive al virus HAV; per 69 di esse \u00e8 stato necessario il ricovero in ospedale.\nAttualmente (dal settembre del 2016 ad almeno il luglio del 2017) \u00e8 presente in Europa una epidemia di Epatite A coinvolgente la categoria degli MSM (man who have sex with man), il numero di donne coinvolto risulta essere una percentuale molto esigua (1-2%).\nEziologia e virologia.\nIl virus dell'epatite A (HAV) \u00e8 un virus a RNA appartenente agli \"Hepatovirus\", un genere della famiglia \"Picornaviridae\". L'HAV \u00e8 privo di pericapside ed \u00e8 costituito da un capside icosaedrico dal diametro di 27\u00a0nm costituito da quattro polipeptidi (VP1, VP2, VP3, VP4 e VP5). L'insieme delle quattro proteine del capside forma un protomero, cinque protomeri formano un pentamero caratterizzato da una parte centrale costituita da cinque proteine VP1 e da una fessura che le separa dalla parte restante dei protomeri costituita da VP2, VP3, VP4 e VP5. HAV possiede un solo sierotipo. Il capside contiene un singolo filamento di RNA a polarit\u00e0 positiva lungo 7.478 nucleotidi. All'estremit\u00e0 5' dell'RNA \u00e8 attaccata la proteina VPg, mentre l'estremit\u00e0 3' \u00e8 poliadenilata. HAV si lega mediante il \"canyon\" formato dalle proteine del capside al recettore espresso sugli epatociti cui consegue una modificazione conformazionale del capside con rilascio di VP4.\nIl genoma viene quindi introdotto nella cellula bersaglio attraverso il canale venutosi a creare dopo lo spostamento di VP1 e il rilascio di VP4. L'RNA virale si associa ai ribosomi tramite un'ansa simile a quella che si trova sugli mRNA e viene tradotto in 10-15 minuti, dopodich\u00e9 il polipeptide che si \u00e8 venuto a creare viene tagliato da una proteasi codificata dal virus. La replicazione dell'RNA del virus coinvolge una RNA-polimerasi RNA-dipendente virale che a partire dall'RNA a polarit\u00e0 positiva trascrive un mRNA a polarit\u00e0 negativa dal quale viene sintetizzato l'RNA a polarit\u00e0 positiva del virus.\nL'RNA virale compete con l'mRNA cellulare per l'attacco ai ribosomi bloccandone la traduzione. Le proteine del capside si assemblano dapprima a formare un procapside costituito dalle proteine strutturali VP0, VP1 e VP3, successivamente la proteasi virale scinde VP0 in VP2 e VP4 determinando il completamento del capside. Completata la replicazione dell'RNA virale, questo migra all'interno del capside di HAV cos\u00ec da formare il virione completo. HAV, a differenza di altri picornavirus non \u00e8 citolitico ma viene rilasciato dagli epatociti per esocitosi.\nHAV si trasmette quasi esclusivamente per via oro-fecale, generalmente mediante l'ingestione di acqua o cibo contaminato, spesso molluschi bivalvi come ostriche, vongole o cozze che filtrano acqua con residui fecali contenenti il virus, mentre \u00e8 insolita la trasmissione parenterale cos\u00ec come quella sessuale. Il capside di HAV \u00e8 particolarmente resistente per un picornavirus, sopravvive infatti in acqua dolce o salata, resiste ai detergenti, sopporta temperature fino a 60\u00a0\u00b0C e ambienti a pH 1. Il contagio \u00e8 pi\u00f9 frequente in autunno e nella fase iniziale dell'inverno. Presenta come organo elettivo di replicazione il fegato e viene eliminato con le feci, eliminazione che \u00e8 massima nell'ultimo periodo di incubazione.\nTrasmissione e patogenesi.\nHAV una volta ingerito penetra attraverso l'epitelio orofaringeo o intestinale nella circolazione sanguigna. Il sangue lo trasporta nel fegato, qui HAV si lega agli epatociti o alle cellule di Kupffer, penetra nel loro citoplasma e si replica; i virioni cos\u00ec prodotti sono espulsi dall'epatocita per esocitosi nella bile per essere poi eliminati con le feci. Il virus \u00e8 riscontrabile nelle feci da cinque giorni prima della comparsa dei sintomi e delle alterazioni di laboratorio, sino a dieci giorni dopo l'esordio. Nei pazienti immunodepressi la eliminazione del virus con le feci potrebbe continuare sino a 6 mesi dopo l'esordio.\nIl sistema immunitario combatte l'infezione da HAV tramite la secrezione di interferoni che limitano la replicazione virale e per induzione di apoptosi nelle cellule infette da parte di linfociti NK e linfociti T-citotossici. Aiutano a combattere il virus anche anticorpi, in particolare IgG e IgM e il sistema del complemento mediante citotossicit\u00e0 cellulare anticorpo-dipendente. L'epatopatia e l'ittero conseguenti all'infezione da HAV sono da imputarsi prevalentemente alla risposta immunitaria contro il virus. Gli anticorpi anti-HAV in seguito a un'infezione permangono a vita.\nDecorso temporale.\nTempi misurati a partire dalla contrazione del virus:\nClinica.\nSegni e sintomi.\nI primi sintomi di epatite A possono essere scambiati per l'influenza, ma in alcuni malati, soprattutto nei bambini, la condizione potrebbe essere asintomatica. I sintomi di solito appaiono da 2 a 6 settimane (periodo di incubazione) dopo l'infezione iniziale, con una media di 28 giorni.\nIl rischio di infezione sintomatica \u00e8 direttamente correlata all'et\u00e0, con oltre l'80% degli adulti che sviluppano sintomi compatibili con l'epatite virale acuta e la maggior parte dei bambini (90%) che hanno infezioni asintomatiche o non riconosciute.\nI sintomi dell'epatite A sono caratterizzati da esordio improvviso 15-50 giorni dopo l'ingestione e sono costituiti principalmente da malessere, perdita di appetito, astenia, nausea, vomito, dolore addominale e febbre nella fase pre-itterica e urine scure, feci chiare, comparsa di ittero e prurito nella fase itterica. A partire da 4-5 giorni prima della fase itterica si assiste a un'intensificazione della sintomatologia che invece migliora a partire dalla fase itterica.\nNel bambino, spesso asintomatico, la manifestazione prevalente \u00e8 la diarrea. L'ittero, molto frequente negli adulti (70-80%), meno frequente nei bambini dai 6-17 anni (40-50%) \u00e8 invece raro (meno del 10% dei casi) nei bambini piccoli sotto i 6 anni. L'epatite A non cronicizza mai.\nDiagnosi.\nAnche se il virus dell'epatite A viene escreto con le feci verso la fine del periodo di incubazione, la diagnosi viene fatta attraverso la rilevazione di specifici anticorpi IgM nel sangue. L'anticorpo IgM \u00e8 presente solo a seguito di una infezione acuta da epatite A. \u00c8 rilevabile da una a due settimane dopo l'infezione iniziale e persiste per un massimo di 14 settimane. La presenza di anticorpi IgG nel sangue significa che la fase acuta della malattia \u00e8 passata e la persona \u00e8 immune da ulteriori infezioni. Gli anticorpi IgG dell'epatite A si trovano nel sangue anche dopo la vaccinazione e i test per l'immunit\u00e0 al virus sono basati sul loro rilevamento.\nDurante la fase acuta dell'infezione, il l'enzima epatico alanina transaminasi (ALT) \u00e8 presente nel sangue a livelli molto pi\u00f9 elevati di quanto sia normale. L'enzima proviene dalle cellule del fegato che sono state danneggiate dal virus.\nIl virus dell'epatite A \u00e8 presente nel sangue (viremia) e nelle feci delle persone infette fino a due settimane prima che la malattia clinica si sviluppi.\nTrattamento.\nAl 2014, non esiste un trattamento specifico per l'epatite A. I malati sono invitati al riposo, a evitare cibi grassi e bevande alcoliche (questi possono essere mal tollerati durante la fase di recupero e causano recidive), assumere una alimentazione ben bilanciata e rimanere idratati.\nPrognosi.\nI pazienti senza altre malattie concomitanti che si ammalano di epatite A guariscono generalmente tutti senza sequele cliniche, e la mortalit\u00e0 per epatite A \u00e8 in genere dello 0,1% o comunque inferiore allo 0,5%, ma aumenta in soggetti anziani o debilitati. Raramente possono manifestarsi forme recidivanti, forme colestatiche (2-3%, con durate della sintomatologia per 1-2 mesi o pi\u00f9) e forme fulminanti, queste ultime hanno una mortalit\u00e0 dell'80%.\nNegli Stati Uniti nel 1991 ci fu un basso tasso di mortalit\u00e0 per epatite A, pari a 4 decessi ogni 1000 casi nella popolazione generale, ma un pi\u00f9 alto tasso di 17,5 per 1000 guardando coloro che avevano un'et\u00e0 superiore ai 50 anni. Il rischio di morte per insufficienza epatica acuta in seguito all'infezione da epatite A aumenta con l'et\u00e0 e quando il paziente soffre gi\u00e0 di una malattia epatica cronica.\nI bambini che sono infettati con epatite A in genere hanno una forma pi\u00f9 lieve della malattia, di solito della durata di 1-3 settimane, mentre gli adulti tendono a sperimentare una forma pi\u00f9 grave della patologia.\nPrevenzione.\nPer ridurre il rischio di infezione \u00e8 fondamentale attenersi alle elementari norme igienico-sanitarie. Le misure di prevenzione consistono nel lavaggio delle mani, nell'eliminazione dei liquidi e del cibo contaminato. L'acqua contaminata pu\u00f2 essere purificata mediante clorazione, essendo l'HAV sensibile al cloro o per bollitura a temperature superiori ai 60\u00a0\u00b0C che denaturano il virus.\nIn previsione di viaggi in aree a elevata endemia \u00e8 consigliato ricorrere alla vaccinazione anti epatite A, tale vaccinazione \u00e8 indicata anche nella popolazione MSM e nei pazienti epatopatici.&lt;ref name= \"Pharmamedix/EpatiteA\"&gt;Pharmamedix: Epatite A http://www.pharmamedix.com/patologiavoce.php?pat=Epatite+A&amp;vo=Avvertenze.&lt;/ref&gt;\nImmunizzazione.\n\u00c8 possibile sia l'immunizzazione passiva con immunoglobuline sia la vaccinazione. L'immunizzazione pre-esposizione con immunoglobuline \u00e8 indicata in caso di viaggi in paesi tropicali, in paesi in via di sviluppo o in zone non abitualmente frequentate da turisti. \u00c8 possibile anche l'immunizzazione post-esposizione in caso di parente o convivente con epatite A o in caso di bambini di scuole materne in cui sono stati identificati casi di epatite A.\nDosaggio di immunoglobuline commerciali (ISG): 0,5 mL nei bambini piccoli, 1 mL nei pi\u00f9 grandi, 2 mL negli adulti. L'efficacia della profilassi dipende dalla tempestivit\u00e0 con cui \u00e8 praticata. L'immunizzazione dura da 3 a 6 mesi.\nIl vaccino conferisce protezione del dopo 4 settimane dalla prima dose ed \u00e8 raccomandato in caso di viaggio di zone endemiche, per personale militare, per soggetti impiegati in asili nido, per tossicodipendenti che fanno uso di droghe endovenose, per gli omosessuali praticanti , per soggetti che necessitano di trasfusioni, per pazienti con epatopatie croniche e per personale che lavora in unit\u00e0 di terapia intensiva.\nIl vaccino \u00e8 somministrato in due dosi a tempo 0 e a 6-12 mesi di distanza, garantendo una copertura teorica di 8 anni (ma, secondo diversi studi, garantirebbe invece una copertura a vita). Esiste anche il vaccino combinato HAV-HBV somministrato a 0-3-6 mesi di distanza."}
{"id": "1185431", "revid": "486946", "url": "https://it.wikipedia.org/wiki?curid=1185431", "title": "Mp 40", "text": ""}
{"id": "1185434", "revid": "26891", "url": "https://it.wikipedia.org/wiki?curid=1185434", "title": "P 38 Lightning", "text": ""}
{"id": "1185435", "revid": "161374", "url": "https://it.wikipedia.org/wiki?curid=1185435", "title": "Stuka Ju 87", "text": ""}
{"id": "1185438", "revid": "339392", "url": "https://it.wikipedia.org/wiki?curid=1185438", "title": "I.M.C.", "text": ""}
{"id": "1185439", "revid": "26891", "url": "https://it.wikipedia.org/wiki?curid=1185439", "title": "Walther P 38", "text": ""}
{"id": "1185441", "revid": "26891", "url": "https://it.wikipedia.org/wiki?curid=1185441", "title": "Colt M1911A1", "text": ""}
{"id": "1185444", "revid": "842", "url": "https://it.wikipedia.org/wiki?curid=1185444", "title": "Grease Gun", "text": ""}
{"id": "1185449", "revid": "729019", "url": "https://it.wikipedia.org/wiki?curid=1185449", "title": "Battaglia di Cartagine (238)", "text": "La battaglia di Cartagine fu combattuta il 12 aprile 238 nelle vicinanze dell'antica citt\u00e0 punica tra le forze fedeli all'imperatore romano Massimino il Trace e quelle degli imperatori Gordiano I e Gordiano II, che si erano ribellati a Massimino in Africa.\nBattaglia.\nMentre i due Gordiano avevano il sostegno della popolazione della provincia d'Africa e del Senato romano, Massimino aveva come alleato il governatore della Numidia, Capeliano, che in passato era stato anche avversario di Gordiano in una causa legale. Si racconta che Capeliano disponesse di milizie meglio addestrate ed equipaggiate, potendo contare sull'unica legione della zona, la III \"Augusta\", mentre il rivale Gordiano II aveva un contingente mal equipaggiato, mal addestrato e indisciplinato, seppure pi\u00f9 numeroso. La battaglia che avvenne poco distante dalle mura di Cartagine decret\u00f2 la fine dei due Gordiani, poich\u00e9 il figlio mor\u00ec in battaglia, o comunque risult\u00f2 disperso.\nFrattanto di coloro che avevano sostenuto i due Gordiani in battaglia, pochi si salvarono riuscendo a raggiungere la vicina citt\u00e0. Gli altri, invece, furono incalzati fin sotto le mura e macellati sotto gli occhi dei loro stessi figli e mogli. Poi Capelliano riusc\u00ec ad entrare in citt\u00e0, e quando il vecchio Gordiano, apprese la notizia della morte del figlio, per il dolore si suicid\u00f2, impiccandosi, ponendo cos\u00ec fine alla rivolta contro Massimino. Poi Capelliano, mise a morte tutti coloro che avevano sostenuto la rivolta e ne confisc\u00f2 i loro beni."}
{"id": "1185452", "revid": "963244", "url": "https://it.wikipedia.org/wiki?curid=1185452", "title": "Canonici regolari di Sant'Agostino confederati", "text": "I canonici regolari di Sant'Agostino confederati (, sigla C.R.S.A.) sono un ordine religioso cattolico rientrante nel ramo dei canonici regolari.\nPi\u00f9 precisamente sono una confederazione di alcune congregazioni di canonici regolari che seguono la regola di Sant'Agostino. La confederazione \u00e8 stata costituita da papa Giovanni XXIII con la lettera apostolica \"Caritatis Unitas\" del 4 maggio 1959, in occasione del novecentesimo anniversario della convocazione del sinodo Lateranense da parte di papa Niccol\u00f2 II, che aveva promosso la vita comune per il clero.\nNel 1959 la confederazione raggruppava quattro congregazioni:\nIn seguito si aggiunsero i seguenti:\nLa confederazione \u00e8 retta da un abate primate, eletto ogni sei anni dai rappresentanti delle varie congregazioni."}
{"id": "1185453", "revid": "256896", "url": "https://it.wikipedia.org/wiki?curid=1185453", "title": "C.R.S.A.", "text": ""}
{"id": "1185456", "revid": "256896", "url": "https://it.wikipedia.org/wiki?curid=1185456", "title": "Sacer et Apostolicus Ordo Canonicorum Regularium Sancti Augustini", "text": ""}
{"id": "1185457", "revid": "110157", "url": "https://it.wikipedia.org/wiki?curid=1185457", "title": "Antimoniuro di gallio", "text": "L'antimoniuro di gallio (GaSb) \u00e8 un semiconduttore composto da gallio e antimonio del gruppo III-V.\nApplicazioni.\nGaSb pu\u00f2 essere usato nei sensori a infrarossi, LED infrarossi, nei laser e nei transistor a semiconduttore."}
{"id": "1185463", "revid": "1558798", "url": "https://it.wikipedia.org/wiki?curid=1185463", "title": "Spyro the Dragon (serie)", "text": "Spyro the Dragon \u00e8 una serie di videogiochi a piattaforme.\nIn un primo periodo (1998-2000), la serie fu sviluppata da Insomniac Games per i primi tre capitoli sulla console Sony PlayStation e coprodotta da Sony e da Universal Interactive Studios (successivamente acquisita da Vivendi, a sua volta acquisita nel 2007 da Activision).\nSuccessivamente, Universal fu l'unico produttore del gioco: la serie divenne multipiattaforma e fu orfana del team originario, Insomniac Games, passando su svariate piattaforme e tra diversi sviluppatori (Check 6 Games, Eurocom, Krome Studios e Etranges Libellules su console domestiche; Digital Eclipse ed Amaze Entertainment su GBA e Nintendo DS).\nSi stima che la serie, al 2007, abbia venduto complessivamente oltre 20 milioni di copie tra le varie piattaforme, di cui quasi 5 milioni solo del primo titolo.\nVideogiochi.\nSerie originale.\n\"Spyro the Dragon\".\nNella sua prima avventura il simpatico draghetto dovr\u00e0 superare diversi mondi per arrivare a battere il malvagio Nasty Gnorc, che ha imprigionato gli 80 draghi del villaggio nel cristallo e solo Spyro pu\u00f2 rompere l'incantesimo. Il primo capitolo della saga ha riscosso molto successo tanto che la Insomniac Games ha deciso di produrre altri due sequel ufficiali: \"Gateway to Glimmer\" e \"Year of the Dragon\".\n\"Spyro 2: Gateway to Glimmer\".\nSequel di Spyro, chiamato \"Spyro 2: Ripto's Rage!\" nel Nord America e \"Spyro \u00d7 Sparx: Tondemo Tours\" in Giappone. In questo gioco il draghetto \u00e8 alle prese con un nuovo avversario, Ripto, un piccolo mago di colore rossastro con al seguito due enormi scagnozzi, Crush e Gulp. In questo capitolo fanno la loro apparizione nuovi personaggi, primo di tutti Hunter, un felino antropomorfo armato di arco che comparir\u00e0 anche nei successivi episodi della serie. Spyro acquisisce inoltre nuove abilit\u00e0 progredendo nell'avventura, come il nuoto e l'arrampicata. Ci sono anche dei minigiochi di volo dove si deve attraversare o distruggere gli obiettivi entro il tempo limite e sfide di hockey su ghiaccio.\n\"Spyro: Year of the Dragon\".\nIn questa avventura, l'ultima ufficiale della saga su Playstation, Spyro deve sconfiggere la Maga, una creatura di colore blu che vuole conquistare il mondo con i suoi tremendi incantesimi. L'obiettivo \u00e8 risvegliare tutti i cuccioli di drago dalle loro uova catturati dagli scagnozzi della Maga. In questo gioco vi sono nuovi personaggi giocabili (un canguro, un pinguino, uno yeti, una scimmia e addirittura Hunter) e nuovi minigiochi: sfida di skateboard, lotta sul ghiaccio e dei livelli speciali dove si utilizza Sparx in alcune sessioni sparatutto tra insetti.\n\"Spyro: Enter the Dragonfly\".\nIn questa nuova avventura del draghetto viola, prima su PlayStation 2, vediamo Spyro alle prese con il ritorno del malvagio Ripto. Spyro, sempre accompagnato dalla fedele libellula Sparx, dovr\u00e0 sconfiggere di nuovo il nemico che vuole vendicarsi della sua precedente sconfitta, e liberare le libellule catturate. Particolare innovazione di questo gioco \u00e8 il fatto che Spyro nel corso del gioco apprender\u00e0 nuovi attacchi. Al classico soffio di fuoco si aggiungeranno infatti il soffio bolla, quello di ghiaccio e quello elettrico. Il gioco \u00e8 uscito nell'ottobre del 2002 solo per PS2 e GameCube.\n\"Spyro: A Hero's Tail\".\nCon questo nuovo capitolo, la saga di Spyro approda anche sulla console della Microsoft, la Xbox. Uscito nel novembre del 2004, in questo gioco Spyro dovr\u00e0 sventare i piani diabolici di un malvagio drago traditore, Red, che ha abbandonato il regno dei draghi per conquistarlo con la sua malvagit\u00e0. Un nuovo personaggio giocabile si aggiunge: si tratta della giovane talpa Blink.\n\"Spyro: Shadow Legacy\".\nUscito nel 2005, \u00e8 il primo capitolo ad approdare su console Nintendo DS e l'ultimo appartenente alla serie originale.\n\"The Legend of Spyro\".\n\"The Legend of Spyro\" \u00e8 una trilogia che funge da reboot del franchise. Alcuni personaggi hanno subito un nuovo design, e a differenza dell'originale, che tendeva ad essere una serie a tratti comici, \"The Legend of Spyro\" ha un'atmosfera pi\u00f9 cupa e violenta.\n\"The Legend of Spyro: A New Beginning\".\nIn questo innovativo capitolo della serie scopriremo le origini del nostro eroe. Il gioco infatti inizier\u00e0 proprio poco dopo la nascita di Spyro. Abbandonato dalla sua stirpe di draghi per salvarlo da un essere terribile, il misterioso drago nero Cinerea, allevato da una famiglia di libellule, qua il giovane Spyro conoscer\u00e0 per la prima volta Sparx non sapendo poi che i due diverranno amici inseparabili. Qui Spyro capisce di non essere una libellula, bens\u00ec un drago e decide di partire con Sparx per scoprire come mai la sua famiglia lo ha abbandonato quando era ancora nell'uovo. Scopre che il regno dei draghi \u00e8 sotto il controllo di un drago femmina spietato, Cinerea che vuole a tutti i costi uccidere Spyro per terminare la minaccia che, essendo viola, potrebbe causare al risveglio del drago signore oscuro. Spyro dovr\u00e0 salvare gli unici draghi superstiti, i 4 draghi guardiani che gli spiegheranno che lui \u00e8 l'unico in grado di sconfiggere il male e ognuno di loro doner\u00e0 a Spyro nel corso del gioco dei soffi aggiuntivi come in \"Enter the Dragonfly\" e \"A Hero's Tail\". Il gioco \u00e8 uscito nel novembre del 2006 solo per PS2, Xbox, GameCube, Nintendo DS e Game Boy Advance.\n\"The Legend of Spyro: The Eternal Night\".\nSecondo titolo della trilogia \"The Legend of Spyro\". Ambientato poco dopo la fine del capitolo precedente e dopo aver perso i suoi poteri, il drago viola viene avvertito da Sparx che Cinerea nel bel mezzo della notte \u00e8 fuggita dal tempio e nel corso del gioco sar\u00e0 rapita dal re delle scimmie Gaul, nonch\u00e9 braccio destro del Maestro delle Ombre, il cui nome \u00e8 finalmente svelato: Malefor.\nDurante la sua avventura, Spyro incontra l'Aedo, il drago supremo. Prover\u00e0 a chiedergli che fine faranno i suoi amici e quale sar\u00e0 il suo destino, ma senza ottenere risposta.\nAl termine del gioco Spyro viene a conoscenza del lato oscuro latente dentro di s\u00e9, con la conseguente trasformazione in Dark Spyro durante la battaglia finale contro Gaul, apprendendo cos\u00ec, che il signore del male \u00e8 esattamente come lui: un drago viola. Solo per PlayStation 2, Wii, Game Boy Advance e Nintendo DS.\n\"The Legend of Spyro: Dawn of the Dragon\".\nTerzo e ultimo titolo della serie The Legend of Spyro distribuito negli Stati Uniti a partire dal 21 ottobre 2008 per Nintendo DS, Wii, PlayStation 2, PlayStation 3, e Xbox 360 Nel gioco \u00e8 possibile controllare, oltre a Spyro, anche il drago Cinerea. I due personaggi principali cercano e raggiungono il nemico principale della trilogia, Malefor, un altro drago viola, e lo sconfiggono riportando la pace sul pianeta. Tra i personaggi compare Hunter, gi\u00e0 apparso in \"\". Per la prima volta \u00e8 possibile volare in qualsiasi momento. In Europa e in Australia il titolo \u00e8 disponibile a partire da novembre 2008.\n\"Skylanders\".\nSerie nata da \"Spyro's Kingdom\", un MMORPG in progetto ma mai pubblicato; Spyro, Cinerea e altri pochi personaggi delle vecchie serie riappaiono tra i personaggi di \"Skylanders\". La serie prevede l'utilizzo di statuette giocattolo sembianti i personaggi del gioco che interagiscono attraverso il \"Portale del Potere\", uno speciale dispositivo in grado di riconoscere i singoli personaggi grazie al sistema di comunicazione NFC. Ogni Skylander rimane un possibile personaggio giocante in ogni gioco successivo alla sua introduzione.\n\"Skylanders: Spyro's Adventure\".\nPubblicato da Activision il 12 ottobre 2011, in \"\", i giocatori possono prendere il controllo di 32 diversi personaggi, incluso Spyro. I personaggi sono delle statuine che, appena posizionate sul Portale, \"entrano\" nel gioco ed il giocatore li controlla. Con un'estetica cambiata radicalmente e trasformato in platform, il titolo comprende, all'interno dello starter pack: il portale wireless, che consente la comparsa dei personaggi, 3 personaggi diversi a seconda delle console, il disco e il manuale di istruzioni. In tutte le console, a parte il nintendo 3DS, troviamo: Spyro, Gill Grunt e Trigger Happy, mentre nello starter pack per 3DS ci sono: Dark Spyro, Stealth Elf e Ignitor. Sono poi acquistabili i personaggi aggiuntivi singolarmente, a pacchi risparmio di 3 personaggi, oppure nei pacchi avventura, che contengono 1 skylander, 1 livello aggiuntivo per il gioco e due oggetti magici che, se posizionati sul portale, aiutano il giocatore nel livello.\n\"Skylanders: Giants\".\nPubblicato da Activision nel 2012, \u00e8 un sequel di \"Skylanders: Spyro's Adventures\".\n\"Skylanders: Swap Force\".\nPubblicato ds Activision nel 2013, sequel di \"Skylanders: Giants.\"\n\"Skylanders: Trap Team\".\nPubblicato da Activision nel 2014, sequel di \"Skylanders: Swap Force.\"\n\"Skylanders: SuperChargers\".\nPubblicato da Activision nel 2015, sequel di \"Skylanders: Trap Team.\" Tra i possibili personaggi giocabili nella versione per console Nintendo fanno la loro comparsa Bowser e Donkey Kong.\n\"Skylanders: Imaginators\".\nPubblicato da Activision nel 2016, sequel di \"Skylanders: SuperChargers\" ed ultimo capitolo principale della serie. Tra i personaggi giocanti fanno la loro comparsa Crash Bandicoot e il Dr. Neo Cortex.\nRemake della serie originale.\nCon \"Spyro: Reignited Trilogy\" avviene un remake della serie originale.\n\"Spyro: Reignited Trilogy\".\nRemake interamente fedele dei primi tre capitoli della serie, \"Spyro the Dragon\", \"Spyro 2: Ripto's Rage\" e \"Spyro: Year of the Dragon\", pubblicato da Activision il 13 novembre 2018 per PlayStation 4 e Xbox One, e sviluppato da Toys for Bob.\nModalit\u00e0 di gioco.\nIl gameplay della serie \u00e8 simile a quello degli altri giochi di piattaforme dell'epoca, ma differisce dagli altri grazie alle particolari abilit\u00e0 del drago: questi pu\u00f2 sputare fuoco o ghiaccio dalla bocca, planare, caricare i nemici, arrampicarsi, tirare testate o addirittura volare liberamente. L'obiettivo generale \u00e8 raggiungere la fine dei livelli. Per avanzare, occorre portare a termine alcuni obiettivi secondari, come trovare talismani e sfere, liberare i draghi, far schiudere le uova di cuccioli di drago, o catturare libellule. Per finire ogni capitolo della serie occorre sconfiggere il principale antagonista e completare al 100% le sfide e la raccolta degli oggetti.\nDal secondo capitolo del gioco, Spyro pu\u00f2 ottenere nuove abilit\u00e0 necessarie per aprire nuove sezioni nei livelli o per raggiungere obiettivi bonus. Dal terzo capitolo della serie sono stati inseriti nuovi personaggi giocabili, come un pinguino bombardiere o la libellula Sparx. In \"The Legend of Spyro\" sono stati introdotti degli elementi in stile picchiaduro, dove non si possono superare varie aree se prima non si sono sconfitti alcuni nemici.\nEsistono infine alcuni obiettivi secondari, definiti \"punti abilit\u00e0\", completati i quali \u00e8 possibile accedere a contenuti extra, come gallerie di immagini o finali alternativi.\nAltri media.\nSerie televisive.\nIl 6 maggio 2014, Activision ha confermato un film d'animazione basato sulla serie \"Skylanders\", dopo tutto per competere con il successo al botteghino di \"The LEGO Movie\", lasciando la produzione alla Legendary Pictures e Illumination Entertainment.\n\"Skylanders Academy\" \u00e8 una serie televisiva animata che debutt\u00f2 su Netflix nel 2016. Spyro \u00e8 il protagonista della serie.\nFumetti.\nUna serie di fumetti basati su Skylanders \u00e8 stata realizzata da IDW Publishing.\nIl film annullato.\nIl 25 ottobre 2007 fu annunciato che la The Animation Picture Company aveva comprato i diritti cinematografici di \"Spyro the Dragon\" con l'intenzione di trarne un film. L'11 aprile 2010, Daniel Altiere annunci\u00f2 che il film era stato annullato in seguito a una decisione presa direttamente dalla Activision."}
{"id": "1185467", "revid": "827882", "url": "https://it.wikipedia.org/wiki?curid=1185467", "title": "Sten (disambigua)", "text": "Sten compare in diversi contesti:"}
{"id": "1185470", "revid": "838137", "url": "https://it.wikipedia.org/wiki?curid=1185470", "title": "Francesco Sidoli", "text": "Biografia.\nNacque il 2 novembre 1874 a Cereseto.\nVenne ordinato presbitero il 17 agosto 1897.\nFu eletto vescovo di Rieti il 20 giugno 1916.\nNel 1924 fu trasferito alla sede episcopale di Genova. Mor\u00ec dopo pochi mesi il 18 dicembre 1924.\nGenealogia episcopale.\nLa genealogia episcopale \u00e8:"}
{"id": "1185471", "revid": "122952907", "url": "https://it.wikipedia.org/wiki?curid=1185471", "title": "Pedro Carmona Estanga", "text": "\u00c8 stato per pochi giorni presidente della Repubblica Venezuelana, in seguito al colpo di Stato dell'11 aprile 2002 ai danni del governo del presidente Hugo Ch\u00e1vez. \u00c8 conosciuto anche per essere un famoso economista ed imprenditore.\nStudi e carriera imprenditoriale.\nNato a Barquisimeto, nello stato di Lara il 6 luglio 1941, si \u00e8 laureato in Economia nel 1964 all'Universidad Cat\u00f3lica Andr\u00e9s Bello. Dopo aver effettuato studi post-laurea a Bruxelles ritorn\u00f2 in patria per occupare numerose cariche sia pubbliche che private. In particolare si distinse per essere stato direttore di numerose imprese private petrolchimiche tra cui Aditivos Orinoco (1989-1993), Qu\u00edmica Venoco (1989-2000), Industrias Venoco (1990-2000) e Promotora Venoco (2001), tutte di propriet\u00e0 di Isaac P\u00e9rez Recao, considerato suo mentore. Nel luglio 2001 fu eletto presidente della Fedecamaras, corrispettivo della Confindustria in Italia.\nIl colpo di Stato.\nPrese parte, insieme ad un considerabile numero di generali e civili, al golpe di Stato, anche conosciuto popolarmente appunto come \"el carmonazo\", ai danni del governo di Hugo Ch\u00e1vez, l'11 aprile 2002. Il giorno seguente assunse l'incarico di Presidente della Repubblica dopo aver autoproclamato un governo di transizione democratica e di unit\u00e0 nazionale. Di fatto per\u00f2 questo governo risultava completamente illegittimo data la mai avvenuta rinuncia dell'incarico da parte di Ch\u00e1vez, rapito ed in mano ai golpisti.\nCarmona con il suo primo decreto sciolse il parlamento, destitu\u00ec tutti gli altri poteri, dichiar\u00f2 l'abbandono dell'OPEC da parte del Venezuela, ripristin\u00f2 la vecchia costituzione abbandonando quella del 1999 votata dal popolo, e cambi\u00f2 il nome della Repubblica Venezuelana cancellandone la parola \"Bolivariana\".\nTra le prime decisioni di questo governo anche la rinuncia al patto di cooperazione che legava il Venezuela a Cuba, attraverso il quale il Venezuela assicurava 55.000 barili di combustibile giornalieri all'isola come pagamento di servizi di base che includevano l'aiuto di specialisti cubani nelle missioni per assicurare sanit\u00e0 gratuita, istruzione di base e sport.\nRovesciamento ed il ritorno al governo di Ch\u00e1vez.\nImmediatamente gli Stati Uniti si affrettarono a riconoscere il nuovo governo, seguiti a breve intervallo dalla Spagna di Jos\u00e9 Mar\u00eda Aznar. In seguito si scopr\u00ec anche l'appoggio al golpe e quindi al nuovo governo Carmona anche dell'Inghilterra e di Israele. I media venezuelani (tra cui si distinsero RCTV, Globovision, Televen e Venevision) ebbero anch'essi un ruolo determinante sia nell'organizzazione che nell'esecuzione del golpe e dato che tutti erano convinti della sua definitiva riuscita, si sbilanciarono in interviste, trasmesse su tutte le reti, dove parlavano del lavoro organizzativo dei militari e civili artefici dell'evento, nascondendo per\u00f2 la verit\u00e0 sul colpo di Stato e le proteste popolari in atto in tutto il Venezuela.\nIl 12 aprile a Caracas infatti cominciarono seri disordini con saccheggi di negozi (soprattutto di quelli considerati appartenenti a gruppi d'interesse anti-Ch\u00e1vez). Nei giorni 12 e 13 aprile la polizia uccise pi\u00f9 di 200 persone, gli ospedali accolsero centinaia di feriti.\nLa gente, come gi\u00e0 accaduto a Caracas, circond\u00f2 anche la base dei paracadutisti del generale Baduel a Maracay chiedendo a gran voce il ritorno di Ch\u00e1vez. Lo stesso avvenne in molte altre localit\u00e0; si calcola che in tre giorni pi\u00f9 di sei milioni di persone siano scese per le strade a difendere Ch\u00e1vez ed il suo governo.\nCon il rientro di Ch\u00e1vez, e il suo ritorno al potere il 14 aprile, gli scontri ed i saccheggi cessarono. Il golpe fall\u00ec, dunque, grazie al vastissimo appoggio popolare ed all'esiguit\u00e0 del gruppo dei militari golpisti, formato soprattutto da alti ufficiali, mentre il grosso dell'esercito era rimasto fedele a Ch\u00e1vez ed alla nuova costituzione."}
{"id": "1185475", "revid": "77358", "url": "https://it.wikipedia.org/wiki?curid=1185475", "title": "Carmona Estanga", "text": ""}
{"id": "1185481", "revid": "842", "url": "https://it.wikipedia.org/wiki?curid=1185481", "title": "M3 (mitragliatrice)", "text": ""}
{"id": "1185483", "revid": "767487", "url": "https://it.wikipedia.org/wiki?curid=1185483", "title": "15 minuti - Follia omicida a New York", "text": "15 minuti - Follia omicida a New York (\"15 Minutes\") \u00e8 un film statunitense del 2001 diretto da John Herzfeld, con Robert De Niro e Edward Burns.\nIl titolo del film prende spunto dalla famosa frase di Andy Warhol: \"\u00abIn futuro, chiunque potr\u00e0 essere famoso per quindici minuti\u00bb\".\nTrama.\nIl detective Eddie Flemming indaga, insieme al detective dei vigili del fuoco Jordy Warsaw, su un duplice omicidio mascherato da incendio. Durante le indagini, mentre Eddie pensa alla proposta di matrimonio da fare alla giornalista Karas, Warsaw si innamora dell'unica testimone, l'immigrata clandestina Daphne, cosa che fa andare su tutte le furie Eddie. La sera stessa in cui decide di proporsi, Eddie viene legato e torturato dai due responsabili dell'omicidio, il ceco Emil Slovak e il russo Oleg Razgul, che da quando \u00e8 sbarcato negli Stati Uniti filma tutto ci\u00f2 che lui e il suo complice fanno, omicidi compresi.\nEmil, che in realt\u00e0 voleva recuperare la refurtiva di un colpo dal suo complice che ha ucciso in un momento di violenza, adesso ha intenzione di uccidere Eddie e di riprendere il tutto per farsi prendere, dichiarare pazzo e poi, una volta uscito dal manicomio, vendere i diritti della sua storia per fare un sacco di soldi. Vende quindi il video in cui riprende la morte di Eddie al giornalista Robert Hawkins, sempre in cerca di notizie e scoop, che decide di mandare in onda il video senza avvisare la polizia.\nScoperto l'accaduto, Warsav, durante la cattura di Emil avvenuta nel ristorante in cui doveva incontrare il suo avvocato, lo rapisce ma non riesce a portare a termine il suo proposito di vendetta, e vede cos\u00ec il pluriomicida andare verso il manicomio con il sorriso stampato sulla faccia, convinto di aver vinto. Ma Oleg, che aveva litigato la sera al ristorante con Emil perch\u00e9 questo si voleva prendere tutto il merito e i diritti del video, porta a Robert Hawkins il video in cui Emil rivela le sue intenzioni a Eddie.\nA questo punto si scatena una sparatoria, ma Warsav riesce a sparare a Emil, che avendo preso per ostaggio proprio la ragazza di Eddie, credeva di essere al sicuro. Anche Oleg viene colpito a morte, ma continua a filmarsi, convinto che quel video estremo segner\u00e0 la sua consacrazione a regista, come per il suo idolo, Frank Capra.\nProduzione.\nNel film appare in un cameo l'attrice Charlize Theron, per rendere un favore al regista che l'aveva lanciata nel film \"Due giorni senza respiro\". Fanno una comparsa anche Kim Cattrall e Roseanne Barr, quest'ultima nel ruolo di s\u00e9 stessa."}
{"id": "1185485", "revid": "1305772", "url": "https://it.wikipedia.org/wiki?curid=1185485", "title": "Lavandula stoechas", "text": "La lavanda selvatica o stecade (\"Lavandula stoechas\" L., 1753) \u00e8 una pianta suffruticosa sempreverde della famiglia delle Lamiaceae. Secondo Dioscoride, il nome \"stecade\" deriva da \"Stoichades\", nome con cui anticamente erano indicate le Isole di Hy\u00e8res, isole nelle quali la specie \u00e8 diffusa.\nCaratteri botanici.\nLa pianta \u00e8 un frutice alto 40\u201360\u00a0cm, eccezionalmente fino a 120\u00a0cm, di colore grigiastro per la fitta tomentosit\u00e0, con ramificazione non fitta ma densamente fogliosa e portamento eretto. I rami giovani sono tomentosi e tetragoni. La pianta \u00e8 aromatica.\nLe foglie sono persistenti, opposte, lineari o lineari-lanceolate, lunghe 1\u20133\u00a0cm, larghe pochi millimetri, con margine ripiegato e nervatura principale pronunciata, bianco-tomentose su entrambe le pagine. All'ascella delle foglie sono inseriti ciuffi di foglie pi\u00f9 piccole.\nI fiori sono riuniti in una vistosa e compatta infiorescenza a spiga, ovato-cilindrica e leggermente angolosa, lunga 2\u20133\u00a0cm e sormontata da un gruppo di 2-3 brattee ben sviluppate, di colore viola, blu o purpureo. I fiori hanno un calice tomentoso, lungo circa mezzo millimetro o poco pi\u00f9. La corolla \u00e8 di colore blu-violaceo lunga circa mezzo centimetro, gamopetala, leggermente bilabiata ma apparentemente regolare, con tubo terminante in 5 lobi quasi uguali e arrotondati. Gli stami sono 4 e sessili.\nIl frutto \u00e8 un achenio trigonale.\nCiclo fenologico.\nNelle zone pi\u00f9 calde la pianta entra in vegetazione a fine autunno o in pieno inverno, in quelle pi\u00f9 fredde in primavera. L'epoca di fioritura ha inizio, secondo la ripresa vegetativa, da gennaio a maggio e si protrae per alcuni mesi. La pianta \u00e8 bottinata dalle api.\nDistribuzione.\nLa lavanda selvatica \u00e8 una pianta strettamente mediterranea, non presente in tutte le regioni del bacino. Si trova in tutte le regioni costiere del Mediterraneo con l'eccezione della Libia, dell'Egitto e del versante adriatico della Penisola italiana.\nIn Italia \u00e8 presente in Liguria e in tutte le regioni tirreniche.\nEcobotanica.\nLa lavanda selvatica \u00e8 una specie eliofila, termofila e xerofila e vegeta nella zona fitoclimatica del \"Lauretum\", in genere dal livello del mare fino ai 600 metri d'altitudine; sporadicamente pu\u00f2 spingersi ad altitudini maggiori fino ai 1000 metri. Tipicamente acidofila, si ritrova pi\u00f9 in genere su suoli a matrice silicea a tessitura grossolana, meno frequentemente su quelli calcarei. Tollera gli incendi.\nPer le sue esigenze pedoclimatiche rifugge dalla macchia mediterranea fitta, mentre \u00e8 frequente nelle radure, nelle macchie degradate, spesso in associazione con i cisti. \u00c8 un componente tipico dell'\"Oleo-ceratonion\", della gariga, dei pascoli cespugliati. Inoltre \u00e8 frequente nelle facies di transizione fra vegetazione riparia mediterranea e macchia. In zone aride e assolate pu\u00f2 formare estese coperture dal colore suggestivo per l'abbondante fioritura.\nUsi.\nPur essendo potenzialmente utile, la lavanda selvatica non ha alcun interesse agrario. Gli ambiti d'interesse sono il giardinaggio, l'apicoltura e l'erboristeria. L'olio essenziale pu\u00f2 trovare impiego in profumeria, tuttavia l'interesse \u00e8 marginale.\nOrnamentale.\nNel giardinaggio la lavanda selvatica pu\u00f2 essere impiegata per la realizzazione di giardini mediterranei in composizioni miste ai quali pu\u00f2 conferire una certa spettacolarit\u00e0 per l'abbondante fioritura e l'intensit\u00e0 dei colori delle sue infiorescenze.\nApicoltura.\nNel settore apistico la lavanda selvatica \u00e8 un'interessante pianta mellifera. Il miele monoflora ottenuto da questa pianta differisce nettamente dal miele di lavanda (Lavandula angustifolia) propriamente detta: ha un gusto pi\u00f9 fine ed \u00e8 poco aromatico. Il miele di lavanda prodotto in Italia \u00e8 in realt\u00e0 ottenuto dalla \"Lavandula stoechas\" data la scarsa diffusione delle coltivazioni di lavanda officinale. In ogni modo il miele monoflora \u00e8 poco presente sul mercato ed \u00e8 prodotto soprattutto in Sardegna e nell'isola d'Elba.\nMedicinale.\nLa lavanda selvatica produce un olio essenziale contenente linalolo, acetato di linalile e cineolo. Al pari di altre lamiacee ha propriet\u00e0 antisettiche, blandamente espettoranti e antispasmodiche."}
{"id": "1185486", "revid": "757396", "url": "https://it.wikipedia.org/wiki?curid=1185486", "title": "Basketball Club \u017dalgiris", "text": "Il BC \u017dalgiris o \u017dalgiris Kaunas \u00e8 una squadra di pallacanestro della LKL (\"Lietuvos Krep\u0161inio Lyga\"), il massimo campionato lituano di pallacanestro. Il nome del club commemora la vittoria della battaglia di Grunwald, conosciuta in Lituania come \"battaglia di \u017dalgiris\".\nHa sede nella citt\u00e0 di Kaunas e disputa le proprie partite casalinghe presso la \u017dalgirio Arena, impianto completato nel 2011 e realizzato per ospitare gli incontri del FIBA EuroBasket 2011.\nIl club, in quanto possessore di licenza A pluriennale, gioca regolarmente in Eurolega.\nStoria.\nNascita ed era sovietica.\nNel 1944 nasce il Basketball Club \u017dalgiris e nel 1947 per la prima volta vince il Campionato sovietico. Negli anni '40 e '50 si afferma come una delle realt\u00e0 pi\u00f9 solide del campionato, aggiudicandosi spesso la medaglia d'argento e di bronzo del torneo e per due volte il titolo di campione (1947,1951). In questo arco di tempo solo Dinamo Tbilisi e ASK Riga riescono ad aggiudicarsi pi\u00f9 titoli del club di Kaunas (3 ciascuno). Il nucleo della squadra \u00e8 composto da Stepas Butautas, Vytautas Kulakauskas, Justinas Lagunavi\u010dius, Kazimieras Petkevi\u010dius, e successivamente da Stasys Stonkus e Algirdas Laurit\u0117nas. Nel 1953 lo \u017dalgiris vince la sua unica Coppa dell'Unione Sovietica.\nDopo un periodo di risultati altalenanti negli anni '60 e '70 (tre terzi posti nel 1971, 1973, 1978), nella stagione 1979-1980 viene ingaggiato l'allenatore Vladas Garastas e, rimanendo alla guida del club per 10 anni, riporta il club a competere per le posizioni pi\u00f9 alte delle competizioni alle quali partecipa. Nel 1980 lo \u017dalgiris arriva secondo nel campionato sovietico. Questo piazzamento permette al club di partecipare per la prima volta nella sua storia ad una competizione europea, la Coppa delle Coppe.\nNegli anni '80 arrivano nuovi talenti come Valdemaras Chomi\u010dius e Rimas Kurtinaitis, ma l'innesto pi\u00f9 importante \u00e8 quello del 17enne Arvydas Sabonis. Il centro, dominante tecnicamente grazie alla capacit\u00e0 di tirare da tre, difendere e distribuire assist, nel giro di un paio di anni dal debutto (1981) cresce di 12 centimetri raggiungendo cos\u00ec un'altezza di 2,21 metri. In questi anni il club vince tre campionati sovietici consecutivi (1985, 1986, 1987), arriva in finale nella Coppa delle Coppe del 1985, in finale nella Coppa dei Campioni nel 1986 (persa contro il Cibona Zagabria di Dra\u017een Petrovi\u0107) e nella stagione 1986-1987 si aggiudica la Coppa Intercontinentale FIBA, battendo in semifinale il Cibona Zagabria ed in finale il club argentino Ferro Carril Oeste.\nDalla met\u00e0 degli anni '80 rinasce il movimento dell'identit\u00e0 nazionale lituana e la rivoluzione cantata entra anche nella Kaunas Sports Hall, soprattutto durante le finali del campionato sovietico contro il CSKA Mosca. I cambiamenti politici si rendono pi\u00f9 evidenti nella stagione sportiva di fine decennio, infatti con il progressivo crollo della cortina di ferro e l'abbandono da parte della RSS Lituana del divieto d'espatrio, membri di spessore come Sabonis, Kurtinaitis, Jovai\u0161a, Chomi\u010dius e coach Garastas lasciano il club per trasferirsi in societ\u00e0 del blocco occidentale. Arvydas Sabonis e Valdemaras Chomi\u010dius vengono ingaggiati dal Valladolid, Serg\u0117jus Jovai\u0161a e Rimas Kurtinaitis dal B.B.V. Hagen.\nGli anni Novanta post-sovietici.\nDopo l'adozione dell'atto di Restaurazione dello Stato di Lituania nel marzo del 1990, lo \u017dalgiris abbandona il campionato sovietico, iscrivendosi al neonato Campionato lituano e vincendo le tre edizioni nel 1991, 1992, 1993. Nel 1992 il team si aggiudica inoltre la ProfBasket Cup, torneo in cui partecipano molte squadre della ex-URSS.\nNella stagione 1993-1994 lo \u017dalgiris si aggiudica, dopo aver battuto in finale la Atletas Kaunas per 3\u20131, la prima edizione del Lietuvos krep\u0161inio lyga (LKL), campionato che vedr\u00e0 il predominio del club bianco-verde di Kaunas che si aggiudicher\u00e0 il titolo in tutte le edizioni degli anni '90.\nNel 1994 il club ingaggia come allenatore l'ex cestista Jonas Kazlauskas, il quale riesce a costruire una squadra che si riveler\u00e0 vincente sia a livello nazionale che europeo. Dandogli fiducia e facendoli giocare minuti importanti, l'allenatore permette la crescita di giovani talenti lituani come Saulius \u0160tombergas, Dainius Adomaitis, Eurelijus \u017dukauskas, Mindaugas \u017dukauskas e Tomas Masiulis. Con questo gruppo si aggiudica nel 1998 la Eurocoppa (precedentemente chiamata \"Coppa delle Coppe\") e nel 1999 la Coppa dei Campioni, stagione in cui Tyus Edney si aggiudica il premio di MVP delle Final Four e Jonas Kazlauskas il premio di coach dell'anno.\nIl 1999 \u00e8 anche l'anno in cui lo \u017dalgiris si aggiudica la prima edizione della Lega NEBL, competizione per club del Nord Europa che ha preceduto la Lega Baltica e che \u00e8 stata soppressa nel 2002.\nNuovo millennio e presidenza Sabonis.\nLa stagione successiva vede il primo cambio al vertice in LKL, dove lo \u017dalgiris viene sconfitto in finale scudetto dal Lietuvos Rytas. Da questa stagione inizia una rivalit\u00e0 fra i due club poich\u00e9 si incontrano in finale scudetto praticamente ogni anno.\nNel 2003 Sabonis torna allo \u017dalgiris in qualit\u00e0 di giocatore, vincendo il titolo di MVP della regular season e della Top16 di Eurolega nella stagione 2003-2004, e in qualit\u00e0 di proprietario di maggioranza del club. Nel 2005 si aggiudica il 10\u00ba campionato lituano e la prima edizione della Lega Baltica, battendo in finale in entrambe le occasioni il Lietuvos rytas.\nNel 2007 viene creata la LKF Cup, coppa di lega che viene vinta dallo \u017dalgiris in finale contro il Lietuvos rytas.\nPeriodo Romanov.\nNel corso degli ultimi anni lo \u017dalgiris ha affrontato diverse difficolt\u00e0 finanziarie e si \u00e8 aperta a nuovi investitori. Nel 2009 Sabonis cede gran parte delle sue quote al gruppo di investimenti della \u016akio bankas, comandata da Vladimir Romanov, che detiene cos\u00ec il 75% del club. Sabonis mantiene comunque il ruolo di presidente.\nNel 2010 lo \u017dalgiris raggiunge le Final Four della VTB United League, competizione fondata nel 2008 alla quale partecipano societ\u00e0 dell'Europa nordorientale. In semifinale i lituani vengono sconfitti dai russi dell'UNICS Kazan, ma si aggiudicano la medaglia di bronzo nella finale per il terzo-quarto posto battendo il B.K. Chimki.\nA seguito del collasso di \u016akio bankas, coinvolta in azioni illecite tra le quali uno scandalo di riciclaggio di denaro, Vladimir Romanov abbandona la Lituania e la societ\u00e0 di Kaunas, riportandola ad avere problemi finanziari. Paulius Motiejunas viene nominato General Manager nel marzo 2013.\nNuova dirigenza e nuovo format dell'Eurolega.\nNella stagione 2013-2014, la stella lituana \u0160ar\u016bnas Jasikevi\u010dius firma un contratto di un anno con lo \u017dalgiris, potendo cos\u00ec ritirarsi dai campi giocando un'ultima stagione nella citt\u00e0 natale, vincendo il campionato lituano. Successivamente viene ingaggiato dallo stesso \u017dalgiris per ricoprire il ruolo di vice allenatore.\nNel novembre del 2015 il conflitto tra FIBA e ECA arriva al culmine, portando la creazione, da parte della FIBA, di nuove competizioni europee (Basketball Champions League e FIBA Europe Cup) ed invitando le federazioni ad aderirvi. Lo \u017dalgiris, in quanto possessore di licenza pluriennale ottenuta prima della definitiva scissione tra FIBA e ECA, ha perci\u00f2 la possibilit\u00e0 di partecipare alle prossime edizioni dell'Euroleague senza il rischio di incorrere in sanzioni. Per siglare la partnership con il club, l'anno successivo ECA rilascia al team una licenza di durata decennale.\nNel 2016, dopo un inizio difficoltoso nella Top16 di Eurolega, Gintaras Krapikas viene esonerato e sostituito dal suo vice Jasikevi\u010dius, che mantiene il ruolo di allenatore fino ad oggi.\nNella stagione 2017-2018, lo \u017dalgiris raggiunge un accordo con lo sponsor Avia Solutions Group che garantisce voli privati per le trasferte del club su un Boeing 737. Essendo la squadra con il secondo budget pi\u00f9 basso del torneo, la stagione di Eurolega si rivela sorprendente, chiudendo la regular season al sesto posto con un record di 18-12, accedendo cos\u00ec ai playoff per la prima volta dal 2001. Qui lo \u017dalgiris affronta e sconfigge i greci dell'Olympiacos vincendo la serie 3-1. Il team partecipa cos\u00ec per la prima volta dal 1999 alle Final Four, e viene sconfitto in semifinale dai campioni uscenti del Fenerbah\u00e7e di Luigi Datome e coach \u017deljko Obradovi\u0107. Nella finale per il terzo posto lo \u017dalgiris sconfigge i russi del CSKA Mosca e conquista la medaglia di bronzo.\nNella stagione 2018-2019 di Eurolega lo \u017dalgiris registra il record di spettatori con una media di 14.737 spettatori alla \u017dalgirio Arena.\nRoster 2021-2022.\n\"Aggiornato al 31 dicembre 2021\"."}
{"id": "1185496", "revid": "486946", "url": "https://it.wikipedia.org/wiki?curid=1185496", "title": "London Borough", "text": ""}
