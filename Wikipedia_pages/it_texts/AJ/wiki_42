{"id": "1141423", "revid": "224230", "url": "https://it.wikipedia.org/wiki?curid=1141423", "title": "Due Sicilie", "text": "Due Sicilie (in latino \"Utriusque Siciliae\", \"Du' Sicil\u00ee\" in siciliano, \"D\u00f2je Sic\u00eclie\" in napoletano) \u00e8 una denominazione storico-politica dei territori relativi al Sud peninsulare italiano e della Sicilia, dopo che il regno di Sicilia nato nel 1130 e comprendente anche l'Italia meridionale, fu diviso in due regni nel 1262, con gli angioini, durante le guerre del Vespro contro gli aragonesi. Dal 1265 \u00e8 attestato l'uso di distinguere un angioino \"Regnum Siciliae citra Pharum\" e un aragonese \"ultra Pharum\" (il Faro di Messina) per distinguere la parte continentale da quella insulare del regno.\nIl termine tuttavia viene introdotto ufficialmente solo nel 1442, da Alfonso il Magnanimo, dopo che ebbe conquistato il Regno di Napoli congiungendolo in \"unione personale\" con quello di Sicilia. I due regni da allora condivisero spesso lo stesso sovrano congiuntamente ad altri paesi, pur mantenendo la loro rispettiva soggettivit\u00e0 giuridica e politica.\nSolo nel dicembre 1816, dalla fusione dei due regni di Sicilia e di Napoli, nacque il Regno delle Due Sicilie, che si concluse nel febbraio 1861 con la fine del regno.\nOrigine del termine.\nGiovanni Antonio Summonte, storico vissuto a cavallo tra il XVI e il XVII secolo, all'interno del secondo volume della sua \"Historia della citt\u00e0 e Regno di Napoli\" (i cui primi due volumi furono pubblicati negli anni 1601-1602 e gli altri due postumi), inserisce un trattato dal titolo \"Dell'Isola di Sicilia, e de' suoi Re; e perch\u00e9 il Regno di Napoli fu detto Sicilia\". In questo scritto l'origine della distinzione tra due \u00abSicilie\u00bb separate dal Faro di Messina viene individuata nella bolla pontificia con cui papa Clemente IV invest\u00ec Carlo I d'Angi\u00f2 del Regno di Napoli nel 1265:\nLa stessa tesi \u00e8 sostenuta da Pietro Giannone nella sua \"Istoria civile del Regno di Napoli\" (1723), in cui si citano vari stralci della bolla pontificia, con la quale Clemente IV concesse l'investitura a Carlo d'Angi\u00f2 \u00abpro Regno Siciliae, ac Tota Terra, quae est citra Pharum, usque ad confiniam Terrarum, excepta Civitate Beneventana [...]\u00bb. In un altro passo la bolla proclamava: \u00abClemens IV infeudavit Regnum Siciliae citra, et ultra Pharum\u00bb. Secondo Giannone \u00e8 dunque questa l'origine del titolo \"rex utriusque Siciliae\", che tuttavia Carlo d'Angi\u00f2 non us\u00f2 mai nei suoi atti ufficiali, preferendo gli antichi titoli dei sovrani normanni e svevi.\nStoria.\nPremesse storiche.\nL'atto di creazione di uno stato unitario detto \"Regnum Siciliae\", i cui confini andavano dalla Sicilia a tutta l'Italia meridionale, va fatta risalire all'incoronazione nel 1130 del normanno d'Altavilla Ruggero II, conte di Sicilia, unendo la Contea di Sicilia con i territori normanni dell'Italia meridionale (Ducato di Benevento, Ducato di Napoli, Ducato di Puglia e Calabria, Principato di Capua).\nTale incoronazione, riconosciuta dall'antipapa Anacleto II, e successivamente (25 luglio 1139) da papa Innocenzo II, ebbe come effetto l'ascesa di Palermo a capitale. La creazione di uno stato unico, che secondo Ernesto Pontieri fu \"\"un capolavoro d'arte politica\" e secondo Jacob Burckhardt fu \"il primo modello dello stato moderno in Europa\"\", consent\u00ec alla monarchia normanna degli Altavilla di inserirsi quale arbitro in Europa nelle contese del tempo ancora pi\u00f9 rafforzata, sotto la casa di Svevia, da Federico II.\nDiversi storici moderni, tra cui Giuseppe Galasso, Ernesto Pontieri e Vittorio Gleijeses, in contrasto con le tesi sostenute a suo tempo da Benedetto Croce, il quale riteneva che essa avesse interrotto l'evoluzione del territorio, sostengono che la dominazione dei Normanni sia stata molto importante per l'unit\u00e0 dell'Italia meridionale. Galasso, in particolare, individua nel periodo normanno la fissazione dei caratteri politico-sociali che l'area mostrer\u00e0 nei secoli a venire, quali l'unit\u00e0 territoriale, gli ordinamenti sociali e la ripartizione in classi, il germe degli ordinamenti e delle suddivisioni amministrative, la definizione dei rapporti con la Chiesa, la tradizione burocratica e giuridica e il regime della terra. Glejeses, a sua volta, individua nella dominazione normanna l'origine di \"un regno che, tranne una breve parentesi repubblicana, vivr\u00e0 fino alla venuta del dittatore Garibaldi e quindi per oltre sette secoli\".\nLe Sicilie citra e ultra.\nL'unitariet\u00e0 del Regno di Sicilia continuer\u00e0 per 152 anni fino al 1282, quando in seguito agli eventi dei Vespri Siciliani, sar\u00e0 spezzata in due. Nacque cos\u00ec il \"\"Regnum Siciliae citra\", o Regno di Napoli, nella penisola con gli angioini; e il \"Regnum Siciliae ultra\"\", o Regno di Sicilia, a sud del Faro di Messina, nell'isola, con gli aragonesi. I termini \"citra\" (al di qua) e \"ultra\" (al di l\u00e0) si riferiscono alla posizione del singolo Regno rispetto al \"\"Farum\", cio\u00e8 il Faro di Messina. Tale denominazione si perpetuer\u00e0 nei secoli, tanto che anche durante la dominazione dei Borbone delle Due Sicilie veniva comunemente fatto riferimento nei documenti a \"domini al di qua e al di l\u00e0 del Faro\".\nAragonesi.\nIl nome deriva dal titolo che assunse Alfonso V d'Aragona che, conquistato il Regno di Napoli, mantenne in unione personale anche la corona del Regno di Sicilia. Nel 1443 fu riconosciuto dal papa \"rex Utriusque Siciliae\" (re di entrambe le Sicilie), e ufficializz\u00f2 la denominazione in uso presso le corti di Napoli e di Palermo secondo cui i territori dell'antico Regno di Sicilia svevo-normanno, che dalla conquista di Carlo I di Napoli erano passati sotto la corona angioina, erano definiti \"Regno di Sicilia al di qua del faro\" (Regno di Napoli), o \"Sicilia citeriore\", mentre quelli divenuti possesso aragonese (Regno di Trinacria), \"Sicilia al di l\u00e0 del faro\". Il riferimento geografico in base al quale i domini erano definiti nella cartografia e nel gergo politico \"citeriori\" (al di qua) o \"ulteriori\" (al di l\u00e0) era lo Stretto di Messina, e l'omonimo faro.\nSpagnoli.\nAlla morte di Alfonso V d'Aragona, detto il Magnanimo, i due regni tornarono ad avere due regnanti diversi; nel 1458 infatti il re di Sicilia \u00e8 Giovanni II d'Aragona detto \"Il Grande\", cui nel 1468 succedette brevemente Ferdinando II d'Aragona, mentre a Napoli regna Ferdinando I di Napoli detto Ferrante, figlio di Alfonso e nipote del precedente.\nNel frattempo i sovrani francesi tornarono a rivendicare il diritto d'annessione del Regno di Napoli.\nLuigi XII infine riusc\u00ec a stipulare un accordo con il papa Alessandro VI e Ferdinando II d'Aragona, per cui il pontefice dichiarava decaduto il titolo di \"rex Siciliae\" nei territori peninsulari del regno, e instaur\u00f2 la corona di \"rex Neapolis\", di cui fu investito Luigi XII di Francia.\nLuigi XII quindi, con il sostegno di Ferdinando II d'Aragona (\"il cattolico\"\"), tornato Re di Sicilia nel 1479, occup\u00f2 nel 1501 l'Italia meridionale continentale, e sconfisse la dinastia aragonese di Napoli. \nFerdinando II 'Aragona per\u00f2 cacci\u00f2 presto le truppe francesi dall'Italia meridionale (Battaglia del Garigliano (1503)) unificando nuovamente dal 1504 sotto un unico sovrano i due regni: considerando i nuovi territori acquisiti una sua eredit\u00e0 legittima, annesse i titoli regi di Sicilia e di Napoli nella corona d'Aragona, e istitu\u00ec a Napoli e Palermo dei vicereami distinti, guidati da due vicer\u00e9. \nLa divisione politica fra i due territori italiani era rafforzata dalla peculiarit\u00e0 della corona di Sicilia, alla quale era legato un particolare privilegio (\"regalia\") che prevedeva il diritto del sovrano di influire sulle nomine del clero siciliano e sull'amministrazione dei patrimoni ecclesiastici, in particolare nelle tre arcidiocesi storiche (Monreale, Palermo e Catania). Tale stato giuridico era rappresentato dall'istituto ecclesiastico della \"Apostolica Legazia di Sicilia\".\nDal 1516 il nuovo re Carlo V d'Asburgo oltre alle corone di Aragona e di Castiglia, dei Paesi Bassi, di Sicilia e di Napoli, un\u00ec nel 1520 anche quella di Imperatore del Sacro Romano Impero con il regno di Sicilia che fu retto per 200 anni dai Vicer\u00e9 di Sicilia, mentre i domini peninsulari dai Vicer\u00e9 di Napoli.\nBorbone e napoleonidi.\nDopo la guerra di successione spagnola, in forza del trattato di Utrecht (1713) i regni di Napoli e Sicilia furono ceduti dalla Spagna borbonica rispettivamente a Carlo VI d'Asburgo e a Vittorio Amedeo II di Savoia. Dopo un effimero tentativo spagnolo di riannettere la Sicilia, sfociato nella guerra della Quadruplice Alleanza (1718-1720), con il trattato dell'Aia Carlo VI ottenne la Sicilia cedendo ai Savoia la Sardegna, riunendo in questo modo le Due Sicilie all'interno della Monarchia asburgica, pur rimanendo governate ciascuna dal proprio vicer\u00e9 nominato da Vienna.\nNell'ambito della guerra di successione polacca, con una fortunata campagna militare la Spagna nel 1734 conquist\u00f2 prima Napoli e l'anno dopo la Sicilia, le quali non furono annesse alla corona iberica, ma cedute da Filippo V al primo figlio avuto dall'italiana Elisabetta Farnese, l'infante don Carlo, che fond\u00f2 la dinastia dei Borbone di Napoli e progressivamente seppe emanciparsi dall'influenza spagnola. Occupato il Regno di Napoli, il nuovo re adott\u00f2 inizialmente il titolo di \"rex Neapolis\", ma dopo aver conquistato anche la Sicilia ed essere stato incoronato nella cattedrale di Palermo il 3 luglio 1735, utilizz\u00f2 in tutti suoi atti la titolatura:\nIl titolo di \"re delle Due Sicilie\" fu assunto ufficialmente per primo, dopo la conquista napoleonica della parte continentale, da Gioacchino Murat nel 1808, secondo le disposizioni di Giuseppe Bonaparte (gi\u00e0 \"roy de Naples\"), che concessero la prima costituzione, il cosiddetto statuto di Baiona, ma i francesi non ebbero mai il possesso della Sicilia, dove si era rifugiato il sovrano da Napoli dal 1806 al 1815, in cui il re rimase come Ferdinando III di Sicilia.\nIl regno delle Due Sicilie.\nDopo il congresso di Vienna, il 9 giugno 1815 Ferdinando IV di Napoli (III in Sicilia) tornato a Napoli da Palermo, revoc\u00f2 la costituzione siciliana del 1812, e l'8 dicembre del 1816 unific\u00f2 formalmente i due regni proclamandosi Re del Regno delle Due Sicilie (\"Regni utriusque Siciliae Rex\") come Ferdinando I delle Due Sicilie.\nLinguistica.\nLa lingua siciliana, nata direttamente dal latino volgare, costitu\u00ec la prima lingua letteraria italiana, gi\u00e0 nella prima met\u00e0 del XIII secolo, nell'ambito della scuola siciliana nata alla corte del re di Sicilia Federico II.\nIl \"volgare pugliese\", nome con cui sono storicamente conosciuti il napoletano e i dialetti meridionali, sostitu\u00ec il latino nei documenti ufficiali e nelle assemblee di corte a Napoli, per decreto di Alfonso I, dal 1442.\nIl territorio delle Due Sicilie \u00e8 individuato in due parti geografiche piuttosto esattamente dall'estensione delle lingue parlate, i dialetti italiani meridionali da un lato, in particolare quello napoletano e la Lingua siciliana dall'altro. Fatta eccezione, infatti, per alcune minoranze estremamente localizzate, quali ad esempio quelle greche, quelle albanesi e quelle franche, il napoletano e il siciliano sono le lingue pi\u00f9 parlate, oltre all'italiano."}
{"id": "1141429", "revid": "2184720", "url": "https://it.wikipedia.org/wiki?curid=1141429", "title": "Caproni Ca.148", "text": "Il Caproni Ca.148 era un trimotore da trasporto ad ala alta a parasole sviluppato dall'azienda italiana Aeronautica Caproni nei tardi anni trenta.\nProdotto dal 1938 al 1943, era una versione migliorata del Ca.133 dal quale derivava, caratterizzato da una fusoliera modificata con cabina di pilotaggio avanzata rispetto al precedente modello e dal maggiore carico utile.\nStoria.\nSviluppo.\nIl progetto si deve ad una iniziativa del proprietario e progettista Gianni Caproni che, coadiuvato da Agostino Caratti e dall'ufficio tecnico, decise di sviluppare ulteriormente il Ca.133 intervenendo in alcuni aspetti del progetto originale al fine di migliorarne l'aerodinamica complessiva e, di conseguenza, le prestazioni.\nI lavori di sviluppo del nuovo modello, al quale venne assegnata la designazione Ca.148, iniziarono nel 1938. Esternamente non si discostava dalle linee generali dei suoi predecessori che traevano origine dal monomotore Ca.97 del 1927, ovvero costruzione mista con telaio in tubi d'acciaio saldati a sezione rettangolare, ala alta controventata da robusti montanti trasversali, carrello fisso e, come il Ca.133, impianto propulsivo basato sugli stessi tre motori radiali Piaggio P.VII. Le differenze rispetto al suo predecessore erano nella collocazione della cabina di pilotaggio, ora avanzata di 0,91 m, nel trasferimento dell'accesso principale e nel miglioramento strutturale del telaio che conferivano al Ca.148 un aspetto pi\u00f9 massiccio.\nAd una prova comparativa il modello non riusc\u00ec a raggiungere prestazioni superiori del Ca.133, tuttavia la necessit\u00e0 di disporre di nuove unit\u00e0 da inviare nei territori dell'Africa Orientale Italiana garant\u00ec ugualmente a Caproni un contratto di fornitura per 106 esemplari, di cui 100 della versione Ca.148P (ingrandita nella fusoliera) il cui impiego prevedeva il trasporto di paracadutisti.\nImpiego operativo.\nAl contrario dei suoi predecessori, ideati come multiruolo, i Ca.148 vennero utilizzati esclusivamente nel ruolo di velivolo da trasporto tattico, come equipaggiamento dei vari reparti da trasporto della Regia Aeronautica di stanza in AOI.\nUna volta conclusi i combattimenti in AOI, alcuni degli esemplari sopravvissuti (forse uno solo, matricola I-ETIO) vennero richiesti in Europa rimanendo in servizio fino al termine della seconda guerra mondiale sia nella Regia che, dopo la requisizione da parte del personale tedesco della Wehrmacht a seguito dell'armistizio di Cassibile, anche nella Luftwaffe.\nDopo il termine del conflitto, alcuni esemplari vennero convertiti in aerei di linea, identificati con la designazione Ca.148P, che operarono in compagnie aeree su rotte a breve raggio fino al termine della loro vita operativa, nei tardi anni quaranta.\nIn base a quanto riportato da un'altra fonte, la denominazione Ca.148P sarebbe stata attribuita ad un'apposita variante per il trasporto dei paracadutisti. Dell'ordine di 100 esemplari sarebbero stati solamente 8 i velivoli consegnati prima dell'armistizio.\nL'ultimo esemplare vol\u00f2 sull'Aeroporto di Roma-Urbe fino al 1954 per l'Aero Club d'Italia."}
{"id": "1141436", "revid": "29244", "url": "https://it.wikipedia.org/wiki?curid=1141436", "title": "Doris sandiegensis", "text": ""}
{"id": "1141438", "revid": "1543377", "url": "https://it.wikipedia.org/wiki?curid=1141438", "title": "Gran Premio di Singapore", "text": "Il Gran Premio di Singapore \u00e8 un Gran Premio di Formula 1 che si tiene a Singapore sul Singapore Street Circuit a partire dal 2008. Il primo Gran Premio di Singapore valido per la massima formula si \u00e8 tenuto il 28 settembre 2008. \u00c8 stata la prima gara di Formula 1 a disputarsi in notturna. Il detentore di pi\u00f9 vittorie \u00e8 Sebastian Vettel.\nIl circuito, progettato dall'architetto Hermann Tilke, si snoda lungo un percorso cittadino intorno a Marina Bay.\nLa storia.\nLe origini.\nLa prima gara organizzata a Singapore fu l\"'Orient Year Grand Prix\" nel 1961. L'anno successivo la gara assunse la denominazione di Gran Premio di Malesia, visto che Singapore faceva ancora parte della Federazione malese. Dopo l'indipendenza, nel 1965, la gara corsa sul circuito di Thomson Road, assunse la denominazione di Gran Premio di Singapore. Le gare venne effettuate fino al 1973, quando vennero definitivamente abbandonate anche a causa di due incidenti mortali accaduti nelle edizioni del 1972 e 1973. A ci\u00f2 contribu\u00ec anche lo shock petrolifero seguito alla Crisi di Suez.\nL'arrivo della Formula 1.\nSingapore ospita una gara del mondiale di Formula 1 per la prima volta nel 2008. La scelta di correre con orario notturno si lega all'esigenza di garantire un orario comodo agli spettatori europei. Il tracciato \u00e8 illuminato da oltre 1.600 proiettori di luce a led studiati in modo tale da evitare grandi problemi di visibilit\u00e0 per buio.\nL'impianto di illuminazione del circuito \u00e8 stato realizzato dall'italiano Valerio Maioli.\nIl gran premio viene corso sulla base di un accordo quinquennale firmato tra la \"Singapore GP Pte Ltd\", il Singapore Tourism Board e Bernie Ecclestone. Nel novembre 2007 viene annunciato che la societ\u00e0 di telecomunicazioni Singapore Telecommunications (SingTel) sar\u00e0 lo sponsor principale dell'evento. Il nome ufficiale della gara sar\u00e0 perci\u00f2 \"FORMULA 1 SingTel Singapore Grand Prix\". La gara viene co-finanziata dal governo locale per circa il 60% delle spese. L'accordo di sponsorizzazione con la SingTel \u00e8 stato prolungato fino al 2012.\nCirca 110.000 biglietti sono stati stampati per questa gara. I primi biglietti sono stati messi in vendita da novembre 2007, dedicati agli sponsor e chi aveva intenzione di acquistare dei pacchetti di biglietti, mentre i biglietti singoli per i tre giorni sono stati messi in vendita da febbraio 2008; un mese dopo sono stati venduti i primi biglietti validi solo per la gara della domenica.\nIl Crashgate.\nNel 2008, l'anno della prima edizione del gran premio, Fernando Alonso ha vinto davanti a Nico Rosberg. Il 30 agosto 2009, la FIA apre un'inchiesta sull'incidente accaduto a Nelson Piquet Jr., durante il tredicesimo giro della gara. La televisione brasiliana Rede Globo sostiene che l'incidente \u00e8 stato fittiziamente causato al fine di favorire la vittoria di Fernando Alonso. La FIA ha convocato per il 21 settembre 2009 la Renault per esaminare il caso in questione; nella sentenza la FIA non modifica il risultato della gara pur squalificando Flavio Briatore e Pat Symonds, responsabili del \"team\" Renault.\nIl 5 gennaio 2010 il \"Tribunal de grande instance\" di Parigi ha annullato la radiazione di Flavio Briatore, considerando come non regolare il procedimento istruito dalla FIA. La FIA dovr\u00e0 inoltre versare a Briatore 15.000 \u20ac a titolo di risarcimento del danno. Anche Pat Symonds \u00e8 stato riabilitato dalla sentenza.\nLa FIA conferma comunque che la sua decisione resta in vigore fino al termine di tutti i possibili appelli. Il 12 aprile 2010 si giunge all'accordo definitivo tra FIA e Briatore e Symonds. La Federazione rinuncia nel proseguire con gli appelli e i due si assumono in parte la responsabilit\u00e0 dell'accaduto. Rimane la squalifica nei campionati FIA, fino al 31 dicembre 2011, e per la Formula 1, fino al 31 dicembre 2012.\nLe ultime edizioni.\nLa prima edizione si corse nel 2008 e fu vinta in maniera rocambolesca da Fernando Alonso su Renault; Nel 2009 Lewis Hamilton scatt\u00f2 dalla pole position e condusse la gara dal primo giro alla bandiera a scacchi, dove fu seguito da Timo Glock e Fernando Alonso.\nLo spagnolo s'impose invece nell'edizione 2010, gara nel quale realizz\u00f2 il suo primo \"Grand Chelem\", ossia ottenne pole position, giro veloce, vittoria e condusse la gara dall'inizio alla fine (l'ultimo, in ordine di tempo, fu quello di Michael Schumacher nel Gran Premio d'Ungheria 2004).\nL'edizione del 2011 vide Sebastian Vettel partire dalla pole position e condurre la gara dalla partenza alla bandiera a scacchi. Jenson Button e Mark Webber completarono il podio. Nel 2012 e nel 2013 ci furono altre due vittorie per Sebastian Vettel su Red Bull, che si ripeter\u00e0 anche nel 2015 su Ferrari. In mezzo la vittoria di Hamilton in Mercedes nel 2014; il britannico vincer\u00e0 anche nel 2017 e 2018.\nNell'edizione del 2019 ci sar\u00e0 la prima doppietta a Singapore, ad opera della Ferrari con Vettel davanti a Leclerc.\nLe edizioni 2020 e 2021, a causa della pandemia di COVID-19, non sono state disputate, diventando le prime edizioni senza il Gran Premio di Singapore dalla sua entrata in Formula 1."}
{"id": "1141439", "revid": "1543377", "url": "https://it.wikipedia.org/wiki?curid=1141439", "title": "Savoia-Marchetti S.M.73", "text": "Il Savoia-Marchetti S.M.73 era un trimotore di linea ad ala bassa prodotto dall'azienda italiana Savoia-Marchetti negli anni trenta.\nIl prototipo venne portato in volo per la prima volta il 4 giugno 1934; macchina robusta e versatile prest\u00f2 servizio durante la seconda guerra mondiale ed alcuni esemplari volavano ancora nel dopoguerra, servendo come trasporti militari.\nMediante una rivisitazione del progetto dell'S.M.73, la Savoia-Marchetti realizz\u00f2 poco tempo dopo il bombardiere S.M.81 \"Pipistrello\"\nStoria del progetto.\nLo S.M.73 fu il primo della \"generazione\" dei trimotori progettati da Alessandro Marchetti. Il suo progetto risaliva al 1933, anno in cui l'azienda milanese decise di differenziare la propria produzione, fino ad allora prevalentemente incentrata su idrovolanti.\nLa realizzazione del primo prototipo non richiese molto tempo: gi\u00e0 il 4 giugno 1934 effettu\u00f2 il primo volo dalla base di Cameri (all'epoca sede di uno degli stabilimenti dell'azienda).\nL'aereo si presentava con una caratteristica serie di finestrini che correva, praticamente senza interruzione, lungo le fiancate della fusoliera e montava motori Gnome-Rh\u00f4ne 9K Mistral (radiali a 9 cilindri raffreddati ad aria) azionanti eliche in legno (bipala nei motori laterali e quadripala in quello centrale).\nLa compagnia aerea belga Sabena ordin\u00f2 i primi 5 esemplari, che furono consegnati nel corso del 1935: rispetto al prototipo queste macchine ebbero la finestratura tradizionale, eliche tripala metalliche per tutti i motori e modifiche ai piani di coda.\nTecnica.\nLo S.M.73 era un monoplano ad ala bassa (a sbalzo) e carrello fisso (di tipo triciclo posteriore). La struttura era in tubi metallici con rivestimento in compensato e tela. Particolare attenzione fu dedicata all'impianto di riscaldamento, come comfort per i passeggeri.\nI piloti erano disposti in posizione affiancata nella cabina ed alle loro spalle avevano le postazioni destinate al marconista ed al motorista.\nNella fusoliera, in condizioni standard, erano previsti posti per 18 passeggeri, disposti su due file di sedili singoli.\nI tre motori, frequentemente diversi in base all'ordine specifico di ogni compagnia, furono sempre radiali ed a 9 cilindri; in qualunque caso il velivolo mostr\u00f2 prestazioni d'avanguardia (per l'epoca) e buone capacit\u00e0 di carico.\nImpiego operativo.\nAnteguerra.\nLa Sabena destin\u00f2 gli S.M.73 alle rotte Londra-Parigi-Bruxelles-Amburgo-Copenaghen-Malm\u00f6, Bruxelles-Lilla-Ostenda ed alla Londra-Ostenda.\nSempre nel 1935 ebbero inizio le consegne all'Ala Littoria; in questo caso venne richiesta l'installazione di motorizzazioni differenti: un primo esemplare venne munito di motori Piaggio P.X \"Stella\", a cui fecero seguito nove velivoli motorizzati con Wright Cyclone (entrambi radiali a 9 cilindri). In un periodo successivo vennero acquistati altri tre aerei dotati di motori Piaggio.\nIl primo volo per l'Ala Littoria (svoltosi il 19 dicembre 1935) fu destinato a trasportare 200\u00a0000 lettere destinate agli italiani in Africa Orientale. Il velivolo raggiunse Asmara quattro giorni dopo (ed oltre 6\u00a0600 km percorsi), per rientrare a Roma il successivo 6 gennaio. Questo volo, leggermente rivisto nel percorso (accorciato di circa 600\u00a0km), divenne regolare tratta passeggeri nel corso dello stesso anno.\nSempre l'Ala Littoria impieg\u00f2 lo S.M.73 per collegamenti Roma-Berlino (quotidiani), Roma-Salonicco (trisettimanali) e, a partire dal 1937, per collegare la capitale con altre citt\u00e0 (italiane, europee, nordafricane).\nIn Italia lo S.M.73 fu acquistato anche dalle Avio Linee Italiane, questa volta motorizzato con gli Alfa Romeo 126 RC.34 (ancora una volta, radiali a 9 cilindri).\nInfine, nel 1937, tre esemplari vennero acquistati dalla cecoslovacca CSA, che chiese fossero dotati di motori Walter Pegasus IIM2.\nPeriodo bellico.\nLo scoppio della seconda guerra mondiale determin\u00f2 la fine della carriera commerciale dello S.M.73.\nI primi esemplari interessati dal conflitto furono i velivoli della Sabena: inquadrati nei reparti dell'Reale aeronautica militare belga, operarono a supporto delle truppe alleate contro l'invasione tedesca. Nel maggio del 1940 sette esemplari superstiti riuscirono a fuggire verso il Regno Unito, dove furono impiegati dalla Royal Air Force. Trasferiti in Nordafrica per essere utilizzati nelle missioni di trasporto tattico nell'ambito dell'omonima campagna, quattro di essi vennero catturati dalle truppe italiane e trasferiti nei reparti della Regia Aeronautica.\nPer quanto riguarda l'Italia, al momento dell'entrata in guerra, nove S.M.73 erano impegnati sotto le insegne dell'Ala Littoria in Africa Orientale e qui vennero militarizzati. Gli esemplari di base in madrepatria vennero inquadrati nella 605\u00aa e nella 606\u00aa squadriglia del 148\u00ba Gruppo Trasporti.Dopo la caduta dei territori coloniali, tre S.M.73 riuscirono, avventurosamente, a rientrare in Italia e trovarono nuovo impiego nella 247\u00aa Squadriglia operante sul fronte orientale a supporto del Corpo di Spedizione Italiano in Russia.\nA dimostrazione della loro robustezza, alcuni S.M.73 erano ancora operativi all'epoca dell'armistizio: tre prestarono servizio sotto le insegne dell'Aeronautica Cobelligerante Italiana (Regno del Sud), uno (matricola 60352, ex I-NOVI) venne requisito dalla Luftwaffe e assegnato alla Deutsche LuftHansa (DLH) che, reimmatricolato D-APGX, lo impieg\u00f2 per collegamenti interni ed un altro S.M.73 (I-STAR) venne inquadrato nel Reparto Aereo Collegamento dell'Aeronautica Nazionale Repubblicana dove vol\u00f2 almeno fino all'agosto del 1944. Infine risulta un ultimo S.M.73 in servizio presso il Gruppo Trasporto Velivoli dell'ANR (di cui non \u00e8 per\u00f2 nota l'immatricolazione)."}
{"id": "1141441", "revid": "254401", "url": "https://it.wikipedia.org/wiki?curid=1141441", "title": "Monte Reixa", "text": "Il monte Reixa (pronuncia ) \u00e8 un rilievo dell'Appennino ligure occidentale che si innalza alle spalle del litorale tra Genova Voltri e Arenzano. Su alcune carte topografiche, perseguendo una volont\u00e0 di trasposizione dell'oronimo dalla lingua ligure a quella dell'italiano, \u00e8 indicato come monte Reisa.\nCaratteristiche.\nSorge sullo spartiacque appenninico principale, al confine tra le province di Savona e Genova: la vetta \u00e8 il punto incontro dei territori comunali di Genova e Arenzano e Sassello. Si tratta di un rilievo tondeggiante, poco eminente, a copertura prativa fino in vetta.\nDal punto di vista geologico, l'intera montagna appartiene al gruppo dei \"calcescisti con pietre verdi di Voltri\", risalente al Giurassico-Cretaceo, ed in particolare al sottogruppo delle \"ofioliti di monte Beigua\". Si tratta principalmente di serpentinite e serpentinoscisto (\"serpentine di Capanne di Marcarolo\"), con affioramenti di eclogiti anfiboliche, anfiboliti e prasiniti (\"anfiboliti eclogitiche di Vara\") sul versante nord-occidentale.\nLa vetta occidentale del monte Reixa (1183\u00a0m s.l.m.) costituisce la massima elevazione sul livello medio del mare dei comuni di Genova ed Arenzano, e la vicina Rocca Vaccaria, 1166 metri, \u00e8 anche il punto in cui la dorsale principale alpino-appenninica misura la minore distanza dalla linea di costa (circa 4,1 km in linea d'aria).\nDal suo versante settentrionale nasce il torrente Orba, principale affluente del fiume Bormida e subaffluente del Tanaro.\nIl Reixa \u00e8 incluso nel Parco naturale regionale del Beigua, il pi\u00f9 esteso della Liguria.\nParte della sua dorsale \u00e8 percorsa dalla strada del passo del Faiallo. Il passo \u00e8 anche caposaldo di tappa dell'Alta via dei Monti Liguri, che passa a breve distanza dal Reixa senza per\u00f2 raggiungerne la vetta.\nAccesso alla vetta.\nPer le caratteristiche della montagna, l'accesso alla vetta del monte Reixa \u00e8 un itinerario escursionistico senza particolari difficolt\u00e0.\nLa via di accesso pi\u00f9 rapida \u00e8 dal passo del Faiallo, con un breve tratto a piedi. \u00c8 possibile inserire la vetta del Reixa in itinerari pi\u00f9 lunghi, ad anello, partendo da diverse localit\u00e0 del comune di Genova (ad esempio \"Sambuco\", \"Fabbriche\" o \"Crevari\"\n) e percorrendo anche tratti dell'Alta Via."}
{"id": "1141442", "revid": "22475", "url": "https://it.wikipedia.org/wiki?curid=1141442", "title": "Ch\u00e2telet (Belgio)", "text": "Ch\u00e2telet \u00e8 una citt\u00e0 belga di circa abitanti, nella provincia vallone dell'Hainaut. Comprende anche i sobborghi di Ch\u00e2telineau e Bouffioulx. Qua si \u00e8 trasferito anche il pittore Ren\u00e8 Magritte con la sua famiglia nel 1910."}
{"id": "1141449", "revid": "124625608", "url": "https://it.wikipedia.org/wiki?curid=1141449", "title": "Episodi di Nip/Tuck (prima stagione)", "text": " \nLa prima stagione di \"Nip/Tuck\" negli Stati Uniti \u00e8 stata trasmessa dal 22 luglio al 21 ottobre 2003 su FX Networks.\nIn Italia \u00e8 andata in onda dal 5 marzo al 28 maggio 2004 su Italia 1.\nL' antagonista principale \u00e8 Escobar Gallardo. "}
{"id": "1141455", "revid": "135673", "url": "https://it.wikipedia.org/wiki?curid=1141455", "title": "SATAP S.p.A.", "text": ""}
{"id": "1141456", "revid": "767487", "url": "https://it.wikipedia.org/wiki?curid=1141456", "title": "Red Dust", "text": "Red Dust \u00e8 un film del 2004 diretto da Tom Hooper, basato sul romanzo \"Polvere rossa\" scritto da Gillian Slovo.\nTrama.\nSudafrica. Finita l'era dell'apartheid, l'ex-ufficiale di polizia Dirk Hendricks si rivolge alla Commissione per la Verit\u00e0 e la Riconciliazione per ottenere l'amnistia, ma incontra l'opposizione di Alex Mpondo, un membro del parlamento sudafricano ed ex-membro della resistenza armata torturato da Hendricks. Mpondo \u00e8 assistito dall'avvocato Sarah Barcant, che vuole da Hendricks la verit\u00e0 sulla sparizione di un compagno d'armi di Mpondo. Inizia un gioco di ricatti incrociati che coinvolge anche l'ex capo di Hendricks e rischia di mettere a repentaglio la reputazione di Mpondo, su cui pesa il sospetto di aver tradito il compagno."}
{"id": "1141459", "revid": "135673", "url": "https://it.wikipedia.org/wiki?curid=1141459", "title": "Gianni Versace SpA", "text": ""}
{"id": "1141463", "revid": "20654", "url": "https://it.wikipedia.org/wiki?curid=1141463", "title": "Diocesi di Hong Xianggang", "text": ""}
{"id": "1141465", "revid": "22475", "url": "https://it.wikipedia.org/wiki?curid=1141465", "title": "Giulio Genoino (poeta)", "text": "Biografia.\nFu un patriota giacobino e scrisse tra l'altro un'ode a Gioacchino Murat (1812).\nFu autore di numerose canzoni, sia in italiano che in napoletano. Queste ultime hanno fatto il giro del mondo e ancora oggi sono cantate dai pi\u00f9 famosi cantanti napoletani e stranieri e fanno parte del loro repertorio. La pi\u00f9 famosa \u00e8 \"Fenesta ca lucive\". Inoltre fece la trascrizione di Fenesta vascia un canto anonimo del '500. Scrisse numerosi libretti d'opera, tra cui \"La lettera anonima\" per Gaetano Donizetti.\nA lui sono attribuiti i versi della romanza di Vincenzo Bellini \"Dolente immagine\".\nLa sua vita.\nGiulio nacque il 13 maggio 1771 e, negli anni della prima giovinezza, fu avviato agli studi classici dal dotto Canonico Don Domenico Niglio.\nNel 1793 fu dai genitori mandato a Napoli perch\u00e9 vi completasse la sua educazione e fosse avviato allo stato ecclesiastico.\nFu sacerdote e fece parte del clero regio, perch\u00e9 , nel 1797, con decreto del re Ferdinando IV di Borbone, venne nominato Cappellano del reggimento di fanteria Principe.\nGiulio predilesse anche la musica; suonava bene il violino ed alla sorella Margherita, purtroppo deceduta nel 1814, impart\u00ec lezioni:\nANCOR TI VEGGO ASSIA A ME D'ACCANTO\nPER ERUDIRTI NEGLI ELETTI MODI\nONDE RENDERSTI OI SI GRATO' IL CANTO \nA Carolina Saliceti, dama di palazzo della regina Carolina Bonaparte, dedic\u00f2 un \"Saggio di Poesie\" mentre a Francesco Berio, ciambellano del re, indirizz\u00f2 il suo Viaggio poetico nei Campi Flegrei\nNel 1812, al Murat di ritorno dalla Campagna di Russia indirizzava un'ode.\nSi spense alla sua casa di Napoli il 7 aprile 1856.\nMa quando il Genoino si spegneva, si profilavano mutamenti profondi nel regno borbonico e l'Italia tutta."}
{"id": "1141468", "revid": "304077", "url": "https://it.wikipedia.org/wiki?curid=1141468", "title": "Connessione a banda larga satellitare", "text": "La connessione a banda larga satellitare \u00e8 un tipo di connessione ad Internet a larga banda utilizzata nei luoghi non coperti dal tradizionale ADSL terrestre.\nDescrizione.\nQuesto tipo di connessione sfrutta l'utilizzo di uno speciale modem satellitare e un'antenna parabolica puntata su un satellite geostazionario. La qualit\u00e0 delle connessioni e la velocit\u00e0 massima raggiungibile restano nettamente inferiori rispetto all'ADSL terrestre e inoltre il costo risulta significativamente superiore.\nL'unico vantaggio costituito dalla connessione satellitare \u00e8 che rappresenta un servizio disponibile ovunque in ogni angolo del pianeta in virt\u00f9 della copertura da parte delle reti satellitari.\n\u00c8 per questo considerata una delle possibili soluzioni al problema del divario digitale, per avere una connessione pi\u00f9 veloce delle linee telefoniche, sebbene non sia stabile (frequenti cadute della linea), non abbia banda minima garantita, e la massima velocit\u00e0 di \"download\" sia generalmente inferiore alle ADSL su doppino. Non esiste un limite tecnico teorico alla velocit\u00e0 di \"download\" con il satellite se non la banda disponibile e la saturazione di questa tra pi\u00f9 utenti connessi.\nUsi tipici sono quelli relativi ad emergenze in posti non coperti da ADSL tramite postazioni mobili o in zone inospitali della Terra come deserti e oceani ad uso di giornalisti, viaggiatori, esploratori ecc. La parabola puntata verso il satellite crea una connessione \"always-on\" come l'ADSL su cavo (nessun numero deve essere composto).\nTipi di connessione.\nI tipi di connessione satellitare sono due: bidirezionale e monodirezionale.\nConnessione monodirezionale.\nCon la connessione monodirezionale il traffico in download viene gestito con un modem satellitare, collegato ad una parabola puntata su un satellite; ma il traffico in upload viene gestito da un modem tradizionale collegato alla rete telefonica.\nUtilizzando questo tipo di connessione non si pu\u00f2 avere una \"connessione sempre attiva\" come per le ADSL terrestri e alte velocit\u00e0 possono essere raggiunte solo per il traffico in download.\nIl costo di un abbonamento per usufruire della connessione satellitare \u00e8 quasi il doppio rispetto ad un abbonamento per un'ADSL terrestre.\nA questo va aggiunto il costo per la connessione , che serve per il traffico in upload.\n\u00c8 una soluzione ormai non pi\u00f9 praticata.\nConnessione bidirezionale.\n\u00c8 una soluzione analoga a quella ADSL, poich\u00e9 sia il traffico in download che in upload viene gestito direttamente dal satellite tramite una parabola collegata ad un modem satellitare.\nOltre alla parabola e al modem satellitare non necessita di ulteriori dispositivi, per questo pu\u00f2 essere utilizzata anche dove non c'\u00e8 una linea telefonica.\nSia la connessione monodirezionale che quella bidirezionale, hanno la latenza elevata nettamente superiore all'ADSL terrestre. Un ping satellitare impiega circa contro i meno di terrestri. Applicazioni che necessitano di bassa latenza ne risentono molto mentre applicazioni per download/upload di dati ne risentirebbero molto meno in quanto una volta iniziato il trasferimento i pacchetti si susseguono senza che la latenza abbia ad impattare. L'elevata latenza \u00e8 data dal fatto che il pacchetto dati arriva sul satellite, distante circa , quindi il segnale impiegher\u00e0 circa (/ della velocit\u00e0 della luce) per raggiungere il satellite. Poi sul satellite viene inviato a terra al centro di controllo dove si effettua lo switching, successivamente viene inviato nuovamente sul satellite e ritorna a terra all'utilizzatore, oltre al tempo di elaborazione a terra, si pu\u00f2 considerare non inferiore a totali."}
{"id": "1141471", "revid": "29244", "url": "https://it.wikipedia.org/wiki?curid=1141471", "title": "Doriopsis fulva", "text": ""}
{"id": "1141474", "revid": "181699", "url": "https://it.wikipedia.org/wiki?curid=1141474", "title": "Contrep\u00e8terie", "text": "La contrep\u00e8terie \u00e8 un gioco di parole francese che consiste nello scambio di suoni all'interno della frase; bench\u00e9 vagamente affine allo scambio enigmistico italiano, se ne differenzia per vari motivi. Anzitutto \u00e8 di natura fonetica e non grafica; pu\u00f2 inoltre avvenire non solo fra singoli suoni, ma fra gruppi di essi; infine non ha valenza enigmistica, bens\u00ec soltanto umoristica, mirando a nascondere dietro una frase innocente un'altra frase a significato in genere osceno (es.: \"la cuvette est pleine de bouillon\").\nIl francese si presta particolarmente al gioco della \"contrep\u00e8terie\" a causa della caduta delle desinenze nel parlato; nello stesso esempio citato, la parola (volgare) risultante da \"bouillon\" \u00e8 un sostantivo plurale e assume la desinenza \"-s\". L'italiano, viceversa, ha pochissime \"contrep\u00e8teries\" efficaci. La pi\u00f9 celebre, che mantiene il carattere licenzioso del gioco originale, \u00e8 \"il mazzo di carte\", ma ne esistono di altra natura (\"il costo del pane\" = \"il posto del cane\"). Il gioco \u00e8 pi\u00f9 frequente in inglese, dove prende il nome specifico di \"spoonerism\".\nIn francese esistono numerosi esempi letterari di \"contrep\u00e8terie\", come in Rabelais: \"Panurge disoit qu'il n'y avait qu'un antistrophe entre femme folle \u00e0 la messe et femme molle \u00e0 la fesse\", traducibile in: \"Panurgo diceva che c'era solo un'antistrofe tra donna \"folle a messa\" e donna \"molle di natica\"\"."}
{"id": "1141481", "revid": "124625617", "url": "https://it.wikipedia.org/wiki?curid=1141481", "title": "Episodi di Nip/Tuck (seconda stagione)", "text": " \nLa seconda stagione di \"Nip/Tuck\" negli Stati Uniti \u00e8 stata trasmessa dal 22 giugno al 5 ottobre 2004 su FX Networks.\nIn Italia \u00e8 andata in onda dal 29 settembre 2004 al 27 gennaio 2005 su Italia 1.\nL' antagonista principale della stagione \u00e8 Ava Moore"}
{"id": "1141483", "revid": "1369234", "url": "https://it.wikipedia.org/wiki?curid=1141483", "title": "Episodi di Nip/Tuck (quarta stagione)", "text": " \nLa quarta stagione di \"Nip/Tuck\" negli Stati Uniti \u00e8 stata trasmessa dal 5 settembre al 12 dicembre 2006 su FX Networks.\nIn Italia \u00e8 andata in onda dal 19 gennaio al 20 aprile 2007 su Italia 1.\nL'antagonista principale della stagione \u00e8 James LeBeau"}
{"id": "1141484", "revid": "1369234", "url": "https://it.wikipedia.org/wiki?curid=1141484", "title": "Episodi di Nip/Tuck (terza stagione)", "text": " \nLa terza stagione di \"Nip/Tuck\" negli Stati Uniti \u00e8 stata trasmessa dal 20 settembre al 20 dicembre 2005 su FX Networks.\nIn Italia \u00e8 andata in onda dal 10 gennaio all'11 aprile 2006 su Italia 1.\nL'antagonista principale della stagione \u00e8 il Macellaio."}
{"id": "1141488", "revid": "793215", "url": "https://it.wikipedia.org/wiki?curid=1141488", "title": "Guy M\u00f4quet", "text": "Biografia.\nEra figlio di Prosper M\u00f4quet, un ferroviere e deputato comunista del XVII arrondissement di Parigi. In seguito allo scioglimento nel settembre 1939 del Partito comunista francese da parte del governo di \u00c9douard Daladier, Prosper M\u00f4quet viene arrestato il 10 ottobre dello stesso anno, privato del suo mandato di deputato e in seguito deportato in uno dei campi di concentramento francesi in Algeria.\nIl giovane Guy M\u00f4quet frequentava a quell'epoca il Liceo Carnot (dove incontra il giovane Gilles Deleuze) ed era un appassionato militante dei Giovani Comunisti. Dopo l'occupazione tedesca di Parigi e l'instaurazione del regime di Vichy, Guy inizi\u00f2 a collaborare alla resistenza contro i nazisti e il governo fantoccio, attaccando nel suo quartiere manifesti che denunciavano il nuovo regime e chiedevano la liberazione dei prigionieri politici.\nIl 13 ottobre 1940 viene arrestato alla stazione del m\u00e9tro della Gare de Paris Est dalla polizia francese che dava la caccia ai militanti comunisti. Picchiato e torturato perch\u00e9 rivelasse i nomi degli amici di suo padre, fu imprigionato prima a Fresnes, poi a Clairvaux e trasferito in seguito, a soli 16 anni, al campo di concentramento di Ch\u00e2teaubriant (Loire-Atlantique), dove si trovavano detenuti altri militanti comunisti.\nIl 20 ottobre 1941, Karl Hotz, comandante delle truppe d'occupazione della Loira inferiore, viene ucciso a Nantes da tre giovani comunisti. Per la rappresaglia chiesta dai nazisti, il ministro dell'Interno del governo P\u00e9tain, Pierre Pucheux, sceglie tra gli ostaggi comunisti (\u00ab per evitare di far fucilare 50 buoni francesi \u00bb) 18 prigionieri a Nantes, 27 a Ch\u00e2teaubriant et 5 a Parigi.\nDue giorni pi\u00f9 tardi, nove pali per l'esecuzione sono predisposti a la Sabli\u00e8re, una grande cava nei pressi di Ch\u00e2teaubriant. In tre gruppi, i 27 ostaggi vengono portati al patibolo. Rifiuteranno tutti di avere gli occhi bendati e moriranno gridando \u00abviva la Francia!\u00bb. Guy M\u00f4quet \u00e8 il pi\u00f9 giovane. Viene fucilato alle 4 del pomeriggio. Poco prima, aveva scritto una lettera alla sua famiglia.\nL'ultima lettera di Guy M\u00f4quet.\nL'ultima lettera di Guy M\u00f4quet \u00e8 una lettera di addio destinata ai suoi familiari.\nMemoria.\nUna via e una stazione del m\u00e9tro di Parigi - la stazione \"Guy M\u00f4quet\" - portano il suo nome dal 1946. Molti altri edifici pubblici e vie in tutta la Francia sono intitolate a Guy Moquet (ad esempio, un liceo di Ch\u00e2teaubriant).\nIl comune di Nantes ha ribattezzato nel dopoguerra una via Cours des 50-Otages (Corso dei cinquanta ostaggi).\nLouis Aragon ha dedicato a M\u00f4quet e ad altri tre partigiani (Gabriel P\u00e9ri, Honor\u00e9 d'Estienne d'Orves e Gilbert Dru, due cristiani e due comunisti), il suo poema \"La rose et le r\u00e9s\u00e9da\", che contiene i celebri versi: "}
{"id": "1141495", "revid": "125668298", "url": "https://it.wikipedia.org/wiki?curid=1141495", "title": "Internazionali d'Italia di tennis (doppio misto)", "text": "Questo \u00e8 un elenco delle finali del doppio misto degli Internazionali d'Italia. La prima edizione del torneo si \u00e8 tenuta nel 1930 mentre l'ultima nel 1968, con l'arrivo dell'Era Open infatti la specialit\u00e0 del doppio misto \u00e8 stata eliminata nel torneo di Roma.\nIn precedenza era stato sospeso tra il 1936 e il 1949.\nL'australiana Margaret Smith Court \u00e8 la tennista ad aver vinto pi\u00f9 volte il torneo, \u00e8 arrivata al successo nel 1961, 1964 e 1968.\nLa coppia formata da Luis Ayala e Thelma Long ha giocato tre finali consecutive tra il 1956 e il 1958 riuscendo a vincere le prime due."}
{"id": "1141498", "revid": "8874501", "url": "https://it.wikipedia.org/wiki?curid=1141498", "title": "Liberal socialismo", "text": ""}
{"id": "1141499", "revid": "194688", "url": "https://it.wikipedia.org/wiki?curid=1141499", "title": "Adsl sat", "text": ""}
{"id": "1141501", "revid": "474984", "url": "https://it.wikipedia.org/wiki?curid=1141501", "title": "Universit\u00e0 di Alcal\u00e1", "text": "L'Universit\u00e0 di Alcal\u00e1 (in spagnolo: \"Universidad de Alcal\u00e1\"), \u00e8 un istituto di insegnamento superiore situato nella citt\u00e0 di Alcal\u00e1 de Henares (a est di Madrid) in Spagna. Ad Alcal\u00e1 esisteva un'universit\u00e0 gi\u00e0 dal 1499, poi trasferita a Madrid.\nL'universit\u00e0.\nAl momento, l'universit\u00e0 \u00e8 ospitata in due ampi edifici urbani nel centro cittadino di Alcal\u00e1 de Henares, con vari \"campus\" nella citt\u00e0 stessa e nella vicina Guadalajara.\nIl primo degli edifici \u00e8 posto nella parte meridionale della citt\u00e0, ospita soprattutto i dipartimenti scientifici ed \u00e8 servita addirittura da una sua propria fermata ferroviaria della Renfe. Il secondo campus, pi\u00f9 centrale, ospita le facolt\u00e0 umanistiche e comprende alcuni istituti minori.\n\u00c8 frequentata da circa 20.000 studenti, il che rende l'abitato fortemente influenzato dalla sua universit\u00e0. Ogni anno vi viene assegnato il \"Premio Cervantes\", un riconoscimento ai pi\u00f9 grandi letterati ispanofoni. Offre corsi di studio in biologia, economia e commercio, scienze ambientali, legge, letteratura inglese e spagnola, filosofia, storia, studi classici, medicina, chimica, architettura, scienze delle telecomunicazioni e molti altri campi. I pi\u00f9 frequentati in assoluto sono quelli di ingegneria ed economia e commercio, ma anche le facolt\u00e0 relative agli studi classici sono notevoli. Inoltre, essendo la citt\u00e0 natale di Miguel de Cervantes, e a causa della sua posizione geografica, ci sono molti programmi interculturali stranieri dedicati allo studio dello spagnolo."}
{"id": "1141503", "revid": "158286", "url": "https://it.wikipedia.org/wiki?curid=1141503", "title": "Polisportiva Gifa Citt\u00e0 di Palermo", "text": ""}
{"id": "1141504", "revid": "158286", "url": "https://it.wikipedia.org/wiki?curid=1141504", "title": "Gifa Palermo", "text": ""}
{"id": "1141505", "revid": "20654", "url": "https://it.wikipedia.org/wiki?curid=1141505", "title": "Arcidiocesi di Nanjing", "text": ""}
{"id": "1141506", "revid": "1086846", "url": "https://it.wikipedia.org/wiki?curid=1141506", "title": "Football Club Internazionale 1947-1948", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1947-1948.\nStagione.\nCon Meazza che abbandon\u00f2 definitivamente il campo per sedere in panchina in veste d'allenatore, la societ\u00e0 ne individu\u00f2 l'erede in Benito Lorenzi: soprannominato \"Veleno\", questi fu espulso gi\u00e0 al debutto in nerazzurro per reciproche scorrettezze con l'alessandrino Rosetta. A spalleggiarlo in avanti giunse poi dal Vicenza Bruno Quaresima, con le nuove punte capaci di 30 realizzazioni complessive in campionato. In occasione della gara contro la Juventus del 12 ottobre 1947 i suddetti attaccanti furono protagonisti di un alterco coi bianconeri Rava e Boniperti, al quale Lorenzi sput\u00f2 in volto: Rava sferr\u00f2 quindi un pugno all'indirizzo di \"Veleno\" finendo tuttavia per mancarlo e centrare l'ex berico, il quale rimase svenuto per alcuni minuti.\nAl termine di un torneo contraddistinto dagli avvicendamento in panchina \u2014 con Carcano prima e Astley poi a rilevare \"Pepin\" \u2014 l'Inter si classific\u00f2 soltanto dodicesima: l'esito, corrispondente al peggior piazzamento del club nei campionati a girone unico, venne peggiorato solamente dal tredicesimo posto (sebbene all'interno di una classifica con 18 squadre) del 1993-94.\nOrganigramma societario.\nArea direttiva\nArea tecnica\nArea sanitaria\nRosa.\nLa rosa del Football Club Internazionale nella stagione 1947-1948 (Serie A) era cos\u00ec composta:"}
{"id": "1141508", "revid": "478814", "url": "https://it.wikipedia.org/wiki?curid=1141508", "title": "Provincia di Mae Hong Son", "text": "La provincia di Mae Hong Son si trova in Thailandia e fa parte del gruppo regionale della Thailandia del Nord. Si estende per 12.681\u00a0km\u00b2, ha 266.173 abitanti ed il capoluogo \u00e8 il distretto di Mueang Mae Hong Son. La citt\u00e0 principale \u00e8 Mae Hong Son. Alla fine del XX secolo la cittadina di Pai \u00e8 diventata un importante centro turistico.\nGeografia fisica.\nIl territorio provinciale \u00e8 costituito principalmente dai bacini dei fiumi Pai e Yuam e dei loro affluenti, le cui acque finiscono tutte ad ovest nel fiume Saluen, che nella parte meridionale della provincia fa da confine tra la Thailandia e la Birmania. Lo spartiacque \u00e8 la catena dei Tongchai occidentali, oltre i quali si trova la Provincia di Chiang Mai e i bacini degli affluenti di destra del fiume Ping.\nLa conformazione geografica si riflette sulla composizione etnica della provincia. Mentre nel resto della Thailandia del Nord la popolazione autoctona \u00e8 quella dei tai yuan, nella provincia di Mae Hong Son prevalgono gli shan e i karen, etnie maggiormente rappresentate nella Birmania orientale.\nSuddivisione amministrativa.\nLa provincia \u00e8 suddivisa in 7 distretti (\"amphoe\"). Questi a loro volta sono suddivisi in 47 sottodistretti (\"tambon\") e 402 villaggi (\"muban\")."}
{"id": "1141509", "revid": "14691", "url": "https://it.wikipedia.org/wiki?curid=1141509", "title": "Nasr hamid abu zayd", "text": ""}
{"id": "1141511", "revid": "226458", "url": "https://it.wikipedia.org/wiki?curid=1141511", "title": "G-Stack", "text": "A partire dal 1952 in Italia si svolse una serie di voli internazionali in pallone per lo studio delle particelle elementari, che culmin\u00f2 nel 1954 con il lancio di un grande pacco di emulsione nucleare, il G-Stack (\u201cgiant\u201d-stack). Le lastre di emulsioni, esposte ad altitudini di circa 30,000 metri, erano in grado di registrare tracce complete dei prodotti di decadimento dei mesoni K (o kaoni), consentendone uno studio sistematico, in seguito all'emergere di pressanti interrogativi in seno alla comunit\u00e0 scientifica. Il volo, organizzato dalle universit\u00e0 di Bristol, Milano e Padova, avvenne il 12 ottobre 1954 da Novi Ligure e produsse importanti risultati, principalmente esposti durante la conferenza di Pisa del giugno 1955."}
{"id": "1141513", "revid": "486946", "url": "https://it.wikipedia.org/wiki?curid=1141513", "title": "Il venditore Stan", "text": ""}
{"id": "1141515", "revid": "729019", "url": "https://it.wikipedia.org/wiki?curid=1141515", "title": "Prospetto informativo", "text": "In termini generali, per prospetto informativo si intende, nell'ambito dei mercati finanziari, la documentazione informativa predisposta ai fini di informazione del pubblico degli investitori.\nLa definizione di prospetto informativo, nel diritto dei mercati finanziari italiano, deriva principalmente dalla Direttiva 2003/71/CE, e dal relativo regolamento di attuazione dell'anno successivo (Regolamento 809/2004/CE).\nSecondo la disciplina primaria e secondaria attualmente vigente, il prospetto informativo si compone di: Documento di Registrazione, Nota Informativa sugli Strumenti Finanziari e Nota di Sintesi.\nIl contenuto minimo del Documento di Registrazione (per esteso: \"documento di registrazione sull'emittente\") \u00e8 disciplinato, a seconda della tipologia di soggetto che ha emesso gli strumenti finanziari oggetto del prospetto informativo, da uno degli schemi allegati al citato regolamento 809/2004/CE. La funzione di tale documento \u00e8 quella di dare al pubblico degli investitori informazioni precise ed aggiornate circa il soggetto che ha emesso (il cosiddetto Emittente) gli strumenti finanziari."}
{"id": "1141518", "revid": "767487", "url": "https://it.wikipedia.org/wiki?curid=1141518", "title": "Provincia di Nakhon Sawan", "text": "La provincia di Nakhon Sawan si trova in Thailandia e fa parte del gruppo regionale della Thailandia del Nord. Si estende per 9.579\u00a0km\u00b2, ha 1.060.647 abitanti ed il capoluogo \u00e8 il distretto di Mueang Nakhon Sawan. La citt\u00e0 principale \u00e8 Nakhon Sawan.\nSuddivisione amministrativa.\nLa provincia \u00e8 suddivisa in 15 distretti (\"amphoe\"). Questi a loro volta sono suddivisi in 130 sottodistretti (\"tambon\") e 1328 villaggi (\"muban\")."}
{"id": "1141519", "revid": "287204", "url": "https://it.wikipedia.org/wiki?curid=1141519", "title": "Contrepeterie", "text": ""}
{"id": "1141550", "revid": "29863", "url": "https://it.wikipedia.org/wiki?curid=1141550", "title": "U gotta feel me", "text": ""}
{"id": "1141552", "revid": "80598", "url": "https://it.wikipedia.org/wiki?curid=1141552", "title": "Sotto il segno di Caino", "text": "Sotto il segno di Caino \u00e8 il nono album di studio (decimo - se si considera la raccolta di brani in italiano del 1982; undicesimo - se si tiene conto anche della collection successiva alla prima, \"I grandi successi di Miguel Bos\u00e9\", con canzoni in entrambe le lingue) che il cantante italo-spagnolo Miguel Bos\u00e9 pubblica, in Italia, nel 1994. Il titolo \u00e8 tratto dall'omonimo secondo brano della tracklisting. Con il brano di apertura, \"Se tu non torni\", Miguel vince il Festivalbar di quell'anno, per la terza volta nella sua carriera (la prima volta l'aveva vinto nel 1980 con \"Olympic Games\" e la seconda volta nel 1982 con la popolarissima \"Bravi ragazzi\"). Un altro brano molto popolare in Italia, tratto da \"Sotto il segno di Caino\" \u00e8 \"I cieli dell'est\", inserita anche nel \"Best of Miguel Bos\u00e9\" del 1999. La versione spagnola di questa traccia, intitolata \"Nada particular\", \u00e8 stata recentemente inserita nell'album di duetti, \"Papito\", del 2007. Una curiosit\u00e0 riguarda invece la decisione di inserire la versione italiana nel CD singolo della versione spagnola, per commercializzarlo poi in Messico, ma mai in Italia! Altri pezzi vengono pubblicati come singoli, o promossi come tali, in altri paesi, tra cui le versioni spagnole di \"Sotto un sole straniero\" (\"Sol forastero\"), \"Goccia a goccia\" (\"Gota a gota\") e \"Ti mangerei il cuore\" (\"Te comer\u00eda el coraz\u00f3n\"), note soprattutto nei paesi latini. Delle dodici tracce dell'edizione ispanica, uscita l'anno precedente, soltanto due, \"Mayo\" e \"La Americana\", non vengono incluse nell'edizione italiana, che comprende quindi soltanto dieci pezzi. Con la vittoria di \"Se tu non torni\" al Festivalbar, e il plauso riservato dalla critica all'intero album, punto d'arrivo della lenta ma inesorabile metamorfosi stilistica, iniziata con \"Bandido\", dieci anni prima, \u00e8 il momento della rinascita, che continuer\u00e0 negli anni successivi, fino all'attuale disco di duetti che riporter\u00e0 l'artista di nuovo al Numero Uno delle classifiche, non solo italiane, ma di tutto il mondo. "}
{"id": "1141568", "revid": "287204", "url": "https://it.wikipedia.org/wiki?curid=1141568", "title": "Equicoli", "text": ""}
{"id": "1141576", "revid": "1965277", "url": "https://it.wikipedia.org/wiki?curid=1141576", "title": "Alphonse Milne-Edwards", "text": "Biografia.\nFiglio dello zoologo Henri Milne-Edwards, Alphonse si laure\u00f2 in medicina nel 1859 e divenne professore nella scuola di Farmacia nel 1865. In seguito, 1876, ricopr\u00ec la cattedra di Ornitologia e di Mammologia\npresso il Mus\u00e9um national d'histoire naturelle, dove si specializz\u00f2 nello studio degli uccelli fossili e nelle esplorazioni abissali, finch\u00e9 nel 1891 divenne Direttore del Museo stesso.Nel 1879 fu eletto membro dell'Accademia delle scienze francese e nel 1876 membro straniero della Societ\u00e0 zoologica di Londra. Dal 1873 al 1900 fece parte del Consiglio di Amministrazione della \"Societ\u00e0 nazionale francese per l'Acclimatazione\".Infine, succedette al padre quando costui, raggiunta l'et\u00e0 della pensione, lasci\u00f2 la cattedra di \"Vertebrati\".Alphonse Milne-Edwards era genero di J.P. Stanislas Desnoyers (1800 - 1887), geologo, archeologo, storico e membro dell'Istituto.\nAttivit\u00e0 e studi.\nNel 1881 condusse una missione di esplorazione scientifica nel Golfo di Biscaglia, che in seguito prolung\u00f2 sino alle Isole Canarie, alle Isole del Capo Verde e alle Azzorre. Queste imprese gli valsero la medaglia d'oro della Royal Geographical Society. Condusse anche ricerche sui mammiferi del Madagascar e dell'Asia centrale.\nPubblic\u00f2 numerosissimi lavori di Ornitologia. Sono da citare le sue \"Recherches anatomiques et pal\u00e9ontologiques pour servir \u00e0 l'histoire des oiseaux fossiles de la France\" (4 volumi, 1867-1872) e le \"Recherches sur la faune ornithologique \u00e9teinte dans les \u00celes Mascareignes et de Madagascar\" (1866-1874)."}
{"id": "1141579", "revid": "1543377", "url": "https://it.wikipedia.org/wiki?curid=1141579", "title": "Testamento di Adamo", "text": " \nIl Testamento di Adamo o Libro di Adamo \u00e8 un apocrifo dell'Antico Testamento, pseudoepigrafo di Set figlio di Adamo, scritto in siriaco ma pervenutoci anche in altre versioni, soprattutto in greco. La redazione definitiva pervenutaci risale al VI secolo d.C. scritta in ambiente cristiano probabilmente a Edessa, forse su nucleo precedente (giudaico?) del II-IV d.C. \nContiene le ultime parole di Adamo al figlio Set nelle quali annuncia tra l'altro la venuta del Messia crocifisso e del diluvio universale."}
{"id": "1141581", "revid": "1318658", "url": "https://it.wikipedia.org/wiki?curid=1141581", "title": "Football Club Internazionale 1946-1947", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1946-1947.\nStagione.\nConfermato Carcano, Masseroni ottenne dalla FIGC il permesso di tesserare calciatori stranieri ed acquist\u00f2 i sudamericani Bovio, Cerioni, Pedemonte, Volpi e Zapirain.. A gennaio, per\u00f2, Bovio, Cerioni e Volpi fuggirono in Sudamerica e fecero perdere le loro tracce e a Carcano non rimase che prendere atto della sua impossibilit\u00e0 a restare sulla panchina. .Masseroni affid\u00f2 la gestione tecnica della squadra a Nino Nutrizio ed all'allenatore giocatore Giuseppe Meazza, tornato all'Inter a trentasei anni. La coppia riusc\u00ec a portare la squadra al decimo posto, con 14 sconfitte in 38 incontri.\nOrganigramma societario.\nArea direttiva\nArea tecnica\nArea sanitaria\nRosa.\n(*) Acquistato nel mercato invernale"}
{"id": "1141582", "revid": "75435", "url": "https://it.wikipedia.org/wiki?curid=1141582", "title": "Libro di Adamo", "text": ""}
{"id": "1141588", "revid": "125169919", "url": "https://it.wikipedia.org/wiki?curid=1141588", "title": "Guglielmo I d'Asburgo", "text": "Biografia.\nEra figlio primogenito di Leopoldo III d'Asburgo, e di sua moglie, Verde Visconti, figlia di Bernab\u00f2 Visconti e di Beatrice della Scala.\nLeopoldo III aveva gi\u00e0 regnato sul Tirolo e sugli altri possedimenti austriaci in Svevia; nel 1379 firm\u00f2 il trattato di Neuberg con il fratello maggiore Alberto III, dopo di che ricevette anche le terre interne austriache.\nMatrimonio.\nAll'et\u00e0 di 14 anni, a Guglielmo fu promessa in sposa la principessa Edvige di Polonia, la figlia pi\u00f9 giovane del re Luigi I d'Ungheria, che divenne anche re di Polonia. Questo fu uno dei primi tentativi degli Asburgo di estendere i loro domini attraverso una politica matrimoniale. Quando Luigi mor\u00ec nel 1382, Maria gli successe al trono d'Ungheria. Tuttavia, i nobili polacchi respinsero Maria e Sigismondo, e scelse invece Edvige come regina regnante. Hanno anche ripudiato il suo fidanzamento con Guglielmo e imposto la rottura del fidanzamento.\nNel 1386 Leopoldo III fu ucciso nella battaglia di Sempach. Guglielmo e suo fratello Leopoldo IV gli succedettero come duca d'Austria, governando insieme allo zio Alberto III. Una feroce disputa ereditaria sorse quando il duca Alberto III mor\u00ec nel 1395 e gli succedette il suo unico figlio, Alberto IV. L'anno seguente fu raggiunto un accordo, basato sul trattato di Neuberg del 1379.\nNel 1401 spos\u00f2 un'altra erede presunta, la principessa Giovanna d'Angi\u00f2, cugina di Edvige. Il matrimonio non ha prodotto alcun erede e Guglielmo non visse per vedere sua moglie succedere a suo fratello Ladislao come Giovanna II nel 1414.\nNel 1404, suo cugino Alberto IV mor\u00ec, lasciando le terre al figlio di sette anni, Alberto. Guglielmo ag\u00ec come un reggente austriaco e tent\u00f2 nuovamente di prendere i territori albertini da suo nipote, ma non ci riusc\u00ec.\nMorte.\nMor\u00ec il 15 luglio 1406 a Vienna senza eredi e il suo patrimonio venne ceduto al fratello minore Leopoldo IV. Fu sepolto nella Cripta ducale nella Cattedrale di Santo Stefano."}
{"id": "1141591", "revid": "2006415", "url": "https://it.wikipedia.org/wiki?curid=1141591", "title": "Koopa Troopa", "text": "I , o semplicemente Koopa, sono tartarughe immaginarie che appaiono in molti videogiochi della serie di \"Mario\", a partire da \"Mario Bros.\"; il nome Koopa Troopa/\"Nokonoko\" tuttavia venne usato solo a partire da \"Super Mario Bros.\".\nColori e significati.\nI \"Koopa Troopa\" possono avere il guscio di diversi colori e ognuno ha caratteristiche diverse.\n\"Mario Bros.\".\nQui sono i nemici di base e, come tutti gli altri nemici, cambiano colore e aumentano di velocit\u00e0 quando si risvegliano dallo \"stordimento\"; passando da verde a rosso a blu (al massimo raggiungono la stessa velocit\u00e0 di Mario).\nSerie di \"Super Mario Bros\".\nQui se Mario salta su un Koopa Troopa, esso si rintana nel guscio.\n\"Super Mario Land\".\nQui i Koopa Troopa sono assenti e sono sostituiti dai \"Nokobon\" che, al posto del guscio, hanno delle bombe. Se Mario salta su di essi, esplodono dopo pochissimi secondi.\n\"Super Mario Land 2\".\nAnche qui i Koopa Troopa hanno tutti lo stesso colore. Se Mario salta su uno di essi, questo si rintana nel guscio.\n\"Super Mario World\".\nSe Mario salta su un Koopa Troopa, esso si separa dal guscio. Inoltre pu\u00f2 essere ingerito da Yoshi.\n\"Super Mario 64\".\nQui ci sono solo i Koopa Verdi, che rilasciano monete blu se separati dal guscio e eliminati. Inoltre, una volta separati, si pu\u00f2 saltare sul guscio del Koopa e usarlo per aumentare la propria velocit\u00e0.\nUn personaggio del gioco \u00e8 Koopa il Veloce, un Koopa Troopa pi\u00f9 grande del normale e patito di corse, che sfider\u00e0 Mario due volte mettendo in palio due Stelle.\n\"Super Mario Sunshine\".\nQui alcuni Koopa hanno un guscio blu che lancia e scatena scariche elettriche. Altri, invece, hanno un guscio rosso e camminano sulle sbarre.\n\"Super Mario Galaxy\".\nQui, come anche in Super Mario Galaxy 2, se Mario vi salta sopra perdono il loro guscio, che potr\u00e0 essere poi lanciato:\nIn pi\u00f9, se si porta un qualsiasi guscio in acqua, si potr\u00e0 nuotare a una velocit\u00e0 maggiore.\n\"Super Smash Bros. Brawl\".\nQui i Koopa sono nemici nella modalit\u00e0 Avventura. I loro gusci sono utilizzabili come arma.\nKoopa Paratroopa.\nUna versione evoluta dei Koopa Troopa sono i Paratroopa, che sono dotati di ali. Appaiono nella maggior parte dei titoli di \"Mario\" e il colore del loro guscio ne determina i comportamenti: un Paratroopa con guscio verde avanza saltellando e cade di fronte ad un dirupo. Quelli con guscio rosso si trovano di solito come ostacoli nei larghi salti e volano con un percorso fisso, in genere verticale.\nParatroopa appare come personaggio utilizzabile in alcuni titolI:\nKoopa Troopa amici.\nPi\u00f9 Koopa Troopa hanno accompagnato Mario nelle sue avventure.\nInoltre Mario incontra tre Paratroopa dal guscio blu che lo aiuteranno a superare ostacoli con Mario e Luigi grazie ai loro gusci blu sparsi per il regno dei funghi. Inoltre gli faranno trovare un potentissimo attacco speciale (Stellassalto).\nMembri conosciuti nemici.\nAntikoopa (In inglese Shady Koopa), appare in \"Paper Mario: Il portale millenario\" e si caratterizza per gli scarponi blu, occhiali da sole, pelle grigiastra e guscio blu ceruleo.\nNonno Koopa (in inglese Koopa Krag) \u00e8 un anziano Koopa apparso in Mario Party DS e si caratterizza per la pelle olivastra, barba bianca e capelli grigi che coprono i suoi occhi. "}
{"id": "1141600", "revid": "125169945", "url": "https://it.wikipedia.org/wiki?curid=1141600", "title": "Leopoldo IV d'Asburgo", "text": "Biografia.\nFiglio secondogenito di Leopoldo III d'Asburgo e di Verde Visconti, figlia di Bernab\u00f2 Visconti e Beatrice della Scala.\nSuccesse nel governo dei Ducati di Carinzia e Carniola alla morte del fratello Guglielmo I nel 1406 che non aveva avuto discendenti.\nEredit\u00f2 in seguito i domini della casa d'Asburgo-Laufenburg (v. Alberto IV d'Asburgo) che alla sua morte, per mancanza di eredi, passeranno all'altro fratello Federico IV.\nMatrimonio e discendenza.\nEbbe in moglie Caterina di Borgogna."}
{"id": "1141607", "revid": "729019", "url": "https://it.wikipedia.org/wiki?curid=1141607", "title": "Strada statale 126 Sud Occidentale Sarda", "text": "La strada statale 126 Sud Occidentale Sarda (SS 126) \u00e8 un'importante strada statale italiana. \u00c8 una delle pi\u00f9 importanti vie di collegamento del sud-ovest della Sardegna, nonch\u00e9 la pi\u00f9 antica; \u00e8 la strada statale mineraria, perch\u00e9 attraversa, da sud a nord, un vasto territorio con numerose miniere carbonifere e metallifere, come il bacino carbonifero del Sulcis (dal porto di Sant'Antioco al bivio di Fontanamare) e il bacino metallifero dell'Iglesiente (dal bivio di Fontanamare a Guspini).\nStoria.\nLa strada statale 126 venne istituita nel 1928 con il seguente percorso: \"Porto Botte - Iglesias - Oristano - Cuglieri - Suni - Alghero - Sassari con diramazione Alghero - Porto Conte.\" e con la denominazione di \"Occidentale Sarda\"\nNel 1935 il percorso venne fortemente accorciato e cos\u00ec definito: \"Porto Botte - Iglesias - Marrubiu - innesto con la S.S. n\u00b0 131\"; contestualmente la strada assunse la nuova denominazione di \"Sud Occidentale Sarda\".\nPercorso.\nInizia a Sant'Antioco, sull'isola omonima, e si snoda verso nord stando nell'entroterra; tocca il centro di San Giovanni Suergiu, passa vicino a Carbonia (capoluogo provvisorio della nuova Provincia del Sud Sardegna) e Gonnesa, per poi giungere quindi ad Iglesias.\nDa qui la strada prosegue il suo percorso verso nord valicando l'Arcu Genna Bogai, dopo il quale giunge a Fluminimaggiore; valica quindi il passo Bidderdi ed entra nel Medio Campidano. I centri maggiori qui toccati sono Arbus e Guspini (dopo il quale entra nell'Oristanese). Attraversa infine San Nicol\u00f2 d'Arcidano, Terralba, e Marrubiu dove, valicato il centro abitato, si innesta sulla strada statale 131 Carlo Felice.\nNel tratto tra Guspini e Iglesias \u00e8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa. \nStrada Statale 126 dir Sud Occidentale Sarda.\nLa strada statale 126 Sud Occidentale Sarda (SS 126 dir), \u00e8 una strada statale italiana. Funge praticamente da collegamento tra la strada statale 126 Sud Occidentale Sarda (da Sant'Antioco) ed il Comune di Calasetta. "}
{"id": "1141609", "revid": "767487", "url": "https://it.wikipedia.org/wiki?curid=1141609", "title": "William Charles Linnaeus Martin", "text": "Martin, figlio del naturalista William Martin fu curatore del museo della Societ\u00e0 Zoologica di Londra dal 1830 al 1838, quando perse questa carica a causa di tagli finanziari. Divenne uno scrittore di storia naturale a tempo pieno, scrivendo pi\u00f9 di un migliaio fra articoli e libri, tra cui \"A Natural History of Quadrupeds and other Mammiferous Animals\" (1841), \"The History of the Dog\" (1845), \"The History of the Horse\" (1845) e \"Pictorial Museum of Animated Nature\" (1848-9)."}
{"id": "1141611", "revid": "125169962", "url": "https://it.wikipedia.org/wiki?curid=1141611", "title": "Federico IV d'Asburgo", "text": "A partire dal 1402 resse l'Austria Anteriore, e dal 1406 anche la Contea del Tirolo. Fu il capostipite della linea tirolese degli Asburgo. \u00c8 una delle figure pi\u00f9 note del medioevo tirolese.\nBiografia.\nLa guerra di Appenzell.\nAppena giunto al governo dovette confrontarsi con la rivolta del cantone di Appenzello: fu Leopoldo IV d'Asburgo a incaricarlo di una spedizione contro di loro. Federico reclut\u00f2 un grosso contingente, composto principalmente da nobili svevi e da contingenti messi a disposizione da citt\u00e0 governate dagli Asburgo (tra le quali la principale era Costanza), oltre che da citt\u00e0 imperiali loro alleate. La spedizione non ebbe per\u00f2 successo: l'esercito di Federico venne sconfitto in battaglia nei pressi di Gais, il 17 giugno 1405. Imbaldanziti dal loro successo, nei due anni successivi i rivoltosi compirono scorribande nella valle dell'Inn, seminando terrore tra i nobili e raccogliendo grandi simpatie tra i contadini. Il 13 gennaio 1408 vennero per\u00f2 sconfitti a Bregenz da un esercito composto da nobili svevi facenti capo alla Lega di San Giorgio e da contingenti messi a disposizione dal vescovo di Augusta. In seguito alla sconfitta gli svizzeri si ritirarono dal Tirolo e tornarono nel proprio territorio d'origine.\nOpposizione nobiliare e rivolte in Trentino.\nIn quegli stessi anni Federico dovette affrontare anche l'opposizione dei nobili tirolesi, che si espresse con la formazione della Lega dell'elefante (1406) e della Lega del falco (1407), ambedue ispirate dal pi\u00f9 potente dei nobili del Tirolo, Enrico VI di Rottenburg, il quale, nemmeno troppo nascostamente, puntava a spodestare Federico dal governo del Tirolo, anche appoggiandosi al principe vescovo di Trento Giorgio von Liechtenstein. Fu proprio da questi nemici che venne soprannominato \"Tascavuota\", soprannome che per\u00f2 gli valse una maggiore popolarit\u00e0.\nNel 1407 in varie aree del Trentino, e in particolare in Val di Non scoppi\u00f2 una serie di rivolte contadine, mentre la citt\u00e0 e i nobili di Trento si rivoltavano contro il vescovo di origine morava capeggiate dal \"capitano del popolo\" Rodolfo Belenzani. Federico colse l'occasione per intervenire, cacciando Giorgio di Liechtenstein dalla citt\u00e0.\nLa faida con Enrico VI di Rottenburg.\nNel 1410 il duca Federico ebbe aspri scontri con Enrico VI di Rottenburg, che accolse nei suoi territori i bavaresi. Aspri scontri con queste truppe avvennero nella bassa valle dell'Inn. Dopo un armistizio, Federico assedi\u00f2 numerosi castelli dei Rottenburg (fra gli altri Castel d'Enna e Castel Laimburg). Alla fine Federico riusc\u00ec ad arrestare Enrico, che mor\u00ec subito dopo la sua liberazione l'anno successivo.\nIn una serie di operazioni militari contro Venezia (1413) riusc\u00ec a conquistare la Valsugana, anche se fu poi costretto a cedere alla Serenissima Rovereto e vari castelli della Vallagarina.\nNel 1415 il duca Federico fu messo in grave difficolt\u00e0 dalla sua alleanza con l'antipapa Giovanni XXIII, a cui forn\u00ec aiuto per fuggire dal concilio di Costanza. Ci\u00f2 spinse l'imperatore Sigismondo a promulgare un bando nei suoi confronti, che port\u00f2 alla cessione di gran parte dell'Argovia ai confederati svizzeri.\nFederico per\u00f2, appoggiandosi ai contadini, riusc\u00ec ad avere la meglio sull'Imperatore, sui vicini del Tirolo e sui suoi nemici interni. In cambio di questo appoggio la funzione dei tribunali venne inserita nell'ordinamento della Contea. Federico trasfer\u00ec inoltre la capitale del Tirolo da Merano a Innsbruck.\nNel 1425 la posizione di Federico si era ormai consolidata, e il Tirolo, grazie anche alla scoperta di filoni argentiferi a Schwaz e a Colle Isarco, conobbe un periodo di grande prosperit\u00e0.\nIl soprannome.\nIl soprannome \"Tascavuota\", che \u00e8 stato creato nel 1529 e stampato per la prima volta nel 1543, ottant'anni dalla morte di Federico, ci \u00e8 stato trasmesso per la prima volta attraverso la \"Topographie \u00d6sterreichs\" (Topografia dell'Austria) dell'umanista viennese Johannes Cuspinian. Manca un chiarimento, l'indicazione che Federico in \"patria lingua\", fu chiamato \"mit der leeren Tasche\" (con la tasca vuota), poteva essere l'indizio di un'origine tirolese (Cuspinian aveva, attraverso l'imperatore Massimiliano I d'Asburgo, contatti con il Tirolo, sua moglie apparteneva a una dinastia nobile tirolese) e anche essere una fonte orale, parimenti come la circostanza, che il soprannome non solo viene riportato nel linguaggio latino della topografia, bens\u00ec anche in lingua tedesca. Fonti in questa lingua sulla storia del Tirolo tuttavia non ci sono state tramandate. Nel \"Tyrolischer Adler\" (Nobili tirolesi) di Matthias Burglechner verso il 1620, il soprannome \"mit der leeren Tasche\" viene utilizzato per la prima volta in un titolo, il che significa che esso per i lettori di allora poteva essere diventato noto. Nella seconda met\u00e0 il soprannome inizi\u00f2 ad affermarsi anche nella letteratura ufficiale e scientifica. Sebbene il soprannome dovesse essere gi\u00e0 noto oralmente prima del 1529, non \u00e8 da escludere che esso sia solo un'invenzione del XVI secolo.\nIl sigillo.\nIl sigillo ufficiale di Federico IV \u00e8 attestato sin dal 1406 e mostra tre scudi mozzati rispettivamente dell'Austria, della Stiria e del Tirolo, correlati fra di loro in un trilobato e attorniato dall'iscrizione, in lettere gotiche: \"+ Fridericvs . d(ei) . gracia . dvx . Avstrie . et(ceter)a\".\nMatrimonio e discendenza.\nFederico spos\u00f2 nel 1406 a Innsbruck la principessa Elisabetta del Palatinato, figlia dell'imperatore Ruprecht. Ebbero una figlia:\nNel 1410 Federico spos\u00f2 in seconde nozze la principessa Anna di Braunschweig-Wolfenb\u00fcttel, figlia di Federico I di Brunswick-L\u00fcneburg, principe di Wolfenb\u00fcttel.\nEbbero quattro figli:"}
{"id": "1141616", "revid": "144796", "url": "https://it.wikipedia.org/wiki?curid=1141616", "title": "Sigismondo d'Asburgo", "text": ""}
{"id": "1141617", "revid": "124914980", "url": "https://it.wikipedia.org/wiki?curid=1141617", "title": "Biglietto per l'Inferno (album)", "text": "Biglietto per l'Inferno \u00e8 l'album d'esordio del gruppo di rock progressivo italiano omonimo. I testi sono del cantante Claudio Canali.\n\"Biglietto per l'Inferno\" fu l'unico album pubblicato dal gruppo nel suo periodo di attivit\u00e0 iniziale; il progetto dell'album successivo \"Il tempo della semina\", inciso nel 1975, fu infatti abbandonato e il disco fu pubblicato da Mellow Records solo nel 1992.\nIl Disco.\nL'album \u00e8 ritenuto dalla critica uno dei migliori lavori del rock progressivo italiano degli anni '70. Contiene pezzi elaborati con venature hard rock. La voce di Canali \u00e8 una delle pi\u00f9 interessanti del periodo e risulta azzeccato anche l'utilizzo del flauto, impiegato in maniera originale. Interessanti anche i testi che parlano, in maniera piuttosto cruda, dei disagi sociali. Dall'album fu estratto un 45 giri che porta sul lato A \"\"Una strana regina\" e sul lato B la versione strumentale di \"Confessione\".\nLa copertina raffigura il cantante Canali mentre salta reggendo tra le mani, presumibilmente, l'asta del microfono. La cover originale non riporta altro che il titolo senza nessun'altra nota.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 85.\nI Brani.\nAnsia\nUn brano dai toni pacati introdotto da hammond e chitarra in arpeggio, cui fanno seguito esplosioni ritmiche che tornano a calmarsi sulla parte cantata che arriva solo sul finale.\nConfessione\nPezzo articolato il cui testo parla di un uomo che va da un frate a confessare i propri peccati ma non ne otterr\u00e0 l'assoluzione.\nNella lunga cavalcata strumentale che segue la parte cantata, si susseguono parti hard ad altre pi\u00f9 sinfoniche. Molto d'effetto il momento in cui la chitarra rimane sola e il suo fraseggio passa da una parte all'altra del panorama stereofonico.\nUna strana regina\nToni dolci per una canzone che ridotta di lunghezza \u00e8 stata inserita in un 45 giri, probabilmente perch\u00e9 \u00e8 la pi\u00f9 accessibile dal punto di vista melodico. Il testo \u00e8 di nuovo centrato sul disagio sociale. Dopo una parte convulsa introdotta dal flauto si parviene ad un momento di grande liricit\u00e0 per arrivare ad un finale ritmato ma sempre su suoni puliti.\nIl nevare\nAncora atmosfere pacate con la chitarra in arpeggio seguite da momenti pi\u00f9 hard. Il testo \u00e8 ermetico e di non facile interpretabilit\u00e0.\nL'amico suicida\nToni cupi, quasi spettrali, introducono un testo agghiacciante che racconta di un uomo che va a visitare il cadavere di un amico che si \u00e8 suicidato. Passaggi come \"il tuo viso cereo e gli impulsi lenti, le tue labbra scure mi fanno stridere i denti\"\", sono molto forti. Il pezzo si sviluppa poi con molti cambiamenti di ritmo ed atmosfera fino ad un intermezzo in cui si sente del vociare in sottofondo. Arriva quindi una marcetta che porta al finale nel quale Canali canta la morale del testo."}
{"id": "1141618", "revid": "32658", "url": "https://it.wikipedia.org/wiki?curid=1141618", "title": "Massiccio dell'Aspromonte", "text": ""}
{"id": "1141619", "revid": "1086846", "url": "https://it.wikipedia.org/wiki?curid=1141619", "title": "Football Club Internazionale 1945-1946", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1945-1946.\nStagione.\nRiassunta la denominazione di Internazionale a partire dal 28 ottobre 1945, la squadra nerazzurra partecip\u00f2 alla Divisione Nazionale: giunta a soli 3 punti dal Torino nella prima fase, nel girone conclusivo la \"Beneamata\" fu invece sorpassata in classifica da Juventus e Milan registrando un distacco di 8 lunghezze dai granata campioni d'Italia.\nOrganigramma societario.\nArea direttiva\nArea tecnica\nArea sanitaria"}
{"id": "1141621", "revid": "183694", "url": "https://it.wikipedia.org/wiki?curid=1141621", "title": "Lothar Ledderose", "text": "\u00c8 professore di Storia dell'arte dell'Asia Orientale presso l'Universit\u00e0 di Heidelberg.\nAutorit\u00e0 internazionalmente riconosciuta nel suo campo, ha ricevuto, nel 2005, il Premio Balzan per la Storia dell'arte dell'Asia. \nBiografia.\nDopo il diploma conseguito presso il prestigioso Apostelgymnasium di Colonia, ha studiato Storia dell'Arte Europea e dell'Asia Orientale, Sinologia e Iamatologia alle universit\u00e0 di Colonia, Bonn, Parigi, Taipei e Heidelberg, scrivendo la sua tesi dottorale sulla calligrafia cinese, sulle caratterisctiche dello \"stile sigillo\" (zhuan shu) della dinastia Qing.\nHa compiuto le sue ricerche di post-dottorato negli Stati Uniti, presso le Universit\u00e0 di Princeton e Harvard (1969-1971), lavorando come traduttore al National Palace Museum di Taipei (1971-1972) e come ricercatore all'Istituto Culturale Orientale dell'Universit\u00e0 di Tokyo (1973-1975) e presso il Museo di Arte Asiatica Orientale di Berlino (1975-1976), superando poi, nel 1976, l'esame di abilitazione all'Universit\u00e0 di Colonia. A partire dal 1984 \u00e8 membro del Deutsche Arch\u00e4ologische Institut (Istituto Archeologico Tedesco), dal 1986 dell'Accademia Britannica, dell'Accademia delle Scienze di Heidelberg e presidente del ICANAS (Congresso Internazionale per gli Studi Asiatici e Nord-Africani). \nIn qualit\u00e0 di ricercatore e professore visitatore, ha collaborato con un ampio numero di istituzioni accademiche tra cui il Collegio delle Scienze di Berlino (1983-1984), il Centro Alti Studi sulle Arti Visuali di Washington (1990-1991), l'Universit\u00e0 di Cambridge (1992), l'Universit\u00e0 del Kansas (1994), di Chicago (1996), di Taiwan (1997), di Kyoto (1997), presso la National Gallery of Art di Washington (1998) e il Getty Research Institute Getty Research Institute di Los Angeles (2000-2001).\nNel 2005 ha vinto il Premio Balzan per la storia dell'arte dell'Asia.\nIl Professor Ledderose ha collaborato con varie riviste accademiche, fra cui la \"Arts Asiatiques\", Parigi, la \"Meishushi yanjiu jikan\u201e, Taipei, il \"Bulletin of the Museum of Far Eastern Antiquities\", Stoccolma, e la \"Scuola di Studi sull'Asia Orientale\", Kyoto.\nBibliografia.\nAutore di pi\u00f9 di 170 testi, tra libri e articoli, segnaliamo i suoi lavori pi\u00f9 importanti:"}
{"id": "1141623", "revid": "773636", "url": "https://it.wikipedia.org/wiki?curid=1141623", "title": "Convento di Certomondo", "text": "Il convento della Santissima Annunziata e di San Giovanni Battista \u00e8 un edificio sacro che si trova in localit\u00e0 Certomondo, a Poppi, in provincia di Arezzo, nella diocesi di Arezzo-Cortona-Sansepolcro.\nStoria e descrizione.\nIl convento fu fondato da Guido Novello Guidi, conte di Poppi e Modigliana, a ricordo della vittoria ghibellina di Montaperti (1260). Dedicata all'Annunciazione e a san Giovanni Battista, la chiesa si presenta molto rimaneggiata ed \u00e8 introdotta da un sagrato chiuso da un muro, nel quale si apre un grande portale a bugne lisce.\nL'edificio ha una semplice facciata a capanna, con oculo e portale architravato sormontato da un arco a tutto sesto. Addossato alla facciata \u00e8 il piccolo campanile a vela.\nNell'interno, ad aula unica con soffitto a capriate lignee, particolarmente interessante \u00e8 l\"Annunciazione\" di Neri di Bicci (1466). Sono presenti inoltre affreschi frammentari trecenteschi, tra i quali una \"Vergine in trono e santi\".\nDopo la battaglia di Campaldino nel convento di Certomondo venne sepolto il vescovo Guglielmino degli Ubertini mentre nei suoi pressi furono sepolti in grandi fosse i caduti della battaglia."}
{"id": "1141627", "revid": "2015336", "url": "https://it.wikipedia.org/wiki?curid=1141627", "title": "Res publica Aequiculanorum", "text": "La Res publica Aequiculanorum (o Res publica Aequiculorum) fu un municipium di et\u00e0 romana nel territorio degli Equicoli (Equicolani).\nViene citato nel \"Corpus Inscriptionum Latinarum\" IX, p. 388.\nGli Equicoli abitavano in epoca storica l'area della valle del Salto che i Romani avrebbero chiamato \"Ager Aequiculanus\", identificabile con la regione storico-geografica del Cicolano. \nLa tradizione letteraria ci parla di due re degli Equicoli: Septimius Modius, il primo re, e Ferter Resius. A questo re viene attribuita l\u2019introduzione a Roma del sacerdozio dei feziali, ai tempi di Numa Pompilio ed Anco Marzio (VII secolo a.C.). I sacerdoti dovevano stabilire i rapporti con i popoli confinanti, ma anche dichiarare guerra. Per aprire le ostilit\u00e0 i feziali scagliavano nel territorio nemico una lancia con asta di legno e punta in corniolo rosso, a simboleggiare il sangue. L\u2019istituzione di un rex avvenne forse alla fine dell\u2019et\u00e0 del Ferro e sembra costituire il passaggio dagli Aborigeni agli Equicoli.\nIl territorio della \"Res publica Aequiculanorum\" confinava a sud-est con Alba Fucens, a nord con Amiternum, a nord-ovest con Reate, ad ovest con Trebula Mutuesca ed a sud-ovest con Carsioli. \nI centri principali degli Equicoli in epoca romana furono i municipi di Nersae (nei pressi di Civitella di Nesce in Pescorocchiano) e Cliternia (nei pressi di Petrella Salto o Fiamignano).\nNel Museo Nazionale Romano, presso le terme di Diocleziano, si conservano due rilievi in marmo provenienti dall\u2019antica Nersae. Uno di questi (da Pescorocchiano) raffigura una scena di lotta tra due gladiatori, che doveva decorare un sepolcro funerario della fine del I secolo a.C. Sulla destra compare l'arbitro della contesa con un bastone per separare i due contendenti (a ricordo degli spettacoli gladiatori che si tennero nel teatro di Nersae). \nL'altro rilievo raffigura Mithra Tauroctonos nell\u2019atto di sacrificare il toro sacro. Il culto di Mithra venne importato in Italia dai legionari romani a seguito della guerra contro i Parthi, alla fine del II secolo d.C., e fu assimilato al dio Sole. Sulla cornice inferiore l'iscrizione ricorda un certo Apronianus, cassiere (arkarius) degli Equi (rei publicae), che, ai tempi di Marco Aurelio, il 25 Giugno 171 d.C. inaugur\u00f2 il nuovo mitreo di Nersae ."}
{"id": "1141628", "revid": "1516566", "url": "https://it.wikipedia.org/wiki?curid=1141628", "title": "Campo San Rocco", "text": "Campo San Rocco \u00e8 un campo di Venezia ubicato nel sestiere di San Polo.\nDescrizione.\nPosto lungo il principale percorso che da Rialto conduce a piazzale Roma, situato alle spalle della Basilica dei Frari, campo san Rocco \u00e8 un gioiello dell'architettura veneziana.\nIl nome del campo \u00e8 dato dalla chiesa e dalla \"Scuola Grande di San Rocco\" che vi sorgono, dando, con le loro bianche moli, l'aspetto dominante del campo. Dal lato opposto rispetto alla \"Scuola Grande\" si ergono le poderosi absidi gotiche in mattoni nudi della basilica dei Frari, il suono dei cui organi riempie sovente l'aria del campo, e sulla sinistra accanto il piccolo edificio della Scoletta vecchia di San Rocco, sede originaria della grande confraternita.\nLa chiesa conserva le reliquie di San Rocco e annualmente, in occasione della festa del santo, il 16 agosto, nel campo \u00e8 eretto una struttura lignea coperta a baldacchino a congiungere i portali d'ingresso della chiesa e della scuola con l'accesso principale al campo. Il \"tend\u00f2n\" (tendone) \u00e8 frutto di un antico voto del Senato e della Signoria per la liberazione della citt\u00e0 dalla peste, in seguito al quale ogni anno, in occasione della festa il \"Serenissimo Principe\" recava visita alla chiesa e alla confraternita. Il perimetro del baldacchino e le pietre d'innesto dei pali di sostegno, in bianca pietra d'Istria, sono ben visibili sul selciato del campo."}
{"id": "1141630", "revid": "793215", "url": "https://it.wikipedia.org/wiki?curid=1141630", "title": "Convento dei Frati Minori Cappuccini", "text": "Il convento dei Frati Minori Cappuccini \u00e8 un edificio sacro che si trova in localit\u00e0 Certomondo, a Poppi, e comprende la chiesa del Sacro cuore di Ges\u00f9.\nStoria e descrizione.\nIl convento fu fondato nel 1586 da Torello di Ser Iacopo Lapucci sul Colle dell'Ascensione. I frati vi rimasero fino al 1866, quando venne soppresso. Ricostruito in prossimit\u00e0 di Certomondo, l'attuale nucleo comprende la chiesa dedicata al Sacro Cuore di Ges\u00f9, costruita nel 1894-1898. L'edificio ha una semplice facciata a capanna con oculo, alla quale \u00e8 addossato un portico a tre arcate. L'interno conserva un bel \"Crocifisso\" ligneo del XV secolo ed una pala centinata raffigurante la \"Madonna col Bambino tra i Santi Bonaventura e Giovanni Evangelista\" (seconda met\u00e0 del Cinquecento). Sull'altare maggiore campeggia un grande dipinto con il \"Sacro Cuore di Ges\u00f9 tra i Santi Francesco e Veronica Giuliani\" di Alessandro Franchi (1899)."}
{"id": "1141632", "revid": "287204", "url": "https://it.wikipedia.org/wiki?curid=1141632", "title": "886 (disambigua)", "text": ""}
{"id": "1141633", "revid": "367445", "url": "https://it.wikipedia.org/wiki?curid=1141633", "title": "Venezia", "text": "Venezia (: , ; \"Ven\u00e8sia\" in veneto) \u00e8 un comune italiano di abitanti, il cui centro storico (limitato ai sestieri della citt\u00e0 lagunare) al 1\u00ba novembre 2017 ne contava , capoluogo dell'omonima citt\u00e0 metropolitana e della regione Veneto. Secondo comune della regione per popolazione dopo Verona e primo in Veneto per superficie, comprende sia territori insulari sia di terraferma ed \u00e8 articolato attorno ai due principali centri di Venezia (al centro dell'omonima laguna) e di Mestre (nella terraferma).\nLa citt\u00e0 \u00e8 stata per 1\u00a0100 anni la capitale della Serenissima Repubblica di Venezia ed \u00e8 conosciuta a questo riguardo come \"la Serenissima\", \"la Dominante\" e \"la Regina dell'Adriatico\": per le peculiarit\u00e0 urbanistiche e per il suo patrimonio artistico, \u00e8 universalmente considerata una tra le pi\u00f9 belle citt\u00e0 del mondo, dichiarata, assieme alla sua laguna, patrimonio dell'umanit\u00e0 dall'UNESCO, che ha contribuito a farne la seconda citt\u00e0 italiana dopo Roma con il pi\u00f9 alto flusso turistico.\nGeografia fisica.\nTerritorio.\nDal punto di vista geografico, il comune di Venezia \u00e8 diviso in due parti: la zona insulare e la zona di terraferma. Per quanto riguarda il rischio sismico, Venezia \u00e8 classificata nella zona 4, ovvero a sismicit\u00e0 molto bassa.\nClima.\nIl clima di Venezia si pu\u00f2 definire sub-mediterraneo mitigato per la vicinanza al mare (temperature invernali di circa in media) e nelle massime estive (28\u00a0\u00b0C in media). Secondo K\u00f6ppen rientra nella classe \"Cfa\". La piovosit\u00e0 raggiunge i suoi picchi in primavera e in autunno e sono frequenti i temporali estivi. In inverno non sono infrequenti le nevicate (ma normalmente la neve tende a sciogliersi rapidamente), tuttavia la notte brina spesso, cosa che coinvolge anche le acque lagunari delle zone pi\u00f9 interne. L'elevata umidit\u00e0 pu\u00f2 provocare nebbie nei mesi freddi e afa in quelli caldi.\nI venti principali sono la bora (NE) dominante nei mesi invernali, lo scirocco (SE) in estate e, meno frequente, il libeccio (SW, detto localmente \"Garb\u00ecn\").\nDal punto di vista legislativo, il comune di Venezia ricade nella \"fascia climatica E\" con 2\u00a0345 gradi giorno, dunque il limite massimo consentito per l'accensione dei riscaldamenti \u00e8 di 14 ore giornaliere dal 15 ottobre al 15 aprile.\nLe maree.\nLa marea osservata a Venezia pu\u00f2 essere pensata come la somma di due componenti: la marea astronomica, correlata al moto dei corpi celesti, principalmente Luna e Sole, e il contributo meteorologico dovuto allo stato dell'atmosfera. In condizioni normali il contributo meteorologico \u00e8 piccolo e il livello che si osserva coincide approssimativamente con la marea astronomica. In alcuni casi la somma degli effetti di pressione atmosferica e vento pu\u00f2 determinare un contributo meteorologico importante che porta a notevoli basse maree oppure, al contrario, produrre il fenomeno dell\"'acqua alta\".\nFenomeno dell\"'acqua alta\".\nCon il termine di \"acqua alta\" sono indicati nella laguna di Venezia picchi di marea particolarmente pronunciati, tali da provocare allagamenti nell'area urbana. Il fenomeno \u00e8 frequente soprattutto nel periodo compreso tra l'autunno e la primavera, quando l'alta marea arriva ad allagare buona parte della citt\u00e0 rendendo difficili gli spostamenti per calli e campi. La marea che supera a Venezia la soglia di attenzione di +80\u00a0cm viene comunemente indicata come \"acqua alta\"; a questa quota sorgono problemi di trasporto e di viabilit\u00e0 pedonale nei punti pi\u00f9 bassi della citt\u00e0. Quando la marea supera i 100\u00a0cm (5% del suolo pubblico allagato), il fenomeno inizia a interessare tratti pi\u00f9 consistenti dei percorsi cittadini. A quota +110\u00a0cm, circa il 12% della citt\u00e0 \u00e8 interessata dagli allagamenti. Quando invece si raggiungono i +140\u00a0cm, viene allagato il 59% della citt\u00e0.\nIl fenomeno dell'acqua alta \u00e8 generato dalla combinazione di due fattori principali: l'alternarsi regolare delle maree unita a una causa meteorologica composta dalla combinazione di pioggia, vento e pressione atmosferica sulla massa marina; l'alta marea da sola non genera l'acqua alta: \u00e8 la sovrapposizione di questi fattori che, combinandosi con la marea astronomica, porta il livello dell'acqua a raggiungere quote superiori in modo meno prevedibile. Il rialzo dell'acqua oltre il livello di marea \u00e8 un fenomeno normale in un bacino chiuso come il mare Adriatico e il vento che lo favorisce non \u00e8 tanto la bora, comune a Venezia, ma lo scirocco che agisce in senso longitudinale su tutta la massa d'acqua dell'Adriatico.\nAlla variazione della frequenza degli eventi di acqua alta a Venezia contribuiscono l'eustatismo (innalzamento del livello del mare) e la subsidenza (abbassamento del suolo per cause naturali o antropiche). Un tempo si pensava che l'escavo del canale dei Petroli e l'approfondimento delle bocche di porto (che ha aumentato la sezione di scambio d'acqua tra laguna e mare) avessero amplificato il fenomeno, visto che nel passato era un evento straordinario per la citt\u00e0. \u00c8 stato poi dimostrato che questo specifico contributo esiste ma \u00e8 del tutto trascurabile se confrontato con gli altri.\nAllo scopo di proteggere la laguna di Venezia da acque alte eccezionali, dal 2003 \u00e8 in corso di realizzazione il progetto MOSE, che consiste in una serie di barriere mobili costituite da un numero variabile di paratoie ancorate sul fondo delle bocche di porto della laguna, che si alzano in caso di superamento del livello predefinito di marea bloccando l'afflusso di acqua dal mare.\nOrigini del nome.\nIl toponimo \"Venezia\" (e le sue antiche varianti: \"Ven\u00e9dia, Ven\u00e9tia, Ven\u00e9sia, Ven\u00e9xia, Vinegia\") era utilizzato inizialmente per indicare tutta la terra delle popolazioni venete preromane.\n\"Venetia\" compare cos\u00ec nella suddivisione amministrativa augustea dell'Italia (6 d.C) e, accanto all'antica Istria, faceva parte della \"X Regio\". Il toponimo continu\u00f2 a essere utilizzato sotto i Bizantini che chiamavano \"Venetik\u00e0\", o \"Venetia maritima\" in latino, la fascia costiera da Chioggia a Grado. Di conseguenza il nome \u00e8 passato poi a indicare il Ducato di Venezia e solo pi\u00f9 tardi la sua capitale: \u00e8 noto infatti che il centro \u00e8 sorto in epoca tarda riunendo gli abitati sorti sulle sue isole.\nUna particolarit\u00e0 del nome latino di Venezia \u00e8 che esso \u00e8 un pluralia tantum, si declina cio\u00e8 al plurale \"Venetiae\" e non \"Venetia\"; questo forse perch\u00e9 la citt\u00e0 veniva concepita come l'unione di pi\u00f9 centri sorti sulle diverse isolette e poi fusisi insieme, o comunque costituita da una pluralit\u00e0 di elementi. Nei documenti antichi la regione compariva, quindi, al singolare \"Venetia\" (\"Venetia et Histria\", \"Venetia Maritima\"), ma quando ci si riferiva alla citt\u00e0 si ricorreva invece al plurale: \"Venetiarum Civitas\", \"Venetiarum ResPublica\", \"Venetiarum Patriarcha\".\nStoria.\nLa laguna veneziana si \u00e8 formata nel VIII secolo a.C. da un precedente ambiente fluvio-palustre e si suppone che qui vi fossero insediamenti umani sin dall'epoca preistorica vista la ricchezza di risorse che favorivano caccia e pesca. In et\u00e0 pre-romana, vale a dire nel periodo paleoveneto, la civilt\u00e0 era ben radicata nella zona con popolazioni dedite alla pesca, alla produzione del sale, ai trasporti marittimi e alle altre attivit\u00e0 mercantili connesse. Snodo di intensi traffici commerciali che collegavano l'Adriatico con il Centro e Nord Europa, in questo periodo vengono a svilupparsi alcuni insediamenti, tra i quali spicca, ormai con una fisionomia protourbana, il centro di Altino. La venuta dei Romani non fa che rafforzare questa situazione. Il sistema dei porti viene potenziato (a questo periodo risale Chioggia), mentre l'entroterra viene bonificato e centuriato, cosa peraltro ancora visibile nella disposizione di strade e fossi. La laguna divenne forse luogo di villeggiatura per la nobilt\u00e0, come testimoniano alcuni ritrovamenti.\nSecondo il \"Chronicon Altinate\" (XI secolo) il primo insediamento a Venezia sulla \"Riva Alta\" (Rialto) risalirebbe al 25 marzo del 421 con la consacrazione della chiesa di San Giacometo sulle rive del Canal Grande: studi recenti hanno per\u00f2 dimostrato che San Giacomo di Rialto \u00e8 assai pi\u00f9 tarda, risalendo alla met\u00e0 del XII secolo. Gli abitanti della terraferma cercarono rifugio nelle lagune a seguito delle varie ondate di invasioni barbariche che si succedettero dal V secolo, in particolare quella degli Unni (452) e dei Longobardi (568). Tuttavia Venezia si presentava allora come un insieme di piccoli insediamenti ancora molto eterogeneo, mentre maggiore importanza assumono alcuni centri limitrofi come Torcello, Ammiana, Metamauco. Parallelamente, si vengono a trasferire in laguna le maggiori istituzioni religiose, come il Patriarca di Aquileia a Grado e il vescovo di Altino a Torcello.\nRiuniti assieme con tutta l'Italia all'impero con la prammatica sanzione di Giustiniano del 554, il Triveneto \u00e8 nuovamente travolto dalla calata dei Longobardi del 568. I Bizantini perdono gran parte della zona, mantenendo solamente la fascia costiera. \u00c8 da questo momento che il termine \"Venetia\", un tempo riferito a tutto il Veneto, viene a indicare solo la zona delle lagune.\nVenezia viene eretta nel 697 a ducato dipendente dall'Esarcato di Ravenna, con capitale prima a Eracliana e quindi a Metamauco. A seguito della tentata invasione franca di Pipino (Carlomanno), nell'821 la pi\u00f9 sicura Rialto diviene capitale del \"Ducato di Venezia\", assumendo nel tempo il nome stesso del territorio e dello Stato e diventando definitivamente \"Venezia\". La vicinanza con l'Impero franco, il rapporto privilegiato con l'Oriente bizantino e contemporaneamente la distanza da Costantinopoli ne fece uno dei principali porti di scambio tra l'Occidente e l'Oriente, permettendo lo sviluppo di una classe mercantile dinamica e intraprendente che nel corso di quattro secoli circa trasform\u00f2 la citt\u00e0 da remoto insediamento e avamposto imperiale a potenza padrona dei mari, ormai totalmente indipendente. \n\u00c8 annoverata fra le Repubbliche marinare; a ricordo di ci\u00f2 il leone di San Marco, emblema della Serenissima, appare nelle insegne marine della bandiera italiana unitamente ai simboli di Genova, Pisa e Amalfi. \nIl capo del governo era il Doge (dal latino \"dux\"), il quale vide, con il passare del tempo, il suo potere sempre pi\u00f9 vincolato da nuovi organi istituzionali. Molti Dogi, soprattutto prima dell'anno mille, si videro costretti a prendere i voti perch\u00e9 i cittadini li reputavano troppo bramosi di potere: alcuni vennero anche uccisi o abbacinati.\nAll'apice della sua potenza, nel XIII secolo, Venezia dominava gran parte delle coste dell'Adriatico, regioni quali la Dalmazia, l'Istria, molte delle isole dell'Egeo, Creta, Cipro, Corf\u00f9, ed era la pi\u00f9 importante potenza militare e tra le principali forze mercantili nel Medio Oriente. Nel XV secolo il territorio della Repubblica si estendeva dall'Adda all'Istria, e da parte della provincia di Belluno, al Polesine veneto. Ma la decadenza cominci\u00f2 a farsi sentire gi\u00e0 nel XV secolo: eventi storici come l'accrescersi della potenza ottomana e lo spostamento dei commerci verso le Americhe, colpirono duramente la vocazione marittima della citt\u00e0 che fin\u00ec per volgere i suoi interessi economici verso l'entroterra.\nNel XVIII secolo Venezia fu tra le citt\u00e0 pi\u00f9 raffinate d'Europa, con una forte influenza sull'arte, l'architettura e la letteratura del tempo. Dopo oltre 1\u00a0000 anni d'indipendenza, il 12 maggio 1797 il doge Ludovico Manin e il Maggior Consiglio vennero costretti da Napoleone ad abdicare, per proclamare il \"Governo Provvisorio della Municipalit\u00e0 di Venezia\". Durante il primo decennio dalla perdita della sovranit\u00e0 della Repubblica di Venezia, vennero compiuti molti interventi sulla citt\u00e0 come l'interramento del rio di Sant'Anna che divenne via Garibaldi, le demolizioni per costituire i giardini di Castello, la distruzione dei granai di Terranova per costruire i Giardini Reali nelle Procuratie Nuove.\nCon il trattato di Campoformio tra francesi e austriaci, il 17 ottobre 1797 la \"Municipalit\u00e0 di Venezia\" cess\u00f2 di esistere e furono ceduti all'Austria il Veneto, l'Istria, la Dalmazia e le Bocche di Cattaro, che andarono a formare la \"Provincia veneta\" dell'Impero austriaco. Tornata ai francesi con la pace di Presburgo del 26 dicembre 1805, fu poi di nuovo austriaca sino all'Unit\u00e0 d'Italia. Nel 1848 la citt\u00e0 partecip\u00f2 attivamente ai moti rivoluzionari e sotto l'iniziativa di Daniele Manin fu, sebbene per poco, indipendente con l'istituzione della Repubblica di San Marco. Dopo un anno di assedio da parte degli austriaci, la Repubblica dovette arrendersi il 22 agosto 1849. Nel 1866 entr\u00f2 a far parte del Regno d'Italia e l'annessione fu sancita dal plebiscito del 21 e 22 ottobre 1866 che vide vincere il s\u00ec con il 99,9% dei voti favorevoli dell'elettorato attivo. Nel 1883 il comune di Malamocco, comprendente tutto il Lido di Venezia, fu soppresso e incorporato a Venezia.\nIl 24 maggio 1915 l'Italia entr\u00f2 nel primo conflitto mondiale a fianco delle potenze dell'Intesa. Con la ritirata di Caporetto, nel disperato tentativo di difendere Venezia e la sua preziosa base navale, l'esercito italiano si attest\u00f2 sul Piave e respinse due offensive austro-ungariche (una alla fine dell'anno, la seconda nel giugno 1918). Venezia venne quindi a trovarsi a ridosso del fronte. In questo contesto sub\u00ec numerosi attacchi aerei da parte dell'Austria-Ungheria, che causarono svariati danni alla citt\u00e0..\nNel 1917, la zona di Bottenigo (il cui nome venne cambiato in Marghera) fu integrata nel comune di Venezia, e in essa cominciarono la costruzioni delle nuove installazioni portuali di Porto Marghera. Negli anni venti la citt\u00e0 vide accrescere notevolmente il suo territorio, grazie all'accorpamento dei comuni di Burano, Murano, Pellestrina (1923), Chirignago, Zelarino, Mestre e Favaro Veneto (1926). L'annessione della terraferma in particolare, fu legata alla nascita del polo industriale di Marghera, voluto dalle politiche economiche di quegli anni. Venezia, per la propria conformazione urbana, si rivelava infatti incapace, pur con la propria ampia disponibilit\u00e0 di manodopera, di avere una propria compiuta area industriale: l'espansione in terraferma divenne la soluzione necessaria per dare nuovo sviluppo della citt\u00e0 lagunare.\nNel 1933 venne costruito il ponte stradale fra Venezia e la terraferma (affiancato al precedente ponte ferroviario costruito nel 1846). Durante la seconda guerra mondiale i centri di Marghera e Mestre subirono pesanti bombardamenti aerei. Il 21 marzo 1945 la citt\u00e0 lagunare sub\u00ec il suo unico attacco aereo del conflitto: fino a quel momento infatti gli Alleati si erano concentrati sulle installazioni portuali e le vie di comunicazione sulla terraferma, evitando di colpire una citt\u00e0 dal cos\u00ec grande valore culturale e architettonico. Il bombardamento fu attuato con una precisione chirurgica, colpendo il porto con i suoi magazzini e affondando tre navi mercantili. Nel complesso Venezia super\u00f2 la guerra quasi indenne, grazie alle precauzioni adottate dalle potenze belligeranti cos\u00ec come alla sua posizione isolata e facilmente riconoscibile dai piloti dei bombardieri.\nIl dopoguerra vede la grande espansione edilizia della terraferma veneziana, che attrasse immigrati da tutto l'entroterra veneto e dallo stesso centro storico. In parallelo a questa espansione si \u00e8 assistito all'esodo dal centro storico della maggioranza della sua popolazione. In conseguenza di questi fenomeni, la terraferma veneziana ha oggi oltre il doppio degli abitanti della Venezia insulare.\nLa crescita demografica di Mestre divenne vertiginosa a partire dagli anni sessanta, quando alle politiche abitative e del lavoro, che non favorivano i residenti lagunari, si sommarono i disastrosi effetti dell'alluvione del 1966, che mostr\u00f2 la vulnerabilit\u00e0 delle abitazioni ai piani bassi di Venezia. L'incredibile rapidit\u00e0 dello sviluppo fece s\u00ec che questo avvenisse in modo alquanto disordinato e al di fuori di un piano regolatore (\u00e8 il cosiddetto \"sacco edilizio di Mestre\"). La sera dell'11 settembre 1970, il centro storico fu colpito da una tromba d'aria di intensit\u00e0 stimata F4 sulla scala Fujita, che provoc\u00f2 gravi danni tra cui l'affondamento di un motoscafo dell'ACNIL che caus\u00f2 la morte di 21 persone. A met\u00e0 degli anni 1970 ci fu un declino dei settori chimico, industriale e cantieristico con un conseguente reimpiego, maggioritario, del capitale umano e economico nel settore del turismo.\nDurante gli anni di piombo anche Venezia fu ripetutamente oggetto di atti criminosi come la notti dei fuochi del Veneto e la bomba alla sede del Il Gazzettino o gli omicidi Giuseppe Taliercio, Alfredo Albanese o Lino Sabbadin solo per citarne alcuni. In citt\u00e0 erano presenti cellule delle Brigate Rosse, di Prima Linea e di Ordine Nuovo.\nSimboli.\nIl 30 marzo 1995, la Giunta municipale diede incarico a Mario De Biasi e Giorgio Aldrighetti di definire gli emblemi per la Citt\u00e0 di Venezia. I bozzetti che accompagnarono la relazione storico araldica erano opera di Sandro Nordio. Lo stemma e il gonfalone poi in uso vennero quindi concessi con Decreto del presidente della Repubblica il 6 novembre 1996.\nStemma: \nGonfalone: \nMonumenti e luoghi d'interesse.\nI monumenti del comune di Venezia si trovano quasi totalmente nel centro storico e nelle isole della laguna.\nIl luogo pi\u00f9 celebre della citt\u00e0 \u00e8 Piazza San Marco, l'unica nel centro storico a essere caratterizzata dal toponimo \"piazza\": le altre piazze sono chiamate infatti \"campi\" o \"campielli\". La Basilica di San Marco \u00e8 situata al centro della piazza, colorata d'oro e rivestita da mosaici che raccontano la storia di Venezia, assieme ai bassorilievi che raffigurano i mesi dell'anno. Sopra la porta principale, i quattro cavalli bronzei provenienti dal palazzo imperiale di Costantinopoli, che furono trasportati a Venezia in seguito alla quarta crociata del 1204 su ordine del doge Dandolo (comandante della crociata). La pianta a croce greca \u00e8 sovrastata da cinque grandi cupole. La fabbrica \u00e8 la terza basilica dedicata a San Marco che sorge in questo luogo: le prime due andarono distrutte. Questa versione fu ispirata dalla chiesa dei Santi Apostoli di Costantinopoli (distrutta dai musulmani pochi anni dopo la conquista del 1453), di cui \u00e8 una sorta di replica in scala ridotta. L'interno \u00e8 rivestito di mosaici a fondo oro che raffigurano passi biblici e allegorici. Inizialmente, era la cappella dei Dogi della Repubblica di Venezia.\nIl Palazzo Ducale sorge a fianco della Basilica: a unirli, la \"Porta della Carta\", opera di Bartolomeo Bono, che \u00e8 l'uscita del museo di Palazzo Ducale. L'ingresso principale \u00e8 sul lato che guarda alla laguna. Sede del governo della Serenissima, \u00e8 stato costruito nel XV secolo con marmi d'Istria. Qui sorgeva un castello, poi dato alle fiamme per far uscire Pietro IV Candiano che vi aveva trovato rifugio durante una sommossa. Ora il Palazzo \u00e8 un museo, con opere dei migliori artisti veneziani: la Biblioteca Sansoviniana, che si trova al suo interno, ospita delle mostre temporanee. Da vedere la Sala del Maggior Consiglio, che per secoli fu la pi\u00f9 grande sede di governo del mondo, il Ponte dei Sospiri, le carceri e i Piombi.\nDi fronte al Palazzo Ducale sorge il campanile di San Marco: costruito nel 1173 come faro per i naviganti, fu restaurato da Bartolomeo Bon nel XV secolo. Croll\u00f2 il 14 luglio 1902 e venne interamente ricostruito. La loggetta in marmo rosso di Verona \u00e8 un'opera di Jacopo Sansovino, e su di essa si trovano i bassorilievi che raffigurano allegorie con le imprese della Repubblica del Leone.\nAltri importanti monumenti veneziani sono l'Arsenale, la basilica di Santa Maria della Salute, la basilica di Santa Maria gloriosa dei Frari, le sinagoghe del Ghetto.\nVenezia \u00e8 celebre anche per i suoi caff\u00e8 storici. Importato dall'Impero ottomano intorno al 1615, a partire dal 1683 si diffusero moltissime caffetterie in tutta la citt\u00e0. Il 29 dicembre 1720 fu aperto il celebre Caff\u00e8 Florian, ancor attivo in Piazza San Marco, sotto le \"Procuratie Nuove\", nel 1775 fu la volta invece dell'altrettanto celebre Caff\u00e8 Quadri.\nA Venezia ha inoltre sede il ricercato museo Peggy Guggenheim, dove si trovano grandi opere di artisti tra i quali Ernst, Modigliani, Picasso, Mir\u00f2, Pollock e Kandinsky.\nNella laguna importanti mete turistiche sono le isole di Murano, Burano e Torcello. L'isola del Lido \u00e8 invece una rinomata localit\u00e0 balneare, nonch\u00e9 sede del celebre festival del Cinema di Venezia.\nArchitetture religiose.\nSono innumerevoli le chiese degne di nota che si possono trovare nella citt\u00e0 lagunare, sia per i propri pregi architettonici sia per i tesori artistici ivi contenuti. Tra le pi\u00f9 importanti si pu\u00f2 annoverare la Basilica di Santa Maria della Salute a pianta ottagonale, con la sua imponente cupola che spicca all'incile del Canal Grande e la celebre e maestosa Basilica di San Marco, cattedrale della citt\u00e0 e sede del Patriarca e del Patriarcato di Venezia, situata nell'omonima piazza, di fianco al Palazzo Ducale.\nTra gli altri importanti edifici religiosi, abbiamo: la basilica di Santa Maria Gloriosa dei Frari, la chiesa di Santa Maria dei Miracoli, la chiesa di San Francesco della Vigna, la chiesa di San Zaccaria, la basilica dei Santi Giovanni e Paolo, la chiesa del Redentore, quest'ultima realizzata presso l'isola della Giudecca su progetto di Andrea Palladio, e la basilica di San Pietro di Castello che annovera due cappelle a opera del Veronese, oltre a essere stata la primitiva Cattedrale della citt\u00e0 fino al 1807.\nPalazzi.\nVenezia \u00e8 ricca di palazzi signorili, affacciati su campi, calli, rii e canali, antiche residenze delle pi\u00f9 ricche famiglie veneziane dell'epoca d'oro della citt\u00e0.\nA parte le scuole e gli edifici istituzionali come ad esempio Palazzo Ducale, quasi tutti i palazzi sono identificati con il nome della famiglia che li ha fondati o che pi\u00f9 vi ha lasciato il proprio segno. Tra i pi\u00f9 famosi Palazzo Fortuny, in stile gotico donato alla citt\u00e0 di Venezia dalla vedova dell'artista spagnolo Mariano Fortuny, Palazzo Grassi, opera di Giorgio Massari, Palazzo Mocenigo dalla facciata di impronta rinascimentale, Palazzo Grimani, di propriet\u00e0 demaniale e sede della Corte d'appello e Palazzo Loredan in stile gotico. Spesso nel nome vengono citate due o pi\u00f9 famiglie come ad esempio Palazzo Cavalli-Franchetti, o Palazzo Gritti-Badoer, oppure \u00e8 specificato il ramo della famiglia (es. Palazzo Morosini del Pestrin).\nMolte residenze private mantengono invece la tradizionale denominazione \"Ca\"', che indicava il nome della casata e dell'edificio: ad esempio Ca' Foscari, sede dell'omonima Universit\u00e0 cittadina, Ca' Corner, progettata nel XVI secolo da Jacopo Sansovino, Ca' Rezzonico, nel sestiere di Dorsoduro e opera del Longhena, Palazzo Balbi, sede del Presidente e della Giunta Regionale della Regione del Veneto, Ca' Pesaro, Ca' Tron, Ca' Vendramin Calergi e Ca' Dario, tristemente nota per il tragico destino di alcuni dei suoi proprietari.\nPi\u00f9 recente l'uso dell'italiano \"Casa\" (es. Casa Venier). Alcuni edifici di non grandi dimensioni vengono spesso indicati come \"Palazzetto\" (es. Palazzetto Stern).\nA Venezia, vista la sua antica vocazione commerciale, sono inoltre presenti i fondachi, antichi edifici di origine medioevale adibiti a magazzino e a ricovero per i mercanti stranieri. Lungo il Canal Grande sono visibili il fondaco dei Tedeschi, il fondaco dei Turchi e il fondaco del Megio.\nPonti.\nPer la sua conformazione Venezia dispone di 435 ponti tra pubblici e privati che collegano le 118 isolette su cui \u00e8 edificata, attraversando 176 canali. La maggior parte di essi sono costruiti in pietra, altri materiali comuni sono il legno e il ferro. Il pi\u00f9 lungo \u00e8 il ponte della Libert\u00e0 che attraversa la laguna veneta, collegando la citt\u00e0 con la terraferma e permettendo cos\u00ec il traffico veicolare. Il progetto \u00e8 del 1931, per opera dell'ingegnere Eugenio Miozzi, mentre la sua inaugurazione si \u00e8 avuta nel 1933, con il nome di Ponte Littorio.\nIl principale canale che taglia la citt\u00e0, il Canal Grande, \u00e8 attraversato da quattro ponti: il ponte di Rialto \u00e8 il pi\u00f9 antico (edificato intorno al XVI secolo); il ponte dell'Accademia; il ponte degli Scalzi, questi ultimi costruiti sotto la dominazione asburgica e ricostruiti nel XX secolo, e infine il ponte della Costituzione, posto in opera nel 2008 su progetto dell'architetto Santiago Calatrava.\nUn altro simbolo della citt\u00e0 \u00e8 il ponte di Rialto: opera di Antonio Da Ponte, sorse nel 1591. Costituiva l'unico modo di attraversare il Canal Grande a piedi: infatti, rimase l'unico ponte fino al 1854, quando fu costruito il ponte dell'Accademia (a cui si aggiunsero in seguito il ponte degli Scalzi e il ponte della Costituzione). Sui lati del corpo centrale si trovano negozi di lusso mentre, alla fine del ponte, nel sestiere di San Polo, si trovano il mercato orto-frutticolo, l'edificio coperto della pescheria e la chiesa di San Giacomo di Rialto.\nUno dei ponti pi\u00f9 celebri di Venezia \u00e8, inoltre, il ponte dei Sospiri. Realizzato in pietra d'Istria nel XVII secolo su progetto dell'architetto Antonio Contin, collega il Palazzo Ducale con le Prigioni Nuove.\nTeatri.\nVenezia ai tempi della Serenissima possedeva molti teatri, per rappresentazioni sia musicali sia drammaturgiche o di commedia, molti dei quali ospitati all'interno di palazzi patrizi, come ad esempio il teatrino di Palazzo Grassi ristrutturato nel 2013 o in fabbriche di indubbio interesse architettonico, come il settecentesco Teatro La Fenice (1792), il Teatro Goldoni (risalente al 1622, anche se completamente ristrutturato negli anni settanta) e il Teatro Malibran (1678).\nSociet\u00e0.\nEvoluzione demografica.\nIl Comune di Venezia \u00e8, per popolazione, il dodicesimo d'Italia, secondo una graduatoria che da decenni \u00e8 rimasta pressoch\u00e9 immutata.\nLa popolazione \u00e8 soggetta da anni a un saldo naturale negativo ( nel 2018), molto pi\u00f9 accentuato rispetto ai dati dell'intera citt\u00e0 metropolitana () e della Regione (). Anche in confronto alle altre grandi citt\u00e0 italiane, Venezia risulta tra quelle maggiormente segnata dal fenomeno dell'invecchiamento, preceduta solo da Genova.\nD'altro canto, il tasso migratorio si mantiene positivo ( nel 2018), superiore sia alla media regionale (), sia a quella italiana ().\nQuesti fenomeni demografici non coinvolgono il Comune in modo omogeneo: la popolazione della terraferma risulta sostanzialmente stabile, mentre centro storico ed estuario mostrano una diminuzione accentuata. Infatti, se la contrazione delle nascite ha interessato tutto il Comune, nelle municipalit\u00e0 di terraferma \u00e8 stata compensata dall'arrivo di nuovi abitanti, mentre nella municipalit\u00e0 di Venezia-Murano-Burano si osserva un tasso migratorio negativo che accentua la perdita di residenti. Nella municipalit\u00e0 di Lido-Pellestrina il saldo migratorio \u00e8 leggermente positivo, ma questo non controbilancia il forte calo dovuto all'invecchiamento della popolazione.\nL'et\u00e0 media si attesta sui 48 anni. Anche in questo caso, le due municipalit\u00e0 lagunari presentano i valori pi\u00f9 alti, sfiorando i 50 anni.\nCome nel resto dell'Italia, si \u00e8 assistito a un graduale aumento del numero delle famiglie, con una conseguente diminuzione della dimensione media delle stesse. Nel 2018 si riscontravano in media componenti per famiglia, un dato paragonabile a quelle della altre grandi citt\u00e0 del Centro-Nord. Alla fine del 2017 il delle famiglie era composto da una sola persona, con un massimo di a Venezia-Murano-Burano e un minimo di a Favaro. Complessivamente, vivevano sole persone (nel 2000 non erano nemmeno ).\nDal 1951, quando aveva raggiunto il suo massimo di residenti, il centro storico di Venezia ha perso circa il 70% della popolazione, attestandosi sui abitanti nel 2018. Sempre nel 1951, la popolazione della laguna rappresentava il del Comune, contro il della popolazione di terraferma; nel 2017 le proporzioni sono ribaltate, rispettivamente e . L'area urbana funzionale (FUA) conta 559\u00a0983 abitanti.\nEtnie e minoranze straniere.\nAll'inizio del 2019 gli stranieri residenti nel comune erano , ovvero il della popolazione. Il dato percentuale risulta pi\u00f9 alto rispetto a quello dell'intera citt\u00e0 metropolitana (), ma \u00e8 in linea con quelli delle altre grandi citt\u00e0 dell'Italia centrosettentrionale.\nDi seguito sono riportati i gruppi pi\u00f9 consistenti:\nAlcune nazionalit\u00e0 sono costituite prevalentemente da individui di sesso maschile (\u00e8 il caso di Bangladesh e Kosovo), mentre in altre prevale la componente femminile (Moldavia e Ucraina).\nLa popolazione straniera presenta una struttura per et\u00e0 ben diversa dalla componente italiana: prevalgono le classi di et\u00e0 giovani e attive e quelle di seconda generazione, derivanti da stranieri nati in Italia o da ricongiungimenti familiari. L'et\u00e0 media, di conseguenza, \u00e8 molto pi\u00f9 bassa rispetto a quella dell'intera popolazione e alla fine del 2017 si attestava sui 34 anni.\nAnche la distribuzione dei residenti stranieri nel comune non \u00e8 omogenea: essi costituiscono solo il dei residenti a Lido-Pellestrina e il a Venezia-Murano-Burano, ma raggiungono il a Mestre-Carpenedo e il a Marghera. Di conseguenza, gli stranieri incidono in modo diverso a livello di classi di et\u00e0; per quanto riguarda i residenti da 0 a 4 anni, ad esempio, a Venezia Litorale solo 8 bambini su 100 sono stranieri, ma diventano 45 su 100 a Marghera.\nLingue e dialetti.\nNel comune di Venezia, oltre naturalmente all'italiano che \u00e8 compreso e usato dalla totalit\u00e0 dei residenti, \u00e8 parlata una notevole variet\u00e0 di dialetti della lingua veneta, soprattutto a causa delle notevoli diversit\u00e0 geografiche del territorio, suddiviso tra centro storico, estuario e terraferma.\nSostanzialmente, si pu\u00f2 dire che il dialetto veneziano, pi\u00f9 propriamente veneziano lagunare, \u00e8 parlato in tutta l'area della Laguna veneziana, centro storico compreso, ma pu\u00f2 mostrare notevoli differenze tra isola e isola; spicca tra tutte Pellestrina, dove permane un idioma affine al chioggiotto. Nell'entroterra si parla per lo pi\u00f9 un dialetto molto simile a quello cittadino ma con influenze dei dialetti delle vicine province di Padova e di Treviso.\nQuesta differenziazione ovviamente non \u00e8 cos\u00ec marcata, almeno non come un tempo. Il veneziano \u00e8 ben presente anche in terraferma a causa dello spopolamento del centro storico a favore di Mestre e dei sobborghi limitrofi e spesso qui si possono ravvisare degli \"ibridi\" tra le varie parlate.\nReligione.\nPer antica tradizione, la diocesi di Venezia \u00e8 l'unica diocesi italiana a titolare patriarca il proprio vescovo cattolico. Il patriarca di Venezia \u00e8 il metropolita della provincia ecclesiastica che comprende tutte le diocesi del Patriarcato di Venezia pi\u00f9 la diocesi di Concordia-Pordenone.\nL'isola di San Lazzaro degli Armeni ospita dal 1717 l'Ordine mechitarista, una delle pi\u00f9 importanti istituzioni di cultura armena nel mondo.\nDal 1991 Venezia \u00e8 sede dell'Arcidiocesi ortodossa d'Italia e Malta ed esarcato per l'Europa meridionale, di lingua greca e rito bizantino, con relativo metropolita nell'autorit\u00e0 del Patriarcato ecumenico di Costantinopoli.\nSuo centro \u00e8 l'antica chiesa di San Giorgio dei Greci, nel sestiere di Castello.\nPer quanto riguarda le religioni cristiane riformate, in citt\u00e0 sono presenti gli edifici di culto della pi\u00f9 antica comunit\u00e0 luterana italiana (nel sestiere di Cannaregio), e della chiesa evangelica valdese, nel sestiere di Castello. Nei pressi delle Gallerie dell'Accademia si trova infine la chiesa anglicana di Saint George.\nL'area del Ghetto \u00e8 il fulcro della Comunit\u00e0 ebraica di Venezia che conta circa 500 appartenenti.\nPresenti in buon numero sono i Testimoni di Geova che hanno diverse sale del regno nel territorio comunale: nel centro citt\u00e0, al Lido, a Mestre e a Zelarino.\nQualit\u00e0 della vita.\nSe il turismo di massa ha portato grande giovamento all'economia della citt\u00e0, non si pu\u00f2 dire la stessa cosa riguardo alla qualit\u00e0 della vita dei residenti del centro storico. Addentrandosi in esso, appare subito evidente l'esigua presenza di negozi di generi alimentari e piccole attivit\u00e0 artigianali a favore di negozi di souvenir e altre attivit\u00e0 indirizzate a turisti, pendolari e studenti. Gli alti costi dei locali, la scarsit\u00e0 della domanda e le difficolt\u00e0 logistiche hanno portato molte piccole attivit\u00e0 imprenditoriali a spostarsi sulla terraferma, cos\u00ec come i servizi legati alla persona (nidi e asili infantili, uffici postali, ecc.).\nAnche le strutture ospedaliere sono piuttosto carenti nella citt\u00e0 antica: basti pensare che, a fronte di un posto letto per 33 abitanti nella media regionale, qui se ne ha uno per 96 abitanti. Considerando il progressivo invecchiamento della popolazione residente, poich\u00e9 le nuove generazioni tendono ad abbandonarla, il problema sar\u00e0 sempre pi\u00f9 sentito.\nLa mancanza di unit\u00e0 abitative e gli elevati canoni delle locazioni contribuiscono inoltre al progressivo spopolamento. Se il \"trend\" non dovesse cambiare, la citt\u00e0 andr\u00e0 sempre pi\u00f9 incontro a una specializzazione monoculturale turistica.\nCultura.\nIstruzione.\nBiblioteche e archivi.\nLa maggiore biblioteca della citt\u00e0, e una delle maggiori italiane, \u00e8 la Biblioteca nazionale Marciana. Essa si trova in piazza San Marco, dispone di circa di volumi, specializzata in filologia classica e storia di Venezia, possiede una delle pi\u00f9 pregiate raccolte di manoscritti greci, latini e orientali del mondo. Il palazzo che la ospita \u00e8 opera dell'architetto Jacopo Sansovino. La Marciana fu istituita ufficialmente nel 1560, anche se gi\u00e0 nel XIV secolo Francesco Petrarca ebbe l'idea di realizzare una biblioteca pubblica in questa citt\u00e0. Dopo la caduta della Repubblica, con la trasformazione delle Procuratie Nuove in Palazzo Reale, la biblioteca fu sposta in Palazzo Ducale, ma dopo la prima guerra mondiale, a causa degli esigui spazi e della crescita del patrimonio letterario, la biblioteca trov\u00f2 una nuova sede presso il Palazzo della Zecca.\nPresso l'ex-convento dei Frari, \u00e8 presente l'Archivio di Stato di Venezia che, con i suoi 70\u00a0km di scaffali, ospita la documentazione prodotta in mille anni dalla Repubblica di Venezia, dalla nascita al XX secolo. Il suo patrimonio \u00e8 composto da una ricchissima collezione di pergamene, carte e disegni, conservati nelle centinaia di stanze (le antiche celle dei frati) poste attorno ai chiostri, che testimoniano non solo la storia della Serenissima, ma anche di tutto il mondo che intratteneva con essa relazioni diplomatiche e commerciali. Istituito nel 1815, dal 1866 vi affluiscono anche gli archivi prodotti dagli uffici dello Stato italiano situati a Venezia.La biblioteca della Fondazione Querini Stampalia, in campo Santa Maria Formosa con sede nel Palazzo Querini Stampalia, raccoglie materiale di carattere prevalentemente scientifico e naturalistico, assolvendo il ruolo di biblioteca civica della citt\u00e0 grazie alla disponibilit\u00e0 di circa 350\u00a0000 volumi. La biblioteca fu voluta nel 1868 dal N.H. Giovanni Querini Stampalia, che moriva l'anno successivo senza eredi diretti. Sub\u00ec un importante intervento di restauro da parte dell'architetto Carlo Scarpa tra 1959 e 1963 e pi\u00f9 recentemente da parte di Mario Botta.\nLa Fondazione Giorgio Cini gestisce una biblioteca sull'isola di San Giorgio Maggiore, negli ambienti dell'ex monastero benedettino, recentemente restaurata da Michele De Lucchi, che si occupa di storia di Venezia, letteratura, musica, teatro e melodramma, ma \u00e8 specializzata soprattutto in storia dell'arte, cui \u00e8 dedicato un nucleo di oltre 150\u00a0000 volumi e circa 800 testate di periodici, di cui 200 correnti.\nImportanti fondi specialistici sono inoltre quelli delle biblioteche universitarie di Ca' Foscari (oltre 830\u00a0000 volumi), dello IUAV (circa 170\u00a0000 volumi), dell'Accademia di Belle Arti (circa 16\u00a0000 volumi inventariati) e del Conservatorio Benedetto Marcello (oltre 50\u00a0000 volumi). \nAltre biblioteche con rilevante numero di opere sono: la Biblioteca Monumentale del Seminario Patriarcale di Venezia (163\u00a0000 volumi e importanti altre opere d'arte) , e la Biblioteca dell'Istituto Cavanis (60\u00a0000 volumi) .\nLa comunit\u00e0 ebraica veneziana gestisce la biblioteca-archivio \"Renato Maestro\", sita nel Ghetto. Istituita ufficialmente nel 1981, offre oggi circa 12\u00a0000 titoli e un \"Catalogo libri ebraici antichi\" che conta 2\u00a0500 volumi risalenti ai secoli XVI-XIX.\nPresso l'isola di San Lazzaro degli Armeni la biblioteca \u00e8 considerata la pi\u00f9 significativa collezione di manoscritti armeni conservati in Occidente. Fondata nel 1740 possiede 170\u00a0000 volumi di cui 4\u00a0500 manoscritti.\nAlcuni musei civici gestiscono anche biblioteche specialistiche dedicate: quella del Museo Correr (135\u00a0000 volumi moderni, oltre 8\u00a0000 antichi e pi\u00f9 di 12\u00a0000 manoscritti), di Ca' Pesaro (oltre 25\u00a0000 volumi), del Centro Studi di Storia del Tessuto e del Costume di Palazzo Mocenigo (oltre 25\u00a0000 volumi e circa 13\u00a0000 figurini di moda), e di Studi Teatrali di Casa Goldoni (oltre 30\u00a0000 volumi).\nPer quanto riguarda le biblioteche civiche, la \"Rete Biblioteche Venezia\" raggruppa 23 biblioteche di pubblica lettura e specialistiche, delle quali sette si trovano nel centro storico, quattro nelle isole e dodici in terraferma. Come biblioteca centrale, a partire dal 1980, \u00e8 stata designata la Biblioteca Civica di Mestre VEZ, aperta al pubblico nel 1953 e dal 2013 trasferitasi presso Villa Erizzo, che conta circa 100\u00a0000 volumi e 60 testate di periodici in una superficie totale di .\nScuole.\nDelle varie scuole secondarie di Venezia, vanno ricordati alcuni istituti storici, come i licei classici \"Foscarini\", fondato nel 1807 con decreto di Eugenio di Beauharnais, vicer\u00e9 d'Italia e \"Marco Polo\", istituito nel 1812. Tra i licei situati a Mestre, si pu\u00f2 citare il liceo classico Raimondo Franchetti. Un altro istituto storico \u00e8 l'Istituto Cavanis del 1804 fondato da religiosi, grande polo pi\u00f9 moderno \u00e8 invece l'Istituto Benedetti-Tommaseo.\nA queste si pu\u00f2 aggiungere la nota Scuola Navale \"Morosini\", che continua l'antico \"Collegio dei giovani nobili\", fondata il 2 ottobre del 1961 e con sede presso l'isola di Sant'Elena.\nUniversit\u00e0.\nVenezia \u00e8 un'importante sede universitaria italiana, infatti possiede pi\u00f9 di un'universit\u00e0. La pi\u00f9 celebre \u00e8 l'Universit\u00e0 Ca' Foscari, che offre i corsi di laurea in economia e commercio, lingue e letterature straniere, lettere e filosofia, e scienze naturali. Nata nel 1868 come prima \"Business School\" d'Italia e seconda in Europa, dopo quella di Anversa, ha la sede principale presso Ca' Foscari, palazzo gotico affacciato sul Canal Grande.\nPer gli studi di architettura, moda, design e urbanistica, \u00e8 presente l'Universit\u00e0 IUAV, istituita nel 1926, come seconda scuola di architettura in Italia, dopo quella di Roma, per iniziativa di Giovanni Bordiga, allora presidente dell'Accademia di Belle Arti di Venezia.\nL'Accademia di Belle Arti nasce il 24 settembre 1750 per volont\u00e0 del Senato veneto come \"Veneta academia di pittura, scultura e architettura\", con Gianbattista Piazzetta quale primo presidente. Fra gli artisti che vi insegnarono si ricordano: Tiepolo, Hayez, Ettore Tito, Alberto Viani, Carlo Scarpa ed Emilio Vedova. La sede principale dell'ateneo \u00e8 ospitata nell'ex-Ospedale degli Incurabili, presso la fondamenta delle Zattere.\nSempre a Venezia, fin dal 1876 \u00e8 presente il Conservatorio Benedetto Marcello, ospitato a Palazzo Pisani.Nel 1995 \u00e8 stata fondata la \"Venice International University\", consorzio internazionale di formazione e ricerca, a cui partecipano tra gli altri l'Universit\u00e0 Ca' Foscari, lo IUAV, l'Universit\u00e0 Ludwig Maximilian di Monaco e l'Universit\u00e0 Autonoma di Barcellona. La sede dell'istituzione si trova nell'isola di San Servolo, in un edificio che un tempo ospitava un monastero.\nVenezia \u00e8 inoltre l'unica citt\u00e0 italiana sede di una Facolt\u00e0 di Diritto Canonico, la \"San Pio X\", eretta dalla Congregazione per l'Educazione Cattolica nel 2008 all'interno dello Studium Generale Marcianum. Voluta dall'allora cardinale Patriarca Angelo Scola, la facolt\u00e0 ha sede nel restaurato palazzo del Seminario patriarcale, adiacente alla Basilica della Salute. Fa parte del polo pedagogico accademico dello Studium Generale Marcianum anche l'Istituto Superiore di Scienze Religiose \"San Lorenzo Giustiniani\", eretto nel 2006, e parte della Facolt\u00e0 Teologica del Triveneto.\nA Mestre si trovano la sede del corso di laurea in infermieristica dell'Universit\u00e0 di Padova, il Laboratorio di Scienza delle costruzioni dello IUAV e il Campus Scientifico di Ca' Foscari.\nMemore della lunga tradizione marittima veneziana, nel 1999 la Marina Militare ha scelto la sede dell'Arsenale di Venezia come sede dell'Istituto di studi militari marittimi per la formazione superiore dei propri ufficiali.\nDentro il monastero di San Nicol\u00f2 al Lido vi \u00e8 la sede del Master Europeo in Diritti umani.\nMedia.\nIl quotidiano storico di Venezia \u00e8 \"Il Gazzettino\" nella sua edizione locale dedicata alla citt\u00e0. Fondato nel 1887 da Gianpietro Talamini, la redazione del giornale ha avuto sede fino al 1977 presso Ca' Faccanon a Venezia per poi trasferirsi in via Torino a Mestre dove si trova. A partire dal 2002 anche Mestre ha il suo quotidiano, \"Il Mestre\". Sempre nel 2002, iniziano le pubblicazioni dell'edizione di Venezia-Mestre del \"Corriere del Veneto\" che ha origine dalla redazione del \"Corriere della Sera\". Nel 1984 \u00e8 nato un giornale dedicato alla citt\u00e0 e provincia, \"la Nuova Venezia\" facente parte del Gruppo Editoriale L'Espresso.\nA Mestre, inoltre, ha sede l'emittente televisiva \"Televenezia\", nata nel 1978, di stampo generalista, trasmette in gran parte del Veneto e dell'Emilia-Romagna.\nL'emittente radiofonica di Venezia \u00e8 Radio Venezia, che trasmette in FM 92,400 \u2013 . Dal 1978 \u00e8 presente anche Radio Vanessa, unica radio a trasmettere dal centro storico di Venezia sui 101,800 MHz.\nA partire dal 3 luglio 2009 il comune di Venezia \u00e8 stato gradualmente coperto dal Wi-Fi, garantendo ai residenti una connessione gratuita.\nArte.\nLa storia artistica veneziana si \u00e8 sviluppata nei secoli in modo singolare e anacronistico, rispetto al resto dell'Europa, seguendo un percorso di originalit\u00e0 e di lenta elaborazione degli influssi esterni. Nata come citt\u00e0 bizantina, Venezia \u00e8 stata a lungo condizionata artisticamente dai suoi rapporti con il mondo arabo.\nSe il precursore della pittura veneta \u00e8 stato certamente Paolo Veneziano (1300\u20131365), a cui va attribuito il ruolo di mediatore tra il gusto bizantino e le nuove influenze di Giotto, il pittore Giovanni Bellini (1433\u20131516) fu l'anello di congiunzione tra il Rinascimento italiano e gli sviluppi della pittura lagunare. Oltre a Bellini, tra i massimi esponenti della scena artistica veneziana del XV-XVI secolo si ricordano Giorgione (1478 circa\u20131510), Tiziano Vecellio (1488 circa\u20131576) e il Tintoretto (1518\u20131594). Ancora Palma il Vecchio (1480\u20131528) esaltato dal Vasari, Jacopo Palma il Giovane (1549\u20131628), il ritrattista Lorenzo Lotto (1480\u20131556) o il manierista Paolo Veronese (1528\u20131588) il produttore di Telero Vittore Carpaccio (1465\u20131525/26) e ancora Sebastiano del Piombo (1485\u20131547), amico e collaboratore di Michelangelo.\nNel XVIII secolo, Venezia \u00e8 uno dei centri culturali e artistici pi\u00f9 importanti al mondo. Ai pittori veneziani di questo periodo vengono commissionati moltissimi lavori, che vanno dalla pittura sacra per le chiese alla decorazione dei numerosi e sontuosi palazzi che sorgono in citt\u00e0. Tra di loro troviamo Giovanni Battista Pittoni (1687\u20131767) e Giovanni Battista Tiepolo (1696\u20131770) che dipinge in Italia e in Europa. Si sviluppa una scuola di Vedutismo dove emergono il Canaletto, al secolo Giovanni Antonio Canal (1697\u20131768), Francesco Guardi e Bernardo Bellotto (unico nipote e allievo di Canaletto 1721\u20131780). Bisogna anche citare l'artista El Greco (1541\u20131614) cittadino della Repubblica di Venezia che ebbe un enorme successo in Spagna.\nVerso la fine del 1700 lo scultore Antonio Canova lavora esclusivamente a Venezia influenzando l'arte dell'epoca tanto da essere ritenuto il massimo esponente del Neoclassicismo.\nNumerosissime sono le chiese della citt\u00e0 che conservano le opere di questi grandi artisti del Rinascimento veneziano; tra le pinacoteche cittadine principali: le Gallerie dell'Accademia, il museo Correr e Pinacoteca Egidio Martini ospitata a Ca' Rezzonico.\nCon la caduta della Serenissima e la successiva dominazione austriaca del XIX secolo, la vita artistica della citt\u00e0 si spegne fino al Risorgimento. Tra i numerosi artisti contemporanei sono da citare il veneziano d'adozione Virgilio Guidi (1891\u20131984), autore di vedute della laguna, Emilio Vedova o l'architetto designer Carlo Scarpa oppure il pittore Mario Deluigi.\nCinema.\nGrazie alle sue caratteristiche ambientali e al suo passato storico, la citt\u00e0 di Venezia \u00e8 stata impiegata come sfondo per numerose pellicole cinematografiche. Nel cinema italiano, Venezia \u00e8 stata l'ambientazione per le vicende narrate in \"Venezia, la luna e tu\" (1958) di Dino Risi, \"Anonimo veneziano\" di Enrico Maria Salerno (1970), \"Dimenticare Venezia\" di Franco Brusati (1979). La citt\u00e0 \u00e8 stata lo sfondo per raccontare, a met\u00e0 tra storia e romanzo, le vite di personaggi come \"Giordano Bruno\" di Giuliano Montaldo (1973) e del \"Casanova\" diretto da Lasse Hallstr\u00f6m e interpretato da Heath Ledger (2005).\nLa citt\u00e0 \u00e8 stata teatro delle opere shakespeariane dell\"Otello\" diretto da Orson Welles (1952) e del \"Mercante di Venezia\" di Michael Radford e con protagonista Al Pacino (2004); Venezia \u00e8 stata inoltre l'ovvia scelta per lo sfondo della trasposizione del romanzo di Thomas Mann \"Morte a Venezia\", diretto da Luchino Visconti (1971), ed \u00e8 una delle ambientazioni per \"La leggenda degli uomini straordinari\" di Stephen Norrington (2003), adattamento dell'omonimo fumetto di Alan Moore.\nHollywood ha scelto la citt\u00e0 come teatro per sequenze in film di genere tra il thriller e l'azione, a partire da \"Nikita\" (1990) di Luc Besson e passando per \"The Italian Job\" (2003) di F. Gary Gray con Mark Wahlberg e \"The Tourist\" (2010), diretto da Florian Henckel von Donnersmarck e interpretato da Angelina Jolie e Johnny Depp. Il campione d'incassi \"Indiana Jones e l'ultima crociata\" di Steven Spielberg (1989) ha numerose scene ambientate nella citt\u00e0, cos\u00ec come il personaggio di James Bond \u00e8 transitato a Venezia per i film \"A 007, dalla Russia con amore\" di Terence Young (1963), \"Agente 007 - Moonraker - Operazione spazio\" di Lewis Gilbert (1979) e \"Agente 007 - Casin\u00f2 Royale\" di Martin Campbell (2006).\nLetteratura.\nTra i veneziani pi\u00f9 conosciuti vi \u00e8 Marco Polo (1254\u20131324) autore de \"Il Milione\", divenuta l'opera pi\u00f9 famosa per la conoscenza del mondo asiatico e della Cina nell'Europa del Medioevo. Altri importanti letterati sono Paolo Sarpi, Francesco Algarotti, Pietro Bembo e Riccardo Selvatico.\nVenezia \u00e8 una citt\u00e0 legata a filo doppio alla scrittura, da un punto di vista tecnico innanzitutto poich\u00e9 \u00e8 stata sede della prima tipografia italiana, condotta da Aldo Manuzio (1449\u20131515) e rest\u00f2 importante centro tipografico tanto che nel Settecento vi si stampava ancora la met\u00e0 dei libri prodotti in Italia. Tra le opere stampate a Venezia anche un testo di matematica: la Pratica d'arithmetica e geometria di Lorenzo Forestani.\nA Venezia hanno scritto: Maffio Venier (1550\u20131586), poeta erotico, Carlo Goldoni (1707 \u20131793) e Carlo Gozzi (1720\u20131806) tra i principali autori della commedia dell'arte dialettale e italiana, e Giacomo Casanova (1725\u20131798), scrittore prolifico ricordato soprattutto per la sua autobiografia \"Histoire de ma vie\" (\"Storia della mia vita\"), che si identifica con Venezia anche per la fama \"libertina\" che la citt\u00e0 aveva nel Settecento, gi\u00e0 cantata anche dal poeta Giorgio Baffo.\nAltri scrittori illustri sono Ugo Foscolo (1778\u20131827) nato a Zante allora Repubblica di Venezia, e Giacinto Gallina (1852\u20131897) commediografo e erede della commedia goldoniana.\nDi Venezia si \u00e8 scritto moltissimo, basti ricordare Shakespeare (1564\u20131616) che vi ambienta l\"'Otello\" e \"Il mercante di Venezia\".\nThomas Mann \u00e8 l'autore del romanzo \"La Morte a Venezia\" (1912).\nVenezia ha ospitato e ispirato la poetica di Ezra Pound, il quale pubblic\u00f2 e scrisse nella citt\u00e0 la sua prima fatica letteraria \"A lume spento\". Sempre a Venezia, Pound mor\u00ec nel 1972 e i suoi resti sono seppelliti al locale cimitero dell'isola di San Michele.\nLo scrittore francese Philippe Sollers ha passato gran parte della sua vita a Venezia e ha pubblicato un \"Dizionario per gli amanti di Venezia\" (2004).\nGabriele D'Annunzio ambienta a Venezia \"Il fuoco\" e nel periodo di convalescenza mentre soggiorna nella residenza da lui denominata \"Casetta Rossa\" sul Canal Grande, scrive il \"Notturno\".\nIosif Brodskij ha passato lunghi periodi a Venezia a cui ha dedicato il libro \"Fondamenta degli incurabili\". Tra gli altri autori che hanno trascorso periodi veneziani durante i quali hanno scritto figurano anche Henry James, Marcel Proust e John Ruskin.\nIl disegnatore Hugo Pratt ha passato buona parte della sua vita a Venezia lavorando a stretto contatto con il fumettista Lele Vianello.\nLo scrittore Tiziano Scarpa ambienta a Venezia i romanzi \"Venezia \u00e8 un pesce, Occhi sulla graticola,\" \"Stabat Mater, In gita a Venezia con Tiziano Scarpa\" e \"Il cipiglio del gufo.\"\nI romanzi \"La reliquia di Costantinopoli\" e \"Ultimo Carnevale\" di Paolo Malaguti sono ambientati a Venezia.\nMusica.\nLe prime testimonianze musicali a Venezia si hanno intorno al VI secolo durante il periodo bizantino, ma il periodo di massima attivit\u00e0 fu tra il XV e il XIX secolo quando la scuola veneziana si impose come una delle realt\u00e0 musicali pi\u00f9 importanti del mondo.\nCentro della scuola veneziana era la basilica di San Marco con i suoi due organi che accompagnavano i cori a cappella in polifonia vocale. La figura del Maestro di Cappella nasce nel 1436 con Johannes de Quadris e si stabilizza con Pietro de Fossis (1491\u20131525) succeduto dal fiammingo Adrian Willaert (1527\u20131562) che ebbe il merito di aver reso la citt\u00e0 un centro formativo e innovatore nel campo musicale, arrivando a definire lo \"stile veneziano\". Se in questo periodo la produzione di musica profana \u00e8 dominante, la musica sacra ha come validi esponenti Andrea (1533\u20131588) e Giovanni Gabrieli (1557\u20131612) che ne rappresenteranno le espressioni pi\u00f9 alte. Il compositore Claudio Monteverdi (1567\u20131643) segn\u00f2 il passaggio dalla musica rinascimentale a quella barocca, abbandonando la forma a cappella per quella concertale, i madrigali.\nTra gli altri esponenti della scena musicale veneziana del XVI secolo possiamo ricordare l'organista Claudio Merulo (1533\u20131604), il compositore Giovanni Croce (1557\u20131609) e il teorico musicale Gioseffo Zarlino (1517\u20131590). La scuola veneziana accolse anche musicisti di altri paesi, tra i quali Hans Leo Hassler e Heinrich Sch\u00fctz, \"il padre della musica tedesca\".\nNel 1637, a Venezia, venne inaugurato il primo teatro pubblico, il celebre San Cassiano dove, grazie al contributo di Francesco Mannelli, viene organizzata in occasione del carnevale la prima stagione lirica pubblica. Negli anni successivi verranno aperti numerosi nuovi teatri, Venezia divent\u00f2 cos\u00ec un importante centro propulsivo del melodramma in concorrenza con Roma.\nNel secolo successivo, lo stile musicale della citt\u00e0 lagunare inizi\u00f2 a essere influenzato da contaminazioni estere. Il dramma giocoso fu predominante sulla scena musicale e il suo maggior esponente fu il compositore Baldassare Galuppi (1706\u20131785). In quegli anni Venezia fu la citt\u00e0 natale anche del celebre violinista Antonio Vivaldi (1678\u20131741), grande esponente della musica d'insieme, a cui si affiancarono i compositori Tomaso Albinoni (1671\u20131751) e Giuseppe Tartini (1692\u20131770). Da ricordare anche Alessandro Marcello (1673-1747) autore del celebre \"adagio per oboe in re minore\" e fratello maggiore di Benedetto Marcello (1686\u20131739) a cui \u00e8 intitolato il Conservatorio di Musica della citt\u00e0.\nLa Cappella Marciana, diretta da Marco Gemmani, \u00e8 ancora in attivit\u00e0 e viene considerata, insieme a quello della Cappella Sistina, uno dei due cori liturgici storicamente pi\u00f9 importanti d'Italia. Ininterrottamente fin dal 1490 a San Marco vi sono sempre stati un Maestro e un organista.\nNel XX secolo ricordiamo: Ermanno Wolf-Ferrari (Venezia, 12 gennaio 1876\u00a0\u2013 Venezia, 21 gennaio 1948), il compositore Luigi Nono (1924\u20131990) e il direttore d'orchestra Giuseppe Sinopoli (1946\u20132001).\nDal 1965 fino al 1981 \u00e8 stata sede della Mostra internazionale di musica leggera assegnando come premio la Gondola d'oro.\nDal 1966 irrompe nella scena musicale italiana e internazionale il gruppo musicale Le Orme, esponenti del rock progressivo.\nIl 14 luglio 1989, la citt\u00e0 ospit\u00f2 un contestatissimo concerto dei Pink Floyd. Il concerto, gratuito e trasmesso in mondovisione, si tenne su un palco galleggiante di fronte a Piazza San Marco. In quegli anni \u00e8 attivo in citt\u00e0 un gruppo reggae, i \"Pitura Freska\", che nel 1991 pubblicano un album con una canzone al riguardo.\nLa Biennale di Venezia organizza i Festival di musica contemporanea.\nNel 2014 la citt\u00e0 di Venezia \u00e8 stata sede dell'8\u00ba Festival della coralit\u00e0 veneta svoltosi nella Scuola Grande di San Giovanni Evangelista.\nCucina.\nLa cucina veneziana \u00e8 ovviamente caratterizzata da pescato ma non solo: i prodotti degli orti delle isole, il riso della terraferma, la cacciagione, la pesca nell'alto Adriatico, la polenta. Venezia mescola tradizioni locali a influenze lontanissime che vengono dai millenari contatti commerciali.\nLe \"sarde in saor\", sarde marinate in grado di conservarsi nelle lunghe navigazioni. I \"risi e bisi\", il \"fegato alla veneziana\", il risotto nero con le seppie, i \"cicchetti\" bocconcini raffinati e prelibati, antipasti o da gustarsi tutto il giorno con un bicchierino di prosecco. Non solo: Venezia \u00e8 famosa per l'anguilla (in veneziano \"bis\u00e0to\") marinata; per i biscotti ovali e dorati chiamati \"baicoli\", e per i vari tipi di dolci come il \"pan del pescatore\", con mandorle e pistacchi; la crema fritta veneziana; i \"bussolai\" dell'isola di Burano (biscotti al burro e pasta frolla fatti a \"S\" o ad anello); le chiacchiere dette anche \"galani\", o bugie, o crostoli; la fregolotta (una torta friabile alle mandorle); il budino di latte chiamato rosada e i biscotti di semolino giallo chiamati \"zal\u00e9ti\".\nEventi.\nVenezia ospita un gran numero di eventi e manifestazioni di valore internazionale. Con oltre 300 enti e associazioni pubbliche e private coinvolte nell'organizzazione, 2\u00a0886 eventi distribuiti in 20\u00a0214 giornate pari a una media di 56 eventi al giorno (dati del 2014).\nNel campo culturale l'evento di maggior rilievo \u00e8 la Biennale di Venezia, nata come societ\u00e0 di cultura nel 1895, che comprende al suo interno varie esposizioni multidisciplinari suddivise in settori tra cui: l'Esposizione internazionale d'arte (tutti gli anni dispari), la Mostra internazionale di architettura (tutti gli anni pari) e la Mostra internazionale d'arte cinematografica che si tiene annualmente tra la fine di agosto e l'inizio di settembre.\nTra gli eventi folcloristici il celebre Carnevale di Venezia, che si svolge dal tredicesimo giorno di Quaresima al giorno precedente il Mercoled\u00ec delle ceneri. Esso risulta essere uno dei carnevali pi\u00f9 antichi del mondo, famoso per le sue maschere attira moltissimi visitatori.\nLa Regata delle Antiche Repubbliche Marinare \u00e8 una rievocazione storica, istituita nel 1955, che si tiene ogni quattro anni in un giorno compreso tra la fine maggio e l'inizio di luglio, mentre la prima domenica di settembre di ogni anno si tiene la Regata storica che mischia folclore con l'evento sportivo. In maggio si svolge la Vogalonga evento non competitivo che richiama imbarcazioni e rematori da tutto il mondo.\nIn ottobre si svolge la Maratona di Venezia mentre dal 2015 si svolge in giugno il \"CMP Venice night trail\" una corsa notturna di 16\u00a0km.\nTra le ricorrenze religiose, la festa della Madonna della Salute (21 novembre) che costituisce festivit\u00e0 locale, la festa della Sensa in occasione dell'Ascensione, la festa del Redentore (terza domenica di luglio) e la festa di san Marco che si tiene ogni 25 aprile.\nTra gli appuntamenti fieristici di notevole importanza vi \u00e8 il Salone nautico internazionale in primavera. Un popolare appuntamento di primavera \u00e8 inoltre la marcia non competitiva \"Su e zo per i ponti\" che si snoda per le calli e i ponti del centro storico.\nIn ottobre viene svolta la competizione di vela Veleziana organizzata dalla Compagnia della Vela.\nGeografia antropica.\nUrbanistica.\nIl territorio del comune di Venezia \u00e8 amministrativamente diviso in sei municipalit\u00e0 e si presenta nettamente diviso nelle due realt\u00e0 della Venezia insulare (centro storico e isole) e della terraferma.\nIl centro storico di Venezia sorge in mezzo alla laguna omonima su un totale di centodiciotto isolette, consolidate nei secoli grazie a palificazioni in legno, che ne hanno permesso l'urbanizzazione. Alcune di queste isole sono raccolte in gruppi organici tra di loro mentre altre risultano pi\u00f9 disperse. Le 118 isolette sono separate da canali navigabili e collegate tra loro da ponti a uso esclusivamente pedonale.\nL'estensione totale del centro storico, escluse le acque interne e le isole maggiori, \u00e8 pari a 797,96 ettari, il che ne fa uno dei centri storici pi\u00f9 grandi d'Italia e d'Europa. Calcolando l'estensione dell'intera I Municipalit\u00e0, includendo dunque le isole della Laguna quali Murano e Burano, la superficie totale della Venezia insulare ammonta, escluse le acque interne, a 1\u00a0688,91 ettari.\nLa parte storica della citt\u00e0 viene tradizionalmente suddivisa in sei sestieri: Dorsoduro, Santa Croce, San Polo, San Marco, Cannaregio e Castello. I sestieri della citt\u00e0 antica si articolano intorno alla doppia ansa del Canal Grande, la via d'acqua principale da cui si snoda una fitta rete di circa 158 canali minori.\nNel secondo dopoguerra sono state edificate molte nuove zone nell'isola di Venezia. Di nuova costruzione sono ad esempio il quartiere di Sacca Fisola, la nuova isola del Tronchetto (con 17 ettari di laguna interrati) e l'area Saffa a Cannaregio.\nNella laguna attorno al centro storico si trovano numerose isole edificate, alcune ormai disabitate. Tra le isole maggiori (che fanno parte anch'esse del comune) si ricordano Murano e Burano, celebri rispettivamente per la lavorazione del vetro e dei merletti, Torcello, Sant'Erasmo, Pellestrina e la lunga e sottile isola del Lido con i suoi stabilimenti balneari.\nNella terraferma si trovano i due grossi centri di Mestre e Marghera, oltre ad altre localit\u00e0 minori. Tali centri hanno avuto un grosso sviluppo dopo il secondo dopoguerra, come sfogo per l'espansione edilizia di Venezia, che non disponeva di spazi edificabili nella laguna circostante, e hanno pertanto l'aspetto di citt\u00e0 moderne. Nella terraferma risiedono circa i due terzi della popolazione del comune.\nIl territorio comunale di Venezia pu\u00f2 essere diviso in centro storico, a cui appartiene il primo nucleo della citt\u00e0 ed \u00e8 costituito da un insieme di isole poste nel centro della Laguna di Venezia e la parte posta sulla terraferma che si estende per 130,03\u00a0km\u00b2.\nIl centro storico \u00e8 sempre stato isolato dalla terraferma (cosa che in pi\u00f9 occasioni ha rappresentato un efficiente sistema difensivo) fino al 1846, quando fu ultimato il ponte ferroviario, affiancato, nel 1933, dal Ponte della Libert\u00e0, aperto al traffico stradale. Il corpo principale della citt\u00e0 visto dall'alto ha l'aspetto di un pesce, con la coda rivolta verso est.\nIl centro storico di Venezia \u00e8 stato suddiviso nell'XI secolo in sei sestieri: Cannaregio, Castello, Dorsoduro, Santa Croce, San Marco e San Polo. Dal punto di vista ecclesiastico, Venezia \u00e8 suddivisa in 70 parrocchie.\nI sestieri si sviluppano su 118 isolette collegate da 354 ponti e divise da 177 tra rii e canali. A Venezia si possono inoltre trovare diversi ambienti urbani caratteristici della citt\u00e0, quali la \"calle\", il \"sotoportego\", la \"ruga\", la \"corte\", il \"campo\", il \"campiello\", la \"riva\", la \"fondamenta\" e la \"salizada\". I nomi delle calli e dei campi sono dipinti sui muri (si tratta dei cosiddetti \"nizioleti\") eccezion fatta per Corte Cappello, a Castello.\nI canali principali della citt\u00e0 sono il Canal Grande e il Canale della Giudecca. Il primo taglia in due la citt\u00e0 tracciando una \"S\" (divide Venezia in due zone nettamente distinte: \"de ultra\", al di l\u00e0 dell'acqua, e \"de citra\", al di qua, distinzione ancora corrente, molto sentita dalla popolazione), il secondo, disponendosi a sud della citt\u00e0, separa il centro storico propriamente detto dall'isola della Giudecca ed \u00e8 molto trafficato dalle grosse navi da carico e passeggeri che vanno ad attraccare alla Stazione Marittima. Anticamente le vie maggiormente usate erano proprio quelle d'acqua, che fornivano la visione principe della citt\u00e0: questo spiega perch\u00e9 alcune facciate importanti di palazzi diano su rii anche non molto larghi.\nNel tempo hanno avuto luogo discussioni sul futuro di Venezia. Gi\u00e0 nel Cinquecento c'era chi, il proto Cristoforo Sabbadino, progettava il mantenimento dell'acqua e chi, lo scrittore Alvise Cornaro, auspicava il riscatto dal passato eliminando i canali. L'acqua ha sempre dato preoccupazioni. Richiede cure, investimenti cospicui per evitare l'impaludamento quanto l'allagamento. L'acqua nello stesso tempo, per\u00f2, attrae e affascina e, senza di essa, Venezia perderebbe senso.\nUna ricerca del 2014 condotta in collaborazione con l'UNESCO di Venezia ha identificato i principali fenomeni usuranti e di degrado che compromettono la stabilit\u00e0 dell'equilibrio di sistema e la sopravvivenza del tessuto urbano: il problema dell'acqua alta, il moto ondoso da vento e da traffico acqueo, l'inquinamento, il degrado del patrimonio edilizio e delle pavimentazioni, i cambiamenti di destinazione d\u2019uso dovuti alla progressiva perdita di popolazione residente, le modificazioni della struttura del commercio locale, oltre alla crescente pressione antropica determinata dai flussi turistici.\nLa conformazione e il terreno su cui sorge Venezia hanno richiesto la soluzione a diversi problemi nella costruzione degli edifici e nell'urbanistica della citt\u00e0:\nArchitettura, a Venezia, significa anche \"architettura\" del paesaggio e dell'ambiente.\nIl delicato equilibrio della laguna, che risente dell'apporto di sedimenti e di acqua dolce dai fiumi, dell'invasione dell'acqua marina in base alle maree e al vento, ha reso necessario l'attento controllo del regime delle acque nel corso dei secoli, in ci\u00f2 Venezia \u00e8 stata maestra nel passato modellando la laguna con interventi idraulici e di gestione ambientale e trovando un equilibrio tra laguna e citt\u00e0. Tale equilibrio si \u00e8 rotto nel corso del XX secolo a causa dell'intervento umano portando all'aggravamento del fenomeno dell'acqua alta. Il progetto MOSE, ormai deciso da parte del governo nazionale per salvare Venezia dalle acque alte \u00e8 contestato da alcuni ambienti cittadini.\nUn elemento tipico dell'architettura di Venezia \u00e8 la patera.\nCome gi\u00e0 accennato, il primo nucleo della citt\u00e0, ergo, il centro storico, \u00e8 costituito da un insieme di isole poste nel mezzo della laguna di Venezia, sulla costa adriatica nord-occidentale (golfo di Venezia), per un totale di circa abitanti. A queste si aggiungono la maggior parte delle isole dell'estuario (circa abitanti) e la terraferma (circa ) che con i suoi di estensione, rappresenta l'83% delle superfici emerse del territorio.\nIl centro storico \u00e8 sempre stato isolato dalla terraferma (cosa che in pi\u00f9 occasioni ha rappresentato un efficiente sistema difensivo) fino al 1846, quando fu ultimato il ponte ferroviario, affiancato, nel 1933, dal Ponte della Libert\u00e0, aperto al traffico stradale; lungo 4\u00a0km collega Mestre a piazzale Roma. Dista circa 37\u00a0km da Treviso e 40\u00a0km da Padova.\nSuddivisioni storiche.\nVenezia \u00e8 tradizionalmente divisa, fin dall'XI secolo in sei sestieri: Dorsoduro, Santa Croce, San Polo, San Marco, Cannaregio e Castello. I confini territoriali comunali subirono per\u00f2, dopo l'unit\u00e0 d'Italia, numerose variazioni. Nel 1883 venne annesso il comune di Malamocco. Successivamente entrarono a far parte del comune di Venezia Marghera di Mestre (1917), Pellestrina (1923), Murano, Burano e Ca' Savio di Burano (1924) e infine Chirignago, Zelarino, Mestre, Malcontenta di Mira e Favaro (1926).\nNegli anni settanta si accese il dibattito sulla separazione dal comune di Venezia di tutta la zona della cosiddetta terraferma veneziana. Nei tre referendum consultivi del 1979, 1989 e 1994 la maggioranza della popolazione si espresse contro la separazione. La zona di Cavallino-Treporti divenne invece comune autonomo nel 1999 a seguito del risultato positivo del referendum svoltosi il 13 dicembre 1998. A seguito dell'esperienza positiva del comune di Cavallino-Treporti, nel 2003 venne riproposta per la quarta volta alla cittadinanza la tematica della separazione dell'area di Mestre e della terraferma dalla Venezia insulare; anche quest'ultima consultazione referendaria ebbe esito negativo e inoltre non venne raggiunto nemmeno il \"quorum\" come pure nel quinto referendum del 2019, nonostante per la prima volta la maggioranza degli elettori recatisi alle urne si sia espressa in maniera favorevole alla separazione.\nSuddivisioni amministrative.\nIl comune di Venezia \u00e8 amministrativamente suddiviso nelle seguenti municipalit\u00e0:\nLe municipalit\u00e0 furono istituite il 7 febbraio 2005 e divennero operative dal 21 aprile dello stesso anno. In precedenza, il territorio comunale era diviso in 13 quartieri (18 fino al 1997).\nEconomia.\nVenezia \u00e8 stata per quasi un millennio una citt\u00e0 di commerci, diventata potente grazie alla sua posizione difensiva (da invasioni terrestri) e nelle sue istituzioni a uso dei mercanti.\nDopo la decadenza ottocentesca, nel Novecento la citt\u00e0 ha trovato nuove risorse nel turismo.\nAgricoltura.\nL'agricoltura conta sulle aree rurali della terraferma, in particolare quelle che si estendono a sud di Marghera e a est di Mestre. Degna di nota \u00e8 anche l'orticoltura ancora praticata in varie isole della laguna che, pi\u00f9 per la quantit\u00e0, spiccano per la qualit\u00e0 e la specificit\u00e0 dei prodotti (tipico il carciofo violetto di Sant'Erasmo). Nel 2007 si contavano 917 imprese agricole nel territorio comunale (compreso Cavallino-Treporti), in netto calo rispetto al quinquennio precedente.\nPesca.\nLa pesca si basa su 366 imprese.\nLa vongola filippina (\"Tapes philippinarum\"), differente dalla vongola verace italiana (\"Tapes decussatus\"), detta in veneziano \"capar\u00f2sso\u0142o\", introdotta nel Mediterraneo negli anni settanta e recentemente diffusasi in laguna, ha influito sulle forme di pesca tradizionale, la pesca del novellame e la pesca della \"mo\u0142\u00e9ca\"; la \"mo\u0142\u00e9ca\" \u00e8 il granchio in una fase dello sviluppo (ovvero, durante il cambiamento della muta) in cui mancano parti dure ed \u00e8 completamente molle, \u00e8 una prelibatezza gastronomica e la sua pesca, compiuta ormai da pochi, si svolge secondo una tecnica immutata da secoli, trasmessa di padre in figlio e che richiede una decina di anni per la formazione del pescatore. Negli ultimi anni si sono verificati episodi di criminalit\u00e0 legati alla pesca illegale di vongole in terreni inquinati.\nSecondo il Censimento dell'Industria e dei Servizi del 2001, al settore primario partecipavano 760 addetti, pari allo 0,5% della forza lavoro occupata nel comune.\nArtigianato.\nVista l'importanza del turismo, l'artigianato tipico \u00e8 ben vivo in citt\u00e0. Tra i prodotti pi\u00f9 noti, si ricordano i vetri di Murano e i merletti di Burano. \u00c8 ancora attivo qualche \"squero\", il cantiere dove si costruiscono e si riparano le imbarcazioni veneziane, come le gondole, secondo i metodi tradizionali.\nIndustria.\nL'industria del comune si basa sul polo di Porto Marghera, notevolmente ridimensionato rispetto a qualche decennio fa.\nL'inquinamento dell'aria \u00e8 un problema ben conosciuto e che coinvolge tutta l'area della Pianura Padana, anche se \u00e8 praticamente inesistente il traffico veicolare nella citt\u00e0 storica si registrano gli stessi livelli di particolato PM10 che si registrano sulla terraferma.\nIl polo petrolchimico di Marghera genera emissioni di inquinanti nell'aria e nell'acqua della laguna. Una recente indagine ha rilevato le quantit\u00e0 per una serie di sostanze emesse in atmosfera distinte per settore di attivit\u00e0, leggiamo che in un anno (dati relativi al 1999) vengono emesse di ossidi di azoto, 27\u00a0000\u00a0t di ossidi di zolfo, 1\u00a0500\u00a0t di particelle sospese e ancora metalli come 9\u00a0t di ferro, 3\u00a0t di rame, 1, 5\u00a0t di piombo e cos\u00ec via. Se in un primo tempo, all'inizio del Novecento, il polo industriale era visto come fonte di progresso e di benessere economico, nel corso dei decenni nella popolazione si \u00e8 sviluppato un atteggiamento sempre pi\u00f9 critico, fino a sfociare nel celebre, e tormentato, mega processo al petrolchimico che ha visto fronteggiarsi come parte civile i lavoratori e familiari di lavoratori del petrolchimico, le autorit\u00e0 civili (tra queste la Regione Veneto, la Provincia e il Comune di Venezia insieme alla Presidenza del Consiglio e al Ministero dell'ambiente) associazioni ambientaliste e sindacali contro ventotto imputati e responsabili civili le maggiori aziende chimiche (Edison, Syndial (ex EniChem), Eni e Montefibre), il processo si \u00e8 chiuso nel maggio del 2006 con la sentenza di Cassazione.\nAl settore energetico (acqua, elettricit\u00e0, gas) fanno capo lavoratori. Gli addetti delle industrie estrattive e chimiche sono , quelli delle industrie metallurgiche ; gli addetti all'edilizia sono . Le altre industrie riguardano lavoratori.\nImportante l'industria navale presente con la Fincantieri.\nServizi.\nIl settore trainante della economia veneziana \u00e8 quello dei servizi. Nel commercio operano 35\u00a0629 unit\u00e0, nei trasporti, nelle comunicazioni e nel settore informatico 7\u00a0346; credito e assicurazioni riguardano 22\u00a0262 lavoratori, mentre gli addetti ad altri servizi e alla pubblica amministrazione sono 37\u00a0070.\nLa raccolta dei rifiuti urbani e il servizio idrico sono effettuati da Veritas.\nTurismo.\nI dati ufficiali delle presenze turistiche inseriscono Venezia al terzo posto in Italia per numero di visitatori dopo Roma e Milano nel 2015 e 2016 con oltre 10 milioni di presenze. Per valutare adeguatamente il fenomeno, \u00e8 per\u00f2 da considerare che diversi milioni di persone all'anno visitano Venezia soggiornando nei vicini comuni di Cavallino-Treporti (fino al 1999 quartiere del Comune di Venezia, 6 milioni di presenze turistiche nel 2017), Jesolo (5,3 milioni), Caorle (4,2 milioni), collegati alla citt\u00e0 con linee dirette sia private sia pubbliche. Visite giornaliere a Venezia vengono organizzate da diversi tour operator della zona del lago di Garda e di tutte le localit\u00e0 turistiche principali del Veneto, cos\u00ec come anche \u2013 via catamarano \u2013 dalle vicine coste istriane, con corse giornaliere nel periodo estivo da Rovigno, Parenzo, Pola, Pirano e Umago.\nMeta di viaggio da secoli, i primi testi dedicati alla scoperta di Venezia a uso dei viaggiatori risalgono ancora al XV secolo. Venezia era una tappa obbligata del Grand Tour (espressione da cui deriv\u00f2 la parola turismo) che a partire dal XVII secolo veniva intrapreso dai giovani aristocratici europei per perfezionare il loro sapere. Su Venezia lasciarono le proprie impressioni di viaggio, pensieri o aforismi alcuni dei massimi scrittori e pensatori europei e mondiali, quali Goethe, Mann, Nietzsche, Proust, Stendhal, Byron, Pirandello, D'Annunzio, Hemingway, Dostoevskij e molti altri.\nIl turismo ha assunto sempre pi\u00f9 un peso decisivo per l'economia della citt\u00e0, tanto da rendere via via problematico negli anni il rapporto fra la citt\u00e0 storica con i suoi delicati equilibri e le masse di turisti in visita, spesso frettolosa.\nLa legge di bilancio per il 2019 ha introdotto la possibilit\u00e0 di introdurre una \"tariffa di sbarco\" anticipata dai vettori di trasporto (pullman, aerei, navi da crociera) che accedono alla citt\u00e0 antica di Venezia, estendendo la possibile imposizione comunale della tassa di soggiorno anche ai flussi giornalieri di turisti. La tassazione si propone anche il fine di \u00abconseguire un effetto selettivo e moderare l'accesso delle cosiddette grandi navi alla zona lagunare\u00bb.\nInquinamento.\nUna tra le varie cause di inquinamento \u00e8 il passaggio delle navi da crociera e di altre imbarcazioni turistiche nella laguna. Attraverso uno studio realizzato da Transport &amp; Environment, gli studiosi hanno messo a paragone l\u2019impatto ambientale di 68 navi da crociera con le circa 111\u00a0000 automobili registrate nell\u2019area comunale (Marghera e Mestre incluse): le prime hanno emesso diossido di zolfo in quantit\u00e0 venti volte maggiore rispetto alle seconde. \u00c8 stato anche rilevato inoltre il 138% in pi\u00f9 di monossido di azoto (un gas sempre derivante dalla combustione che pu\u00f2 portare a malattie infiammatorie croniche delle vie respiratorie e alla riduzione dell\u2019attivit\u00e0 polmonare) e il 20% in pi\u00f9 di PM2,5. A questi ultimi due agenti inquinanti in particolare sono state attribuite rispettivamente 20\u00a0000 e 60\u00a0000 morti premature in Italia solo nel 2018. Se 68 navi inquinano molto pi\u00f9 di 111\u00a0000 automobili, \u00e8 facile dedurre l\u2019impatto ambientale del crocierismo a Venezia, dove di questi colossi ne passano in media due al giorno. Perdipi\u00f9, a causa della mancanza di infrastrutture adatte, durante la sosta le navi mantengono i motori accesi per garantire i servizi a bordo. Oltre alle emissioni poi generano un enorme inquinamento acustico, elettromagnetico (per via dei radar) e marino, a causa delle vernici antivegetative delle carene .\nInfrastrutture e trasporti.\nPer la sua particolarit\u00e0 di svilupparsi sia sulla terraferma sia sulla laguna, la citt\u00e0 di Venezia ha sviluppato un complesso sistema di trasporti sia per via terrestre sia acquea, in grado di permetterle di assolvere a qualsiasi necessit\u00e0 di collegamento, approvvigionamento o di servizio, sia pubblico sia privato. Una simile peculiarit\u00e0 si rende evidente nel centro storico della citt\u00e0 e nelle isole dove qualunque spostamento di persone o cose avviene o tramite imbarcazioni o per via pedonale.\nLa navigazione all'interno della gronda lagunare, sebbene ricada sotto diversi regolamenti e giurisdizioni (Comune di Venezia, Capitaneria di Porto di Venezia, citt\u00e0 metropolitana di Venezia, Magistrato alle Acque, Comune di Chioggia, Capitaneria di Porto di Chioggia, Comune di Cavallino-Treporti) \u00e8 stata in tempi recenti regolamentata in modo univoco con l'applicazione di un unico regolamento stabilito da un'autorit\u00e0 commissariale governativa e l'applicazione di limiti di velocit\u00e0, zone a traffico limitato e in generale di un sistema di cartellonistica simile a quella in uso sulle strade. Tale azione di riordinamento del traffico acqueo \u00e8 volta in particolare alla riduzione del moto ondoso provocato dalle imbarcazioni a motore che causa difficolt\u00e0 di navigazione per le imbarcazioni tradizionali a remi e danni alle rive, costantemente sottoposte a un intenso fenomeno erosivo.\nStrade.\nIl territorio della citt\u00e0 metropolitana \u00e8 interessato dall'Autostrada A4, Autostrada A27 e dall'Autostrada A57 \"Tangenziale di Mestre\".\nLa citt\u00e0 \u00e8 inoltre servita da diverse strade statali e provinciali:\nL'intera rete \u00e8 collegata al centro storico attraverso il ponte della Libert\u00e0, che congiunge la terraferma con i due terminali stradali della citt\u00e0:\nFerrovie.\nVenezia \u00e8 un importante snodo ferroviario per l'Italia nord-orientale in cui convergono le linee:\nLo smistamento dei treni avviene presso la stazione di Venezia Mestre, da dove la ferrovia prosegue verso il lungo Ponte della Libert\u00e0 fino ad arrivare alla stazione terminale di Venezia Santa Lucia, posta all'estremit\u00e0 occidentale del Canal Grande e luogo di interconnessione con i trasporti urbani lagunari.\nVenezia \u00e8 una delle mete servite dal famoso Venice-Simplon Orient Express.\nPorti.\nIl porto di Venezia \u00e8 il sesto porto in Italia per volume di traffico commerciale.\nIl movimento merci vede transitare il 6% del traffico totale nazionale, con 29\u00a0000 migliaia di tonnellate circa (dati 2004). Relativamente basso invece il traffico passeggeri: il movimento complessivo tra sbarchi e imbarchi di unit\u00e0 rappresenta il 3,06% del totale nazionale (dati 2005). Il 70% circa del traffico passeggeri \u00e8 dato dal settore crocieristico: il pi\u00f9 ad alto valore aggiunto. Oltre a ci\u00f2, il trend di crescita di questo settore \u00e8 stato rapidissimo: in dieci anni \u00e8 passato da meno di mezzo milione a passeggeri (dati 2006), facendo di Venezia il primo porto crocieristico italiano e uno dei primi al mondo: su un parco mondiale di 282 navi da crociera, ben 80 toccano lo scalo veneziano.\nLe navi accedono in laguna attraverso le due \"bocche di porto\" del Lido e di Malamocco. I moli e le banchine sono dislocati su un'ampia porzione di territorio e ripartiti per funzione:\nAeroporti.\nL'Aeroporto Internazionale Marco Polo inaugurato il 31 luglio 1961 in localit\u00e0 Tess\u00e8ra, \u00e8 diventato in breve tempo quello di riferimento nel Veneto e terzo in Italia per volume di traffico passeggeri.\nNel trasporto merci, Tessera \u00e8 il secondo scalo in regione dopo l'aeroporto di Treviso-Sant'Angelo.\nDal 2004 l'aeroporto utilizza la nuova aerostazione, dotata di finger per aeroplani e progettata per operare con 15 milioni di passeggeri l'anno; nel 2017 il numero di passeggeri \u00e8 stato di 10\u00a0355\u00a0205 con un aumento del 7,7%\nPer l'aviazione privata e amatoriale \u00e8 attivo inoltre l'aeroporto turistico Giovanni Nicelli (ex Venezia-San Nicol\u00f2) che si trova al Lido di Venezia.\nMobilit\u00e0 urbana.\nOltre alle normali reti di trasporto pubblico urbano (autobus e tram), che servono la terraferma e le isole del Lido e di Pellestrina, il centro storico e le isole lagunari sono collegate da una fitta rete di linee di navigazione operate dall'azienda ACTV per le quali \u00e8 utilizzata un'ampia gamma di mezzi, differenziati a seconda delle esigenze:\nTali mezzi acquei dispongono di approdi, i cosiddetti pontili, costituiti da pontoni galleggianti ormeggiati a robuste palificazioni e collegati alle rive tramite passerelle: ne esistono quasi un centinaio di vario genere e grandezza sparsi per la citt\u00e0 e la laguna. Nell'ambito del trasporto pubblico di linea opera dal 1999 Alilaguna, societ\u00e0 privata con una partecipazione pubblica del 30% di ACTV, che garantisce il collegamento via acqua tra l'aeroporto di Venezia e il centro storico. Le tariffe Alilaguna non sono integrate con le tariffe ACTV.\nPresso Venezia-Piazzale Roma e Lido-Santa Maria Elisabetta avviene l'interscambio tra il trasporto pubblico acqueo e quello su gomma, sono inoltre presenti collegamenti da e per il terminale di Fusina, l'aeroporto e Punta Sabbioni, nel comune di Cavallino-Treporti.\nRelativamente ai collegamenti pubblici, \u00e8 attiva dal 15 settembre 2015 la linea tramviaria di collegamento tra Venezia e Mestre. \u00c8 attivo un \"people mover\" che collega Piazzale Roma al Tronchetto. Dal 1\u00ba maggio 2008 \u00e8 entrato in funzione il sistema di bigliettazione elettronica Imob.\nSempre nell'ambito del trasporto pubblico, nella citt\u00e0 storica \u00e8 attivo un servizio taxi su imbarcazioni funzionante esattamente come qualsiasi altro servizio di auto pubbliche del mondo.\nTipico sistema per attraversare il Canal Grande, infine, \u00e8 il traghetto pubblico, economico servizio svolto con le tipiche gondole \"da parada\" manovrate da due gondolieri. Il servizio \u00e8 attivo nei cinque \"stazi\" di Dogana, Santa Maria del Giglio, Riva del Vin/Riva del Carbon, San Tom\u00e0, Santa Sofia.\nImbarcazioni lagunari.\nPer la sua caratteristica di essere sempre stata una citt\u00e0 in cui le vie d'acqua sono state usate come principale via di trasporto, a Venezia esistono numerosi tipi di imbarcazioni per diversi usi.\nLa pi\u00f9 caratteristica delle imbarcazioni lagunari \u00e8 certamente la gondola. Per le sue caratteristiche di manovrabilit\u00e0 e velocit\u00e0 essa \u00e8 stata, fino all'avvento dei mezzi motorizzati, l'imbarcazione veneziana pi\u00f9 adatta al trasporto di persone. Storicamente veniva costruita e ricoverata in rimessaggio in piccoli cantieri detti \"squ\u00e8ri\", come ad esempio lo squero di San Trovaso, questa imbarcazione \u00e8 usata soprattutto a scopi turistici, ma anche per cerimonie come matrimoni e funerali oppure per avvenimenti sportivi, come la celebre Regata Storica.\nPer il trasporto privato esiste un'amplissima gamma di imbarcazioni, delle pi\u00f9 svariate forme e dimensioni, le pi\u00f9 numerosi delle quali sono perlopi\u00f9 imbarcazioni tipiche veneziane. Per tale naviglio privato esiste una fitta rete di servizi, con rimesse per l'alaggio e il varo, cantieri per la costruzione e manutenzione, distributori di carburante e ormeggi privati, sia temporanei sia dati in concessione.\nCos\u00ec come per le persone e i servizi pubblici, anche le merci seguono, nella citt\u00e0 storica, un doppio percorso acqueo e terrestre, snodo principale di tale sistema \u00e8 l'isola del Tronchetto, dove le merci vengono scaricate dai camion e trasbordate sulle imbarcazioni che provvedono poi a distribuirle in tutta la citt\u00e0 (e viceversa). Analogamente qualsiasi altra attivit\u00e0 lavorativa, dai trasporto-valori alle imprese edili, sono dotate di propri mezzi acquei atti a consentire lo svolgimento delle loro occupazioni.\nNel centro storico tutti i servizi di pubblica utilit\u00e0 e le amministrazioni pubbliche sono dotate di proprie imbarcazioni per le pi\u00f9 svariate attivit\u00e0, dal servizio di rappresentanza all'emergenza sanitaria, si incontrano cos\u00ec imbarcazioni della Polizia di Stato, dei Carabinieri, della Guardia di Finanza, idroambulanze del Servizio di Urgenza ed Emergenza Medica, imbarcazioni antincendio dei Vigili del Fuoco, pattuglie della Guardia Costiera, della Polizia Locale, Provinciale, di cui \u00e8 presente il distaccamento Lagunare, barche della Polizia Penitenziaria, del Servizio Postale, della nettezza urbana o addette ai servizi funebri. Molte delle istituzioni utilizzano imbarcazioni progettate esclusivamente per la laguna Veneta.\nAmministrazione.\nGemellaggi.\nVenezia \u00e8 gemellata con le seguenti citt\u00e0:\nEsistono accordi di cooperazione con:\nSport.\nCalcio.\nLa pi\u00f9 antica e blasonata squadra di calcio cittadina \u00e8 il Venezia Football Club: fondata nel 1907 dalla fusione delle sezioni calcistiche delle polisportive \"Palestra Marziale\" e \"Costantino Reyer\", adott\u00f2 la denominazione \"Venezia Foot-Ball Club\" e i colori sociali rosso-blu (poi sostituiti dal nero-verde nel 1909 e transitoriamente dal rosso veneziano nel quinquennio 1930\u20131934). Tale club ha nel tempo mutato in varie occasioni la propria denominazione e ha attraversato diverse interruzioni d'attivit\u00e0 e rifondazioni: nel 1987 la fusione con la squadra del port\u00f2 in dote l'arancione come terzo colore sociale e gli appellativi di \"Unione\" e \"Venezia-Mestre\". La denominazione e struttura societaria correnti sono state raggiunte nel 2015 a seguito dell'acquisizione del club da parte dell'imprenditore americano Joe Tacopina. Il massimo successo del Venezia (che annovera diverse partecipazioni ai campionati di prima serie) \u00e8 costituito dalla vittoria della Coppa Italia 1940\u20131941. La squadra milita in Serie A per la stagione 2021-2022.\nLa seconda squadra cittadina \u00e8 l'A.C. Mestre, rappresentativa dell'omonima localit\u00e0 di terraferma. Fondata nel 1927, nel 1987 si fuse con il , per poi essere rifondata nel 1991 e ancora nel 2003 e infine (assumendo il corrente assetto) nel 2015. Essa vanta come maggior successo la partecipazione al campionato di Serie B 1946\u20131947, quando questa era suddivisa in tre gironi.\nI due principali stadi cittadini sono il \"Pier Luigi Penzo\", ubicato sull'isola di Sant'Elena, e il \"Francesco Baracca\" di Mestre.\nBasket.\nNel 1872 venne fondata la societ\u00e0 Reyer Venezia, a cui fa capo la squadra di pallacanestro cittadina che milita dalla stagione 2011\u20132012 in Serie A e che nel corso della sua storia ha conquistato quattro scudetti, l'ultimo nella stagione 2018\u201319 e la Coppa Italia 2020. Nel 2017\u201318 ha vinto la FIBA Europe Cup 2017\u20132018.\nAnche la squadra femminile Reyer Venezia Femminile milita ai massimi livelli, disputando il campionato nazionale di Serie A1 nel suo palmares pu\u00f2 contare su due scudetti: 1945\u201346 e 2020-21; una Coppa Italia 2008, una supercoppa Italiana (2008), una WABA Liga (2014\u20132015).\nIn serie A2 femminile milita la squadra Giants Basket Marghera 2016\u20132017 vincitrice anche di una coppa Italia di Serie A2.\nScherma.\nVenezia ha sempre avuto una forte tradizione schermistica. Le due societ\u00e0 storiche (non pi\u00f9 esistenti) Circolo della Spada di Venezia (vincitore di due Campionati italiani assoluti di scherma) e il Circolo della Spada di Mestre (vincitore di quattro Campionati italiani assoluti di scherma) assieme agli esistenti circoli del Dlf Venezia il circolo Foscarini Scherma e il Circolo Scherma Mestre hanno formato una serie di campioni italiani, mondiali e olimpionici tra cui Andrea Cipressa, Dorina Vaccaroni, Mauro Numa, Antonella Ragno-Lonzi, Fabio Dal Zotto, Andrea Borella, Francesca Bortolozzi, Luigi Narduzzi, Matteo Zennaro.\nVoga veneta.\n\u00c8 assai praticata a livello agonistico la voga veneta: in citt\u00e0 si tengono numerose regate per imbarcazioni tipiche durante tutto il corso dell'anno e che hanno il loro culmine nelle competizioni che si svolgono in occasione della Regata Storica. Nel territorio comunale sono presenti 33 circoli sportivi che partecipano a pi\u00f9 di 120 regate.\nAltre discipline.\nNel campo del rugby al 1986 risaliva il Veneziamestre Rugby, ora disciolto. Presente anche la societ\u00e0 rugbistica Lido di Venezia che milita in serie C.\nNel campo della pallavolo le squadre cittadine militano in serie C.\nA San Marco ha sede la Compagnia della Vela, fondata nel 1911 e vincitrice della Louis Vuitton Cup nell'ambito della XXIII America's Cup con \"Il Moro di Venezia\".\nViene praticata la pallanuoto da tre societ\u00e0: la Pallanuoto Sant'Alvise (allenata dalla ex campionessa olimpica kazaka Julija Pyreseva), con sede nella piscina di Sant'Alvise, e dalla Pallanuoto Venezia con sede nella piscina \"Rari Nantes\" di Sacca Fisola e la Pallanuoto Mestrina che milita in Serie B.\nIl nuoto competitivo e nuoto sincronizzato viene praticato nelle societ\u00e0 Rari Nantes, Nuoto Venezia, Serenissima Nuoto e Polisportiva Terraglio.\nViene praticato molto anche il canottaggio in tantissime societ\u00e0 tra cui le pi\u00f9 famose sono la Reale Societ\u00e0 Canottieri Bucintoro (nata nel 1882), Canottieri Diadora (1898), Canottieri Giudecca e Reale Societ\u00e0 Canottieri Querini (1901).\nDal 1908 al 2009 si \u00e8 tenuta la gara di motonautica Pavia-Venezia gara attraverso il fiume Po.\nDal 1990 l'associazione Motonautica Venezia organizza la gara Venezia-Monte Carlo.\nIl tiro con l'arco viene praticato nella societ\u00e0 Arcieri del Leon e la compagnia Arcieri Conte di Carmagnola.\nIl tiro a segno viene praticato presso l'antica societ\u00e0 TSN Venezia (1858).\nInfine, il Centro Universitario Sportivo di Venezia svolge numerose attivit\u00e0."}
{"id": "1141634", "revid": "158286", "url": "https://it.wikipedia.org/wiki?curid=1141634", "title": "Chiesa del Sacro cuore di Ges\u00f9", "text": ""}
{"id": "1141635", "revid": "287204", "url": "https://it.wikipedia.org/wiki?curid=1141635", "title": "887 (disambigua)", "text": ""}
{"id": "1141636", "revid": "95993", "url": "https://it.wikipedia.org/wiki?curid=1141636", "title": "Liu Baojun", "text": ""}
{"id": "1141640", "revid": "287204", "url": "https://it.wikipedia.org/wiki?curid=1141640", "title": "888 (disambigua)", "text": ""}
{"id": "1141643", "revid": "287204", "url": "https://it.wikipedia.org/wiki?curid=1141643", "title": "889 (disambigua)", "text": ""}
{"id": "1141644", "revid": "123553306", "url": "https://it.wikipedia.org/wiki?curid=1141644", "title": "Max Leopold Wagner", "text": "Studioso poliglotta di fama mondiale, etnologo ed etnografo, svolse un enorme lavoro di ricerca nell'ambito del sardo, producendo numerosi saggi ed un Dizionario etimologico che costituiscono la base della linguistica sarda. Si occup\u00f2 anche dei gerghi e delle lingue popolari, del siciliano, del giudeo-spagnolo, del portoghese, dello spagnolo, del catalano, dello spagnolo d'America. Studi\u00f2 le relazioni tra il berbero e le lingue romanze, e in generale condusse studi sulle lingue e le culture dei popoli del Mediterraneo. \nH. Kr\u00f6ll lo ha definito come \"il vero artefice della grammatica sarda\".\nBiografia.\nDopo la laurea a Monaco con una tesi sulla formazione delle parole in sardo, intraprese la carriera universitaria. Nel 1907 a W\u00fcrzburg consegu\u00ec un dottorato sulla Fonetica dei dialetti sardi meridionali (\"Lautlehre der s\u00fcdsardischen Mundarten\").\nSi rec\u00f2 in Sardegna per la prima volta nel 1905 per studiarne la lingua, vi ritorn\u00f2 poi nel 1912 e in altri viaggi con ritmo quasi annuale. Dal 1925 al 1927 raccolse un immenso patrimonio di forme lessicali e grammaticali per realizzare la parte relativa al sardo dell\"'Atlante linguistico ed etnografico dell'Italia e della Svizzera meridionale\" (\"Sprach- und Sachatlas Italiens und der S\u00fcdschweiz\" - NavigAIS-web Versione online navigabile), curato e pubblicato da Karl Jaberg e Jakob Jud tra il 1928 e il 1940, per la quale Wagner stabil\u00ec contatti con molti studiosi delle tematiche legate alla Sardegna tra i quali Pietro Casu, figura di prestigio per gli intellettuali sardi e non. La sua attivit\u00e0 viene raccontata dagli studiosi sardi suoi contemporanei come una ricerca sul campo di grande impegno e partecipazione. Si narra che fosse solito muoversi a piedi o in bicicletta da un paese all'altro, conosciuto e stimato dalle comunit\u00e0 locali.\nLa sua prestigiosa carriera universitaria lo port\u00f2 nelle universit\u00e0 di Monaco, di Berlino, di Bucarest e di Coimbra. Dopo aver pubblicato il manuale \"La lingua sarda: storia, spirito e forma\" (1950), Wagner part\u00ec per Washington, citt\u00e0 nella quale si stabil\u00ec, rimanendovi fino alla morte. Lasci\u00f2 in eredit\u00e0 oltre 450 inediti, di cui pi\u00f9 della met\u00e0 sono dedicati alla lingua e alla civilt\u00e0 sarda.\nLa sua opera principale \u00e8 il \"Dizionario Etimologico Sardo\", DES, che nel 1955 gli valse il conferimento della cittadinanza onoraria contemporaneamente di Cagliari, Sassari e Nuoro."}
{"id": "1141646", "revid": "713714", "url": "https://it.wikipedia.org/wiki?curid=1141646", "title": "Nersae", "text": ""}
{"id": "1141647", "revid": "773636", "url": "https://it.wikipedia.org/wiki?curid=1141647", "title": "Chiesa di San Matteo (Poppi)", "text": "La chiesa di San Matteo \u00e8 un edificio sacro che si trova in localit\u00e0 Memmenano, nel comune di Poppi, in provincia di Arezzo.\nNella chiesa \u00e8 custodita una preziosa terracotta invetriata bicroma della bottega di Andrea della Robbia, raffigurante la \"Pentecoste\" (1500-1505 circa). Concessa nel 1789 dal vescovo aretino Agostino Albergotti al parroco di San Matteo, Angiolo Martini, la pala proviene dall'oratorio del Crocifisso o dei Rossi di Bibbiena, sede della Compagnia dello Spirito Santo poi soppressa. Priva della cornice esterna di fiori e frutta, presenta, nell'originalit\u00e0 della composizione, i caratteri distintivi dell'arte di Luca il Giovane."}
{"id": "1141653", "revid": "838137", "url": "https://it.wikipedia.org/wiki?curid=1141653", "title": "Street Lethal", "text": "Street Lethal \u00e8 il primo album in studio del gruppo musicale statunitense Racer X, pubblicato nel 1986 dalla Shrapnel Records."}
{"id": "1141656", "revid": "287204", "url": "https://it.wikipedia.org/wiki?curid=1141656", "title": "890 (disambigua)", "text": ""}
{"id": "1141660", "revid": "287204", "url": "https://it.wikipedia.org/wiki?curid=1141660", "title": "891 (disambigua)", "text": ""}
{"id": "1141661", "revid": "287204", "url": "https://it.wikipedia.org/wiki?curid=1141661", "title": "892 (disambigua)", "text": ""}
{"id": "1141663", "revid": "838137", "url": "https://it.wikipedia.org/wiki?curid=1141663", "title": "Second Heat", "text": "Second Heat \u00e8 il secondo album in studio del gruppo musicale statunitense Racer X, pubblicato nel 1987 dalla Shrapnel Records."}
{"id": "1141664", "revid": "287204", "url": "https://it.wikipedia.org/wiki?curid=1141664", "title": "893 (disambigua)", "text": ""}
{"id": "1141665", "revid": "729019", "url": "https://it.wikipedia.org/wiki?curid=1141665", "title": "Lanchester 6x4 Armoured Car", "text": "La Lanchester 6x4 Armoured Car era un veicolo corazzato britannico prodotto, in numeri limitati, tra la fine degli anni venti e l'inizio del decennio successivo. La sigla 6x4 era stata introdotta per distinguere questi mezzi da quelli, prodotti precedentemente, che erano a quattro ruote motrici.\nAllo scoppio della seconda guerra mondiale alcuni di queste autoblindo erano ancora in servizio in diverse unit\u00e0 dislocate in alcuni territori dell'allora impero britannico e nelle forze territoriali nella stessa Gran Bretagna. Vide un limitato impiego durante i combattimenti che si svolsero nell'inverno 1941-1942 in Malaysia.\nStoria.\nLo sviluppo dell'autoblindo cominci\u00f2 il 19 luglio 1927 quando la Lanchester Motor Company ottenne un contratto per la realizzazione di un veicolo corazzato. I primi due prototipi, basati su un telaio realizzato dalla stessa societ\u00e0, erano pronti nel mese di marzo dell'anno successivo. Designati \"D1E1\" e \"D1E2\" differivano tra loro principalmente per l'armamento e la forma della torretta. Nella \"D1E2\" era stato anche aggiunto un secondo posto di guida nella parte posteriore del veicolo.\nLa Lanchester presentava una configurazione molto simile a quella delle Rolls Royce Armoured Car. La parte anteriore ospitava il motore. Seguiva poi il vano di combattimento sovrastato dalla torretta, che poteva ospitare due uomini, armata con due mitragliatrici Vickers da 12, 7 e da 7,7 mm. La cupola della torretta poteva ruotare in maniera indipendente. Nella parte posteriore del veicolo, sotto lo scafo corazzato, era stato realizzato un vano che ospitava l'equipaggiamento.\nNella parte anteriore dello scafo era sistemata una terza mitragliatrice da 7,7\u00a0mm. Nelle versioni \"comando\" del mezzo questa arma era sostituita con una radio tipo N\u00b09 dotata di antenna \"a frusta\" e, di conseguenza, il mitragliere veniva sostituito da un operatore radio. Le prove alle quali vennero sottoposte le due autoblindo rivelarono alcuni problemi al telaio che si rivel\u00f2 non abbastanza resistente per sopportare il peso, relativamente alto, del veicolo ed troppo flessibile nella marcia in fuoristrada. Per migliorare questa situazione vennero quindi applicati dei rinforzi e vennero introdotte altre modifiche minori.\nIl primo ordine fu di 22 esemplari, tutti con telaio rinforzato. Queste autoblindo vennero designate \"Mk.I\" e \"Mk. IA\". Quest'ultima era la versione \"comando\" della Mk.I.\nSeguirono, fino al 1932, altri 15 esemplari. Due Lanchester erano in versione addestramento, \"D1E3\" e \"D1E4\", mentre le altre 13 ricevettero la designazione di \"Mk. II\" e \"Mk. IIA\". Ancora una volta la -A indicava la versione speciale \"comando\".\nImpiego.\nLe prime Lanchester vennero consegnate nel gennaio del 1929 all'11\u00b0 Ussari che, a causa del lento ritmo delle consegne, complet\u00f2 l'equipaggiamento solo nel 1934. Nel novembre dello stesso anno questo reggimento venne inviato in Egitto per sostituire il 12\u00ba Royal Lancers che venne rimpatriato. Passarono a questa unit\u00e0 anche tutte le Lanchester. Nel gennaio-febbraio del 1935 lo squadrone D del 12\u00b0 Lancieri, equipaggiato con otto autoblindo, venne inviato nella regione della Saar dove svolse attivit\u00e0 di mantenimento della pace. Il 31 dicembre gli squadroni B e C dello stesso reggimento furono nuovamente inviati in Egitto. Queste unit\u00e0, dotate di 29 Lanchester, dovevano rinforzare le forze britanniche presenti in quello scacchiere in risposta alla mutata situazione internazionale dovuta allo scoppio della Guerra d'Etiopia e al rafforzamento delle truppe Italiane in Libia . Queste autoblindo furono principalmente impiegate come unit\u00e0 di ricognizione sulla frontiera occidentale dell'Egitto. In seguito le Lanchester cominciarono a venire sostituite con le nuove autoblindo della prodotte dalla Morris.\nNel 1939 tredici Mk. I, una Mk. IA, cinque Mk. II e tre Mk. IIA furono inviate in estremo oriente. Vennero assegnate ad alcuni battaglioni della Forza Volontaria della Federazione Malese, ad analoghe unit\u00e0 presenti a Singapore e al 2\u00ba Battaglione \"Argyll &amp; Sutherland Highlander\" sempre in Malesia. Furono queste ultime ad essere utilizzate nei combattimenti che videro impegnate le forze britanniche e giapponesi nell'inverno 1941-1942.\nAltre dieci Lanchester erano impiegate dalle forze territoriali, \"23^ London Armoured Car Company\" e al \"1\u00b0 Derbyshire Yeomanry\", presenti sul suolo del Regno Unito. Nel 1940 una autoblindo venne trasformata per il trasporto dei ministri e di altri VIP. L'anno successivo due Lanchester furono assegnate al 1\u00ba squadrone autoblindo belga.\nOggi l'unico esemplare esistente \u00e8 conservato presso il museo di Bovington."}
{"id": "1141667", "revid": "287204", "url": "https://it.wikipedia.org/wiki?curid=1141667", "title": "894 (disambigua)", "text": ""}
{"id": "1141668", "revid": "1924342", "url": "https://it.wikipedia.org/wiki?curid=1141668", "title": "Three Cheers for Sweet Revenge", "text": "Three Cheers for Sweet Revenge \u00e8 il secondo album in studio del gruppo musicale statunitense My Chemical Romance, pubblicato nel 2004."}
{"id": "1141671", "revid": "287204", "url": "https://it.wikipedia.org/wiki?curid=1141671", "title": "895 (disambigua)", "text": ""}
{"id": "1141674", "revid": "124123", "url": "https://it.wikipedia.org/wiki?curid=1141674", "title": "Francis Penrose", "text": "Assunse un ruolo di notevole durante gli scavi del Partenone e del Tempio di Zeus Olimpo ad Atene verso la fine del 1800, mentre nel 1878 contribu\u00ec alla scoperta delle antiche fondamenta della cattedrale di Saint Paul di Londra."}
{"id": "1141676", "revid": "287204", "url": "https://it.wikipedia.org/wiki?curid=1141676", "title": "896 (disambigua)", "text": ""}
{"id": "1141677", "revid": "8876131", "url": "https://it.wikipedia.org/wiki?curid=1141677", "title": "Abusi sessuali", "text": ""}
{"id": "1141679", "revid": "287204", "url": "https://it.wikipedia.org/wiki?curid=1141679", "title": "897 (disambigua)", "text": ""}
{"id": "1141681", "revid": "287204", "url": "https://it.wikipedia.org/wiki?curid=1141681", "title": "898 (disambigua)", "text": ""}
{"id": "1141682", "revid": "120656802", "url": "https://it.wikipedia.org/wiki?curid=1141682", "title": "Piazza del Plebiscito (Ancona)", "text": "Piazza del Plebiscito, conosciuta pi\u00f9 comunemente come piazza del Papa, \u00e8 una delle quattro piazze principali di Ancona (le altre sono piazza della Repubblica, o del Teatro, piazza Roma e piazza Cavour). Di esse \u00e8 la pi\u00f9 antica: fu aperta nel XV secolo; sino all'espansione cittadina seguita all'unit\u00e0 italiana fu la piazza centrale della citt\u00e0, la \"piazza grande\" in cui si incontravano i confini dei tre terzieri: Porto, Capodimonte e San Pietro. Oggi \u00e8 il centro di quest'ultimo rione.\nLa sua forma \u00e8 singolare: rettangolare molto allungata; inoltre particolare \u00e8 anche il fatto che comprenda vari livelli, collegati da due rampe e da scalinate. Su di essa si affacciano alcuni tra i pi\u00f9 importanti monumenti cittadini: il Palazzo del Governo, con la sua torre, la chiesa di San Domenico e, svettante sul ripiano al centro della piazza, la statua di Clemente XII, il papa che, novello Traiano, fu responsabile della rinascita del porto nel Settecento.\nStoria.\nSino al 1822 la piazza era considerata l'unico centro della citt\u00e0; in quell'anno la realizzazione del Teatro delle Muse con l'antistante piazza omonima cambi\u00f2 la situazione e nel periodo post-unitario l'apertura di piazza Roma e di piazza Cavour trasformarono definitivamente Ancona in una citt\u00e0 policentrica. Ogni centro ha per\u00f2 la sua funzione, e piazza del Plebiscito svolge quella di punto nevralgico dei rioni pi\u00f9 antichi ed \u00e8 oggi uno dei principali centri della vita sociale e notturna nella citt\u00e0.\nLa realizzazione della piazza risale alla fine del XV secolo. Inizialmente chiamata piazza Nuova, poi piazza Grande fino alla conquista dei francesi alla fine del Settecento quando prese il nome di piazza Napoleone. Alla restaurazione dello Stato Pontificio assunse il nome di piazza San Domenico, come la chiesa che vi si affaccia. Nel 1870 prese il nome attuale in onore del plebiscito, tenutosi il 4 e 5 novembre 1860, che confermava l'annessione delle Marche nel Regno d'Italia. Tuttavia, sin dalla fine del 1700, \u00e8 chiamata dagli anconetani \"piazza del Papa\", a causa dell'imponente statua marmorea di papa Clemente XII presente nella parte alta della piazza.\nChiesa di San Domenico.\nLa Chiesa di San Domenico domina la piazza dalla sommit\u00e0 di una scalinata. Fu progettata da Carlo Marchionni nel 1763, la prima pietra fu posta nel 1771. Per la sua costruzione viene demolita la preesistente chiesa omonima, del XIII secolo, che sorgeva pi\u00f9 a sinistra rispetto all'attuale facciata. Con l'occupazione francese e l'avvento della Repubblica Anconitana, la chiesa, di cui non era stata ancora completata la facciata, venne nel 1778 adibita a caserma; la parte superiore del prospetto principale rimase perci\u00f2 incompiuta. Fu riaperta al culto nel 1816, con la Restaurazione.\nNel suo vasto interno sono conservate importanti opere d'arte, come la Crocifissione di Tiziano, l'Annunciazione del Guercino e numerose statue di Gioacchino Varl\u00e8.\nPalazzo del Governo e torre civica.\nAlla realizzazione del Palazzo del Governo partecip\u00f2 Francesco di Giorgio Martini nel 1484. Fu dal Trecento sino al 1532 sede del governo della Repubblica di Ancona, al posto del precedente Palazzo degli Anziani. Con l'incorporazione di Ancona nello Stato pontificio, il palazzo fu sede del legato pontificio. Dal 1861, quando la citt\u00e0 entr\u00f2 nel Regno d'Italia, il palazzo divenne sede della Prefettura.\nIl Palazzo del Governo sin dall'inizio e dunque dal XIV secolo, aveva a fianco una torre: la torre civica, o torre di piazza. Nel 1581 venne riconfigurata da Nicola Longhi e Tommaso Jacometti, che aggiunsero il balcone con il suo portale manierista e, nel 1611, il grande orologio, ancora funzionante. Le note delle quattro campane sono: \nNel 1806 la suoneria venne dotata di un carillon (detto popolarmente \"garigli\u00f3\") dal maestro orologiaio Antonio Podrini da Sant'Angelo in Vado, che ne ha anche composto la melodia, suonata, alcuni secondi dopo il dodicesimo rintocco, a mezzogiorno e, originariamente, anche a mezzanotte. Dopo la Seconda guerra mondiale il carillon rimase inattivo sino a che non se ne interess\u00f2 il sindaco Guido Monina, anche se il meccanismo fu predisposto solo per suonare solo a mezzogiorno. Il quadrante dell'orologio, di dodici ore con una sola lancetta, \u00e8 in pietra di paragone.\nStatua di Clemente XII.\nIl monumento per eccellenza della piazza, in quanto da esso prende il suo nome usuale di \"piazza del Papa\", \u00e8 naturalmente la statua di Clemente XII, simbolo della gratitudine degli anconetani nei confronti del pontefice settecentesco responsabile della rinascita economica e culturale di Ancona: infatti egli aveva concesso alla citt\u00e0 il porto franco ed aveva inviato il famoso architetto Luigi Vanvitelli per ampliare e attrezzare modernamente il porto.\nProprio su proposta del Vanvitelli, il Senato anconetano decise l'erezione di un arco di trionfo dedicato al papa, collocato sul nuovo molo del porto e che in qualche modo oscurasse la vista del pagano Arco di Traiano: l'Arco Clementino, sull'attico del quale avrebbe dovuto essere collocata la statua benedicente di Clemente XII (come testimoniano i disegni originali del Vanvitelli e il conio di una medaglia onorifica fatta realizzare dagli anconetani e donata al pontefice), rappresentando cos\u00ec, assieme al Duomo in alto sul colle Guasco, la prima immagine che si sarebbe proposta ai naviganti al momento dell'ingresso nel porto dorico.\nVenne quindi acquistata a Roma una statua del papa benedicente, realizzata nel 1738 dallo scultore barocco Agostino Cornacchini e che inizialmente avrebbe dovuto essere collocata sul portico della basilica romana di San Giovanni in Laterano. Trasportata la statua ad Ancona, ci si accorse che la struttura dell'arco, edificato in mattoni e con la sola facciata rivolta verso il mare in pietra d\u2019Istria, non avrebbe potuto reggere il notevole peso della scultura di marmo. Pertanto, in attesa di poter trovare le risorse finanziarie per i lavori di consolidamento e rinforzo della struttura dell'Arco, il Senato anconetano deliber\u00f2 di collocare la statua, \"provvisoriamente\", al centro della Piazza Grande o del Comune, che venne subito ribattezzata dagli anconetani \"Piazza del Papa\". Inutile che dire che la statua di Clemente XII rimase l\u00e0 dove tuttora si trova, vuoi per la cronica mancanza di fondi per la ristrutturazione dell'Arco Clementino, vuoi per l'affezione che gli anconetani manifestarono per la nuova sistemazione della piazza che acquist\u00f2 una dimensione monumentale e scenografica che in passato le mancava.\nLa statua fu danneggiata dai giacobini durante il periodo dell'occupazione francese, fu rimossa nel 1797 durante il periodo della Repubblica Anconitana e ricoverata nel chiostro del vicino convento domenicano, protetta entro un riparo di tavole. Il 18 dicembre 1818, dopo la restaurazione del dominio pontificio, la statua fu ricollocata nella piazza, nella quale nel frattempo era stata realizzata l'attuale scalinata (dall'architetto comunale Pietro Zara). Al restauro della statua provvide un tal Ciriaco Tabacchi, paradossalmente uno dei vandali giacobini responsabili del precedente danneggiamento.\nFu gravemente danneggiata nel corso della Seconda guerra mondiale e restaurata nel corso di diciassette mesi di paziente lavoro dallo scultore anconetano Vittorio Morelli; egli ricompose i numerosi frammenti e scolp\u00ec di nuovo le parti irrimediabilmente distrutte.\nFontane.\nDue sono le fontane che sorgono sulla piazza.\nAltri palazzi.\nSu piazza del Papa si affacciano altri edifici importanti per le caratteristiche storiche o artistiche.\nMuseo della citt\u00e0.\nMuseo della citt\u00e0 di Ancona. Il suo ingresso si trova nei pressi della statua di Clemente XII. Si estende, in parte, nei locali dell'ex Ospedale San Tommaso di Canterbury, aperto nel 1394. Nel 1470 in quest'ospedale avvenne il miracolo del quadro della Vergine Incoronata (distrutto con il bombardamento di San Domenico nella seconda guerra mondiale). Per ordine di Sisto V in questo luogo era stata poi costruita la chiesa omonima, distrutta poi per far posto all'attuale chiesa di San Domenico.\nViabilit\u00e0.\nLe vie di accesso sono molteplici: via Gramsci, via Pizzecolli, via Pescheria, via Beccheria, via Matteotti, via degli Aranci, via Bonda e via Orefici. La piazza non \u00e8 transitabile alle auto, escluso che per il carico e lo scarico a determinati orari, e la sosta \u00e8 consentita solo alle auto di servizio della attigua Prefettura. Per impedire l'accesso e la sosta delle auto private, si \u00e8 provveduto alla installazione di due dissuasori mobili, uno presso l'accesso di via Matteotti e l'altro presso l'accesso di via Pizzecolli."}
{"id": "1141684", "revid": "287204", "url": "https://it.wikipedia.org/wiki?curid=1141684", "title": "899 (disambigua)", "text": ""}
{"id": "1141685", "revid": "33751", "url": "https://it.wikipedia.org/wiki?curid=1141685", "title": "Eerste Divisie", "text": "La Eerste Divisie (olandese per \"Prima Divisione\"), denominata ufficialmente Keuken Kampioen Divisie per ragioni di sponsorizzazione, \u00e8 il secondo livello del campionato olandese di calcio. \u00c8 collegato alla massima serie e, dal 2009-2010, alla terza serie tramite un sistema di promozioni e retrocessioni. In precedenza era conosciuta come \"Jupiler League\" sempre per ragioni di sponsorizzazione.\nLa Eerste Divisie \u00e8 composta da 20 club che si affrontano ciascuno due volte a stagione, una volta in casa ed una in trasferta. La pausa invernale va dal 23 dicembre 2018 al 13 gennaio 2019.\nPartecipazioni per squadra.\nSono 82 le squadre che hanno preso parte ai 66 campionati di Eredivisie che sono stati disputati a partire dal 1956-57 fino alla stagione 2021-22. In grassetto le squadre partecipanti alla stagione 2021-2022.\nSistema di promozione e di retrocessione.\nPer definire le promozioni nella Eerste Divisie (oltre al club primo classificato nella classifica finale, promosso direttamente) viene adottato un sistema chiamato \"Nacompetitie\". Il campionato viene suddiviso in 4 periodi, ognuno formato da 8 giornate. Al Nacompetitie accedono le 8 migliori squadre dei 4 periodi, le 2 migliori classificate nella classifica finale fra le squadre che non sono risultate campioni di un periodo, la 16\u00aa e la 17\u00aa classificata dell'Eredivisie.\nSe un club diventa per due volte il migliore di un periodo, oppure conquista la promozione diretta conquistando il primo posto nella classifica finale accede ai play-off la squadra che lo segue nella classifica.\nNella stagione 2009-2010, dopo 38 anni di blocco delle retrocessioni, le ultime due classificate retrocedono nella Topklasse, la nuova terza serie (prima semiprofessionistica) del calcio olandese, suddivisa in 2 gironi da 16 squadre ognuno, mentre non essendo state previste, promozioni in Eerste Divisie dall'Hoofdklasse, l'organico della Eerste Divisie viene ridotto a 18 squadre. A partire dalla stagione 2010-2011 l'ultima classificata della Eerste Divisie retrocede in Topklasse, e la vincitrice della finale fra le vincitrici dei due gironi di Topklasse (o, nel caso di rinuncia, la perdente) viene promossa in Eerste Divisie (anche se nella stagione 2011-2012 non ci furono promozioni e retrocessioni in quanto entrambe le finaliste rinunciarono a salire di categoria).\nNella stagione 2012-2013 a causa del fallimento dell'AGOVV Apeldoorn (a gennaio) e del Veendam (a marzo), il campionato si \u00e8 concluso con sole 16 squadre e senza retrocessioni. Nella stagione successiva si \u00e8 ritornati al format a 20 squadre con la promozione dell'Achilles '29 (finalista della Topklasse 2012-2013, a seguito della rinuncia dei vincitori del Katwijk) e l'ammissione delle seconde squadre di Ajax, PSV Eindhoven e Twente (le quali non possono essere promosse n\u00e9 partecipare ai play-off).\nFormato.\nTerzo turno.\nLe vincitrice della partita F accedono all'Eredivisie, insieme alle prime due classificate.\nSquadre.\nStagione 2021-2022."}
{"id": "1141691", "revid": "92719", "url": "https://it.wikipedia.org/wiki?curid=1141691", "title": "Pantera nebulosa", "text": ""}
{"id": "1141692", "revid": "3440", "url": "https://it.wikipedia.org/wiki?curid=1141692", "title": "Autoritratto con cappello", "text": "Autoritratto con cappello \u00e8 un dipinto a olio su tela (65x51 cm) realizzato tra il 1879 ed il 1880 dal pittore francese Paul C\u00e9zanne. \u00c8 conservato nel Kunstmuseum di Berna.\nI colori irreali dei quadri di C\u00e9zanne, hanno una forte valenza simbolica: qui ad esempio, il colore giallo della faccia indica vitalit\u00e0.\nCollegamenti esterni.\n Kunstmuseum di Berna - sito ufficiale"}
{"id": "1141693", "revid": "339392", "url": "https://it.wikipedia.org/wiki?curid=1141693", "title": "Res publica aequiculanorum", "text": ""}
{"id": "1141694", "revid": "88253283", "url": "https://it.wikipedia.org/wiki?curid=1141694", "title": "Il ponte di Maincy", "text": "Il ponte di Maincy \u00e8 un dipinto a olio su tela (58,5x72,5\u00a0cm) realizzato tra il 1879 ed il 1880 dal pittore Paul C\u00e9zanne. \u00c8 conservato nel Mus\u00e9e d'Orsay di Parigi.\nIl quadro raffigura un ponte in parco nei pressi di Melun.\nNon c'\u00e8 prospettiva, sembra che gli oggetti siano messi uno sopra l'altro."}
{"id": "1141697", "revid": "453768", "url": "https://it.wikipedia.org/wiki?curid=1141697", "title": "L'incoronazione di Napoleone", "text": "L'incoronazione di Napoleone \u00e8 un dipinto a olio su tela (610x970 cm) realizzato tra il 1805 e il 1807 dal pittore Jacques-Louis David. \u00c8 conservato nel Mus\u00e9e du Louvre di Parigi. Una copia \u00e8 conservata anche alla Reggia di Versailles, un'altra copia \u00e8 conservata nella Oldway Mansion di Paignton nel Devon.\nIl dipinto rappresenta l'incoronazione di Napoleone Bonaparte e di Giuseppina di Beauharnais il 2 dicembre 1804.\nDavid qui ritrae il momento dell'incoronazione di Napoleone, con ben ottanta invitati, tutte persone realmente esistite.\n\u00c8 un contesto studiatissimo da David, per mostrare la nuova aristocrazia. Si basa sulle linee verticali che slanciano l'opera. Tutti gli sguardi si concentrano sulla corona, che Napoleone tiene alta nelle mani e sta per posare sulla testa della moglie Giuseppina. C'\u00e8 una grande attenzione e minuzia nella realizzazione di tutti i particolari e nella esaltazione dei simboli imperiali.\nStoria.\nIl lavoro viene ordinato oralmente da Napoleone nel settembre 1804 a David il quale inizi\u00f2 i lavori il 21 dicembre 1805 nella cappella del College de Cluny, vicino all'attuale Sorbona, che fungeva da suo laboratorio. Assistito dal suo allievo Georges Rouget, pone gli ultimi ritocchi nel novembre 1807 e dal 7 febbraio al 21 marzo 1808, l'opera viene esposta presso il salone annuale di pittura; la tela, ad ogni modo, rimase sino al 1819 di propriet\u00e0 di David, data nella quale l'opera venne trasferita al Louvre ove rimane nei magazzini sino al 1837 per espressa volont\u00e0 di Luigi XVIII e Carlo X di Francia. Per ordine del nuovo sovrano Luigi Filippo, il quadro viene spedito al museo del palazzo di Versailles dove rimane sino al 1889 quando l'opera viene nuovamente inviata al museo del Louvre.\nDescrizione.\nLa scena si svolge il 2 dicembre 1804 nella Cattedrale di Notre Dame a Parigi, a differenza di tutte le altre incoronazioni di re francesi realizzate nella Cattedrale di Reims (se si esclude quella di Enrico IV, avvenuta a Chartres). \u00c8 questo il primo simbolo secondo il quale Napoleone era intenzionato a rompere con la tradizione delle monarchie dell \"ancien regime\", svolgendo poi la famosa autoincoronazione che \u00e8 ben visibile, col papa Pio VII seduto sulla destra benedicente e quasi impotente di fronte al gesto dell'Imperatore, tanto che quest'ultimo gli d\u00e0 anche le spalle. Napoleone, al centro della scena, appare in atteggiamento quasi sacrale in quanto \u00e8 monarca della legge divina ed egli stesso deve obbedienza a Dio. Il classicismo dell'ambiente, i decori e la corona d'alloro, riflettono inoltre il fascino di Napoleone per i fasti e le glorie dell'Impero romano. La presenza di dignitari, come pure la famiglia Bonaparte, mostra il supporto per il nuovo regime. Essi costituiscono la nuova nobilt\u00e0 Impero (ufficialmente istituita nel 1808), una nobilt\u00e0 basata sul merito."}
{"id": "1141698", "revid": "767487", "url": "https://it.wikipedia.org/wiki?curid=1141698", "title": "Underground Network", "text": "Underground Network \u00e8 il quarto album della punk rock band statunitense Anti-Flag ed il primo pubblicato dalla Fat Wreck Chords. Furono anche stampate 534 copie in vinile dorato"}
{"id": "1141699", "revid": "3440", "url": "https://it.wikipedia.org/wiki?curid=1141699", "title": "Tentazioni di sant'Antonio (C\u00e9zanne)", "text": "La tentazione di Sant'Antonio \u00e8 un dipinto a olio su tela (47x56 cm) realizzato tra il 1875 ed il 1877 dal pittore Paul C\u00e9zanne. \u00c8 conservato nel Mus\u00e9e d'Orsay di Parigi.\nCollegamenti esterni.\nMus\u00e9e d'Orsay \u2013 Sito Ufficiale "}
{"id": "1141706", "revid": "131011", "url": "https://it.wikipedia.org/wiki?curid=1141706", "title": "Strega del Mare", "text": ""}
{"id": "1141712", "revid": "123662900", "url": "https://it.wikipedia.org/wiki?curid=1141712", "title": "Tychy", "text": "Tychy (in tedesco \"Tichau\") \u00e8 una citt\u00e0 polacca del voivodato della Slesia, nella zona meridionale del paese. Ricopre una superficie di e nel 2008 contava abitanti. Dal 1975 al 1998 la citt\u00e0 ha fatto parte del voivodato di Katowice.\nPosizione.\nTychy \u00e8 situata a circa a sud di Katowice, nella zona industriale della Slesia superiore, nelle vicinanze del fiume Vistola.\nStoria.\nLe prime notizie riguardo Tychy risalgono al 1467, anche se la nuova citt\u00e0, prettamente industriale, \u00e8 stata edificata a partire dalla met\u00e0 del novecento.\nOrigini della Nuova Tychy.\nLa nuova citt\u00e0 \u00e8 stata disegnata dal \"Prezydium Rz\u0105du\" nel 1950, nelle immediate vicinanze di Katowice. Lo scopo era quello di creare una citt\u00e0 dormitorio per coloro che lavoravano a Katowice.\nTychy \u00e8 oggi una delle pi\u00f9 grandi fra le cosiddette \"Citt\u00e0 nuove\" e si \u00e8 ampiamente accresciuta dal 1950 al 1985 e, sebbene fosse stata progettata per ospitare circa 100.000 persone, oggi conta una popolazione maggiore.\nIl disegno e la progettazione della Nuova Tychy (\"Nowe Tychy\") sono stati affidati agli architetti e urbanisti Kazimierz Wejchert (Smolensk, 14 marzo 1912 \u2013 Varsavia, 3 maggio 1993) e Hanna Adamczewska-Wejchert (Radom, 29 luglio 1920 \u2013 Tychy, 2 gennaio 1996), sua moglie.\nLa citt\u00e0 si \u00e8 sviluppata prevalentemente verso Sud, infatti, il vecchio centro, ovvero il quartiere della vecchia Tychy (\"Stary Tychy\"), si trova adesso in una posizione periferica.\nI quartieri di Tychy sono suddivisi in ordine alfabetico. In ognuno di questi, la maggioranza delle vie ha come iniziale la lettera dell'alfabeto corrispondente a quella del quartiere.\nIndustrie.\nTychy \u00e8 la sede del birrificio della Tyskie, una delle birre pi\u00f9 consumate in tutta la Polonia.\n\u00c8 anche una delle sedi degli stabilimenti polacchi FCA (al tempo FSM), dove vengono materialmente assemblate vetture di grande successo, come la Fiat Cinquecento, la Fiat Panda (169) del 2003, la Lancia Ypsilon (846) del 2011 e la 500 (312) del 2007.\nSport.\nLa pi\u00f9 importante societ\u00e0 sportiva della citt\u00e0 \u00e8 il club GKS Tychy, che comprende una squadra di calcio vice-campione di Polonia nel 1976 e una di hockey su ghiaccio campione nel 2005, 2015 e 2018."}
{"id": "1141713", "revid": "38120", "url": "https://it.wikipedia.org/wiki?curid=1141713", "title": "The Sea Hag", "text": ""}
{"id": "1141716", "revid": "38120", "url": "https://it.wikipedia.org/wiki?curid=1141716", "title": "Sea Hag", "text": ""}
{"id": "1141718", "revid": "108654725", "url": "https://it.wikipedia.org/wiki?curid=1141718", "title": "Nikolaj Alekseevi\u010d Severcov", "text": "Severcov pubblic\u00f2 nel 1873 la ricerca \"\u0412\u0435\u0440\u0442\u0438\u043a\u0430\u043b\u044c\u043d\u043e\u0435 \u0438 \u0433\u043e\u0440\u0438\u0437\u043e\u043d\u0442\u0430\u043b\u044c\u043d\u043e\u0435 \u0440\u0430\u0441\u043f\u0440\u043e\u0441\u0442\u0440\u0430\u043d\u0435\u043d\u0438\u0435 \u0442\u0443\u0440\u043a\u0435\u0441\u0442\u0430\u043d\u0441\u043a\u0438\u0445 \u0436\u0438\u0432\u043e\u0442\u043d\u044b\u0445\" (Distribuzione verticale ed orizzontale degli esseri viventi del Turkestan), che comprende la prima descrizione mai stata fatta di alcuni animali. Tra questi una razza di argali (pecora selvatica), chiamata successivamente, in suo onore, \"Ovis ammon severtzovi\".\nL'Istituto di Ecologia ed Evoluzione dell'Accademia russa delle scienze ha preso il nome da suo figlio Aleksej Nikolaevi\u010d Severcov, anche lui zoologo."}
{"id": "1141721", "revid": "729019", "url": "https://it.wikipedia.org/wiki?curid=1141721", "title": "Battello foraneo", "text": "Il Battello foraneo \u00e8 un tipo di imbarcazione usato a Venezia.\nSimile per forma al vaporetto, il battello foraneo si caratterizza per la maggiore capienza e per il presentarsi quasi completamente chiuso, cio\u00e8 privo di quei posti passeggeri all'aperto tipici dei vaporetti veneziani, soprattutto fino alla fine del '900. Si presenta anche pi\u00f9 alto, con cabina di guida sopraelevata, non dovendo passare sotto ponti. Viene utilizzato nei collegamenti interni lagunari in alternativa alla motonave per raggiungere le isole minori quali Burano, Torcello, Punta Sabbioni, e Sant'Erasmo, e tra Chioggia e Pellestrina, in particolare nei periodi di minor flusso d'utenza.\nL'aggettivo \"foraneo\" (lett. \"al di fuori\") deriva proprio dal suo utilizzo nelle zone pi\u00f9 periferiche della laguna e svolge funzioni analoghe a quelle di un autobus \"extraurbano\"."}
{"id": "1141728", "revid": "125326862", "url": "https://it.wikipedia.org/wiki?curid=1141728", "title": "Castello dei Conti Guidi (Poppi)", "text": "Il castello dei conti Guidi (inquadrato all'interno dell'Ecomuseo del Casentino, nel Sistema della Civilt\u00e0 Castellana) \u00e8 un monumento di Poppi che si trova in piazza della Repubblica 1.\nStoria e descrizione.\nLa prima traccia nelle cronache del castello, costruito nel Medioevo, risale al 1191. L'edificio \u00e8 stato ristrutturato a partire dal 1274 per volont\u00e0 del conte Simone Guidi e di suo figlio Guido. Il castello \u00e8 stato teatro di un avvenimento storico: l'11 giugno 1289, davanti al monumento, si \u00e8 svolta la battaglia di Campaldino. Incerta la paternit\u00e0 dell'edificio: la parte pi\u00f9 antica \u00e8 attribuita non univocamente a Lapo di Cambio, mentre la pi\u00f9 recente, databile alla fine del XIII secolo, sarebbe di Arnolfo di Cambio.\nAll'interno dell'edificio, che per anni ha ospitato la sede dell'amministrazione comunale del centro in provincia di Arezzo, \u00e8 possibile vedere una cappella, un museo sulla battaglia di Campaldino, una biblioteca e il Centro di documentazione Giovanni Gualberto Miniati.\nLa cappella.\nSulla volta della navata unica della cappella annessa al castello, si trova uno dei pi\u00f9 importanti cicli di affreschi della provincia di Arezzo. Quasi interamente affrescati sono anche i suoi muri: da segnalare i tre cicli sulle \"Storie di San Giovanni Battista, San Giovanni Evangelista\" e \"dalla vita di Maria\", oltre alle figure di santi collocate al di sotto di questi. In una nicchia collocata al di sotto di una finestra vi \u00e8 un polittico \"trompe-l'\u0153il\" affrescato, mentre su ognuno dei quattro angoli della volta sono dipinti gli \"Evangelisti in trono\", la cui paternit\u00e0 \u00e8 stata attribuita a Taddeo Gaddi, allievo di Giotto, dopo i restauri eseguiti fra il 1988 e il 1990."}
{"id": "1141732", "revid": "339392", "url": "https://it.wikipedia.org/wiki?curid=1141732", "title": "Res publica aequiculorum", "text": ""}
{"id": "1141734", "revid": "1494169", "url": "https://it.wikipedia.org/wiki?curid=1141734", "title": "Hey You", "text": ""}
{"id": "1141739", "revid": "253269", "url": "https://it.wikipedia.org/wiki?curid=1141739", "title": "Dirk Benedict", "text": "\u00c8 noto principalmente per le partecipazioni alle serie televisive \"Galactica\" e \"A-Team\".\nBiografia.\nNato da Mary Pricilla Mella Metzger, una ragioniera, e George Edward Niewoehner, un avvocato, cresce a White Sulphur Springs, Montana e si diploma al Whitman College nel 1967. Fa il suo esordio cinematografico come protagonista del film \"Georgia Georgia\" di Stig Bj\u00f6rkman, presentato al Festival di Berlino del 1972. Lo stesso anno, mentre si trova alle Hawaii con lo spettacolo teatrale \"Le farfalle sono libere\", di cui \u00e8 protagonista al fianco di Barbara Rush, viene ingaggiato come guest-star in un episodio della popolare serie televisiva \"Hawaii Squadra Cinque Zero\".\nDi l\u00ec a poco viene scelto come interprete dell'horror a basso costo \"Kobra\" (1973) e del film \"Un thriller per Twiggy\", esordio americano della modella Twiggy. Nel 1974 \u00e8 protagonista al fianco di Don Burdick della serie \"Arriva l'elicottero\". La carriera di Benedict ha una svolta decisiva nel 1978, con il ruolo del tenente Scorpion (\"Starbuck\" in originale) nella serie \"Galactica\" e nel film da essa ricavato, \"Battaglie nella galassia\". Negli anni ottanta ottiene una popolarit\u00e0 ancora maggiore con il ruolo di Templeton Peck, detto \"Sberla\" (\"Faceman\" in originale), nella serie di successo internazionale \"A-Team\", trasmessa tra il 1983 e il 1987.\nChiusa la stagione della grande popolarit\u00e0, Benedict tenta con scarso successo la via del cinema con film come \"Body Slam\" (1986), bizzarra commedia sul mondo del wrestling e che vede come interpreti molti celebri wrestler dell'epoca, e \"Blue Tornado\" (1991), film d'azione interpretato in Italia al fianco di Patsy Kensit. Nel 1996 prende parte al film \"Alaska\", al fianco di Thora Birch e Charlton Heston. La sua attivit\u00e0 tuttavia si concentra principalmente, ancora una volta, sulla televisione, dove compare in numerosi film tv e come guest star in popolari serie come \"Alfred Hitchcock presenta\", \"MacGyver\", \"Walker Texas Ranger\", \"La signora in giallo\" e \"Baywatch\".\nNel 2003 riprende i panni del tenente Scorpion nel videogioco di \"Battlestar Galactica\", mentre nel 2010 appare al fianco di Dwight Schultz in un breve cameo nel film \"A-Team\". Nel 2007 partecipa come concorrente all'edizione inglese del reality show \"Celebrity Big Brother\", versione VIP del Grande Fratello. Ha inoltre diretto un cortometraggio, \"Christina's Dream\" (1994) e un film, \"Cahoots\" (2001)."}
{"id": "1141740", "revid": "114577460", "url": "https://it.wikipedia.org/wiki?curid=1141740", "title": "Embriologia vegetale", "text": "L'embriologia vegetale \u00e8 una branca della Botanica che studia la serie di trasformazioni che portano dall'ovulo fecondato all'embrione e quindi al seme\nnelle piante Spermatofite. Le trasformazioni sono differenti nelle Gimnosperme rispetto alle Angiosperme e riflettono differenti stadi dell'evoluzione che ha portato dai macrosporangi delle Pteridofite al Fiore delle Spermatofite o Antofite. Una evoluzione parallela si \u00e8 avuta anche nella linea maschile che ha portato dai microsporangi delle Pteridofite al Polline delle Antofite.\nGimnosperme.\nUn ovulo maturo, prima della fecondazione da parte del polline, \u00e8 costituito da un corpicciolo ovoidale detto \"nocella\" rivestito da uno o due tegumenti. Il tegumento, nella parte superiore presenta un'apertura detta micropilo. Il tessuto della nocella appare differenziato in uno strato esterno sterile, omologo alla parete dello sporangio delle Pteridofite, e in un tessuto pluricellulare fertile interno costituito da cellule potenzialmente in grado di trasformarsi in cellule madri delle megaspore; in realt\u00e0 una soltanto si differenzia come tale e subisce la meiosi dando origine a quattro megaspore, di cui tre degenerano. La megaspora superstite germina all'interno della nocella dando origine al gametofito femminile o sacco embrionale che a maturit\u00e0 \u00e8 costituito da un tessuto pluricellulare detto \"endosperma primario\" nel quale, al polo micropilare, sono immerse due o pi\u00f9 strutture sacciformi dette \"archegoni\". All'interno di ciascun archegonio (tipicamente sono due) si osserva una grossa cellula uovo od oosfera che lo occupa quasi completamente, sovrastata da 2-3 piccole cellule ridotte al solo nucleo. Il granello di polline, giunto sul micropilo sviluppa un tubetto pollinico attraverso il quale passa un nucleo spermatico che va ad unirsi col nucleo della cellula uovo. Si forma cos\u00ec uno zigote che comincia a dividersi attivamente dando origine ad una struttura pluricellulare che \u00e8 appunto l'embrione; questo \u00e8 costituito da un sottile asse con un apice caulinare da cui si sviluppano le foglie embrionali o ed un apice radicale da cui si sviluppa una radichetta. L'embrione si sviluppa a spese dell'endosperma primario.\nAngiosperme.\nLe Angiosperme sono molto pi\u00f9 evolute rispetto alle Gimnosperme e ci\u00f2 si riflette sulla struttura del fusto, sulla struttura del fiore e dell'ovario e sulle trasformazioni che portano alla formazione del seme a partire dall'ovulo. La maggiore novit\u00e0 \u00e8 data dal fatto che l'ovulo non \u00e8 pi\u00f9 nudo come nella Gimnosperme ma contenuto in una cavit\u00e0, l'ovario, che deriva dalla saldatura di una o pi\u00f9 foglie carpellari Fiore. \nCome nelle Gimnosperme, l'ovulo presenta al suo interno la 'nocella' rivestita da uno o due tegumenti che delimitano superiormente il 'micropilo'. Nella nocella si differenzia uno strato esterno sterile ed un tessuto pluricellulare interno fertile da cui si differenziano le 'cellule madri delle megaspore'. Di regola, si forma una sola cellula madre che va incontro alla meiosi e forma quattro megaspore di cui tre degenerano. Diversamente dalle Gimnosperme, vi sono casi in cui matura pi\u00f9 di una cellula madre delle megaspore come pure vi sono casi in cui pi\u00f9 di una megaspora partecipa alla formazione del gametofito femminile o sacco embrionale. In tali casi si parla di gametofiti monomegasporiali, che sono la maggioranza, di gametofiti dimegasporiali e di gametofiti tetramegasporiali. \nNella formazione del gametofito femminile delle Angiosperme si possono distinguere tre fasi in successione temporale: sporogenesi, somatogenesi e gametogenesi.\nSporogenesi. \u00c8 la fase iniziale che d\u00e0 origine per meiosi alle quattro megaspore;\nSomatogenesi. \u00c8 la fase successiva che porta alla formazione del sacco embrionale o gametofito;\nGametogenesi. \u00c8 l'ultima fase che porta alla definitiva strutturazione del gametofito.\nIn un gametofito normale monomegasporiale, la megaspora superstite dopo la meiosi subisce un'ampia vacuolizzazione interna, quindi il suo nucleo si divide per cariocinesi e i due nuclei figli si dispongono ai due poli della cellula. Successivamente, a ciascun polo, i nuclei subiscono due divisioni originando due gruppi di quattro nuclei. Dal gruppo di quattro nuclei posti al polo micropilare si forma 'l'apparato dell'oosfera' mentre all'altro polo si forma 'l'apparato antipodale'.I due apparati sono costituiti da tre nuclei cellularizzati mentre il quarto nucleo superiore ed inferiore si dispongono al centro. Nell'apparato dell'oosfera una delle tre cellule si trasforma in oosfera o cellula uovo mentre le altre due sono dette cellule 'sinergidi'. Poco dopo i due nuclei centrali si fondono costituendo il 'nucleo dell'endosperma secondario'.\nQuando un granello di polline si deposita sullo stimma di un fiore\nesso germina producendo il tubetto pollinico, nel quale passano alcuni nuclei prodotti dal granulo pollinico; uno di essi, il 'nucleo spermatico' si fonde con l'oosfera mentre un altro nucleo si fonde con il nucleo dell'endosperma secondario originando un nucleo 'triploide'. Per divisioni successive tale nucleo forma un tessuto pluricellulare detto 'endosperma secondario', con funzioni di riserva nutritiva, mentre lo zigote derivante dalla fecondazione si divide attivamente formando l'embrione. Questo, a sviluppo ultimato, si presenta come un sottile asse con un apice caulinare portante una o due foglioline embrionali, i cotiledoni ed un apice radicale con una radichetta. tale struttura \u00e8 molto familiare e ben evidente quando si apre un seme di fagiolo, che \u00e8 costituito da due grossi cotiledoni ricchi di sostanze di riserva e contiene al suo interno il piccolo embrione."}
{"id": "1141742", "revid": "125629073", "url": "https://it.wikipedia.org/wiki?curid=1141742", "title": "Gerolamo Induno", "text": "Biografia.\nGli anni della formazione.\nFratello minore di Domenico, frequenta l'Accademia di Brera dove, dal 1839 al 1846, \u00e8 allievo di Luigi Sabatelli. Dal 1845 comincia ad esporre, alla mostra braidense, sue opere\u02d0 sono studi dal vero, ritratti e una \"Scena dai Promessi Sposi\". Si caratterizza per una pittura briosa, narrativa, luminosa, facile da interpretare.\nCoinvolto nei moti antiaustriaci del 1848, si rifugia con il fratello ad Astano, in Svizzera, poi si trasferisce a Firenze, dove espone \"Interno di cucina\".\nLa Repubblica Romana.\nA Firenze si arruola come volontario, sotto il comando del generale Giacomo Medici, con il quale partecipa alla difesa di Roma, assediata dai francesi. A Roma riempie i suoi taccuini di schizzi e dipinge dal vero.\nDurante la difesa del palazzo detto il Vascello, fuori Porta San Pancrazio, appena riconquistato al nemico, viene gravemente ferito. Nascosto in un convento, viene poi curato dall'ambulanza dell'Ospedale San Giovanni Calibita, diretta dalla infermiera italiana, d'origine statunitense, Margaret Fuller Ossoli. Pu\u00f2 tornare a Milano, grazie alla protezione del conte Giulio Litta.\nPittura storica e risorgimentale.\nNegli anni seguenti espone a Brera opere di tema risorgimentale che ricordano gli eventi romani - tra cui \"Trasteverina colpita da una bomba\", \"Porta San Pancrazio dopo l'assedio del 1849\", \"La difesa del Vascello\" - accanto a tele con soggetti di genere, dipinti sotto l'influenza di tematiche care al fratello\u02d0 \"Sciancato che suona il mandolino\", \"La nonna\" e \"Povera madre\".\nDal 1854 al 1855 partecipa alla campagna di Crimea, nel corpo dei bersaglieri di Alessandro La Marmora e, in qualit\u00e0 di pittore-soldato, esegue disegni, studi e resoconti per immagini che al ritorno in patria utilizza per quadri, che sono molto apprezzati, per i sentimenti patriottici ivi espressi. Il dipinto \"La battaglia della Cernaia\" gli viene commissionato da Vittorio Emanuele II. Questo quadro \u00e8 esposto nella Gallerie d'Italia, di piazza della Scala, a Milano. Per queste opere \u00e8 considerato uno degli artisti pi\u00f9 celebrati, tra i pittori-soldato del nostro Risorgimento.\nNel 1855 \u00e8 presente, insieme al fratello, all'Esposizione Universale di Parigi, dove ottiene l'ammirazione della critica. A Milano e a Firenze espone opere in cui manifesta tutta la sua versatilit\u00e0\u02d0 dal ritratto alla veduta, alla pittura di genere.\nArruolatosi nelle file garibaldine, si conferma definitivamente quale interprete \"ufficiale\" dell'epopea risorgimentale, sia per le tematiche di carattere storico (\"Imbarco a Genova del generale Giuseppe Garibaldi\", \"Battaglia di Magenta\"), sia per quelle in cui il motivo patriottico si mescola a temi della pittura di genere (\"Un grande sacrificio\", \"La partenza del coscritto\", \"Triste presentimento\").\nNegli anni sessanta - grazie a quaderni di schizzi, fatti durante spedizioni militari e con l'aiuto di ritratti fotografici - esegue dipinti celebrativi, come \"Ingresso di Vittorio Emanuele II a Venezia\", \"Morte di Enrico Cairoli a Villa Gori\". Partecipa inoltre a grandi opere di arte decorativa, come le \"Allegorie di Roma e di Firenze\", da lui eseguite per i nuovi ambienti della Stazione Ferroviaria di Milano e come il sipario, con il \"Giorno del plebiscito di Napoli\", per il teatro di Gallarate.\nPittura virtuosistica e di genere.\nAlla fine degli anni sessanta il clima di inquietudine e di instabilit\u00e0 influenza il suo modo di dipingere\u02d0 in questo periodo egli predilige soggetti di gusto neo-settecentesco - molto richiesti dalla committenza e realizzati con una pennellata quasi virtuosistica - e anche scene d'intimit\u00e0 borghese.\nNegli anni settanta e ottanta Gerolamo Induno manda suoi dipinti ad importanti Esposizioni, europee e italiane: a Vienna nel 1873, a Napoli nel 1877, a Parigi ne 1878, a Torino nel 1880, a Roma nel 1883, ad Anversa nel 1885, a Venezia nel 1887, a Londra nel 1888. Espone opere, vivaci nelle tinte e curiose per il soggetto, come \"Partita a scacchi\" e \"Un amatore di antichit\u00e0\".\n&lt;br&gt;Nel 1886 esegue gli affreschi dei quattro Evangelisti nella cupola della Chiesa di San Rocco in Solcio di Lesa.\nMorte.\nDopo una lunga malattia, muore il 19 dicembre del 1890 ed \u00e8 sepolto nel Cimitero Monumentale di Milano."}
{"id": "1141745", "revid": "767487", "url": "https://it.wikipedia.org/wiki?curid=1141745", "title": "Perfect Score", "text": "Perfect Score (\"The Perfect Score\") \u00e8 un film del 2004 diretto da Brian Robbins, con Chris Evans e Scarlett Johansson.\nTrama.\nIl film narra di un gruppo di ragazzi che frequentano l'ultimo anno di liceo che per soddisfare le aspettative dei genitori in merito al voto finale decidono di rubare le risposte dei test.\nKyle, dopo non essere riuscito a superare il famigerato test SAT che permette in base al punteggio ottenuto l'ingresso al college, decide insieme al suo amico Mat di rubare le risposte del test. Ben presto i due si accorgono di non essere in grado di poterlo fare da soli e coinvolgono nell'operazione Francesca, figlia del proprietario del palazzo dove hanno sede gli uffici che custodiscono i test. Dopo un primo tentativo andato a male ci riprovano, organizzandosi con altri compagni tra cui Anna, una bella studentessa, Desmond, giocatore di pallacanestro, e Roy, studente molto bravo nella matematica ma con il vizio di fumare droga tutto il tempo. Tra alterne vicende il gruppo riesce a penetrare negli uffici e ad impadronirsi delle risposte, ma durante la fuga Francesca resta bloccata negli uffici e Matty che nel frattempo si era innamorato di lei, per salvarla rimane e si fa arrestare mentre tutti gli altri riescono a fuggire. Il giorno dell'esame i ragazzi rinunciano, ognuno per un motivo, ad utilizzare le risposte di cui sono in possesso. Per non mandarle inutilizzate, Roy sempre in preda ai fumi della droga, le distribuisce nei bagni. Tutti quanti, avendo preso coscienza delle loro capacit\u00e0, superano il test brillantemente e vanno per la propria strada.\nDistribuzione.\nData di uscita.\nIl film \u00e8 uscito negli USA il 30 gennaio 2004, e in Italia il 30 luglio 2004."}
{"id": "1141747", "revid": "466539", "url": "https://it.wikipedia.org/wiki?curid=1141747", "title": "Lista di fatw\u0101", "text": "In questa pagina sono elencate le \"fatw\u0101\", risposte fornite a un q\u0101\u1e0d\u012b, giudice musulmano, da un giurisperito (\"faq\u012bh\") su un quesito presentatogli per sapere se una data fattispecie sia regolamentata dalla \"Shar\u012b\u02bfa\" e quali siano le modalit\u00e0 per applicarne il disposto. In questo caso il \"faq\u012bh\" viene detto Muft\u012b.\nFatw\u0101 contro produzione, stoccaggio ed uso di armi nucleari.\nIl 9 agosto 2005 l'Ayatollah Ali Khamenei ha emesso una fatw\u0101 che vieta la produzione, lo stoccaggio e l'uso di armi nucleari. Il testo fu pubblicato come dichiarazione ufficiale dell'incontro dell'Agenzia internazionale per l'energia atomica (IAEA) in Vienna.\nFatw\u0101 che istigano alla violenza contro singoli individui.\nDiverse sono le fatw\u0101 emesse contro individui.\nHashem Aghajari.\nHashem Aghajari, storico, accademico e giornalista iraniano \u00e8 colpito da una fatw\u0101 a causa di un discorso pronunciato il 19 giugno 2002 in cui espresse idee fortemente critiche verso il clero sciita del suo paese ed il fondamentalismo islamico: attraverso il pensiero di Shari'ati auspicava una riforma dell'Islam sul modello del protestantesimo cristiano e che i religiosi non ricoprissero pi\u00f9 il ruolo di mediatori tra Dio e i suoi fedeli. Condannato alla pena capitale il 6 novembre 2002, per le proteste di solidariet\u00e0 espresse da pi\u00f9 parti la pena \u00e8 commutata in otto anni di carcere duro (era la pena accessoria) che poi viene annullata il 31 luglio 2004 in sede di revisione processuale.\nIsioma Daniel.\nMamuda Aliyu Shinkafi, governatore dello Stato nigeriano di Zamfara proclam\u00f2 una fatw\u0101 nel novembre 2002 per condannare a morte la giornalista Isioma Daniel, rea a suo giudizio di aver suggerito che Maometto avrebbe potuto scegliere la moglie dalla gara per Miss Mondo. Altre autorit\u00e0 musulmane hanno contestato la validit\u00e0 della fatwa.\nJerry Falwell.\nIn una intervista il pastore protestante statunitense Jerry Falwell afferm\u00f2\nIl venerd\u00ec successivo Mohammad Mojtahed Shabestari, portavoce dell'Ayatollah Ali Khamenei proclam\u00f2 una fatwa in cui affermava che Falwell \u00e8\nTaslima Nasreen.\nNel 1993 fondamentalisti del Bangladesh hanno proclamato una fatwa simile a quella di Rushdie contro Taslima Nasreen per una serie di articoli giornalistici in cui Taslima criticava il trattamento riservato alle donne dall'Islam. L'anno successivo scrisse \"Lajja\" (Vergogna) in cui descrive gli abusi verso donne e minoranze.\nFurono avanzate richieste di condanne a morte contro la sua persona ed ebbe il passaporto confiscato. Temendo una pena detentiva, con il rischio di essere uccisa in carcere, riusc\u00ec a fuggire dal suo paese e, passando per Calcutta, si rifugi\u00f2 in Svezia dove le fu riconosciuto il diritto di asilo. Oggi vive a Parigi.\nAli Reza Payam Sistany e Sayed Mir Hussein Mahdavi.\nIl consiglio degli Ulema in Afghanistan il 17 luglio 2003 ha pronunciato una fatw\u0101 di condanna a morte per Ali Reza Payam Sistany e Sayed Mir Hussein Mahdavi dopo la pubblicazione di un loro articolo su un periodico afgano intitolato Il santo fascismo fortemente critico verso l'Islam.\nSayed Perwiz Kambakhsh.\nSayed Perwiz Kambakhsh, ventitreenne giornalista afgano, il 23 gennaio 2008 \u00e8 stato condannato a morte da un tribunale del suo paese per oltraggio all'Islam per aver diffuso un articolo scaricato da Web dove si afferma che il profeta Maometto ignorava i diritti delle donne.\nSalman Rushdie.\nUna delle pi\u00f9 note fatw\u0101 \u00e8 stata proclamata per radio il 14 febbraio 1989 dall'Ayatollah Ruhollah Khomeini ai danni di Salman Rushdie, colpevole di aver scritto il libro \"I versi satanici\", una storia fantastica ma chiaramente allusiva nei confronti della figura di Maometto, che fu giudicata nondimeno blasfema. In realt\u00e0, anche se ricordata come tale, il pronunciamento contro Rushdie non aveva gli aspetti formali che permettono di classificarlo come \"fatw\u0101\" (fu Olivier Roy, tre giorni dopo, su \"Le Monde\", a utilizzare il termine, che poi si afferm\u00f2 impropriamente nel lessico giornalistico). Il 24 settembre 1998, come precondizione per avviare relazioni diplomatiche con il Regno Unito, l'Iran dichiar\u00f2 che non stava pi\u00f9 perseguendo la morte di Rushdie..\nI pi\u00f9 intransigenti in Iran hanno per\u00f2 sempre continuato a confermarla ed all'inizio del 2005 l'Ayatollah Ali Khamenei, leader spirituale dell'Iran, l'ha anche ribadita in occasione di un pellegrinaggio alla Mecca. Inoltre i Pasdaran hanno dichiarato che la condanna a morte \u00e8 ancora valida. L'Iran, dal canto suo, ha ignorato ogni richiesta di ritiro della fatw\u0101 perch\u00e9 solo chi l'ha emessa pu\u00f2 ritirarla.\nDiverse manifestazioni di violenza sono riconducibili direttamente a questa fatw\u0101:\nRafiq Ta\u011f\u0131 e Samir Sadagatoglu.\nIl Grande Ayatollah Muhammad Fazel Lankarani il 24 novembre 2006 pronunci\u00f2 una fatw\u0101 di condanna a morte del giornalista azero Rafiq Ta\u011f\u0131 autore di un articolo critico sulla rivista \"Senet\" in cui si afferma che l'Europa e la Cristianit\u00e0 sono superiori in ogni aspetto al Vicino Oriente e all'Islam. Stessa sorte era chiesta anche per il redattore Samir Sadagatoglu. Ta\u011f\u0131, riconosciuto colpevole di vilipendio a Maometto ed all'Islam, \u00e8 stato condannato a 4 anni di prigione.\nBasant Rishad.\nBasant Rishad, giornalista egiziana nel febbraio 2008 \u00e8 stata raggiunta da una fatw\u0101 come autrice del libro Amore e sesso nella vita di Maometto dove ridimensiona la vita sessuale del profeta dell'Islam mettendo in dubbio quanto tramandato dall'Imam Bukhari, tra i principali autori di \u1e25ad\u012bth.\nFatw\u0101 sul terrorismo.\nFatw\u0101 di Osama bin Laden che istiga alla violenza.\nNel 1998 Osama bin Laden ed Ayman al-Zawahiri dall'Afghanistan proclamarono una fatw\u0101 in nome di al-Q\u0101\u2018ida affermando che\nFatw\u0101 contro il terrorismo.\nIl 18 luglio 2005 il British Muslim Forum, con l'appoggio di oltre 500 personalit\u00e0 musulmane britanniche, ricordando che\nproclamarono una ferma condanna contro ogni atto terroristico\nFatw\u0101 di condanna degli atti terroristici in Spagna.\nNel marzo 2005 i musulmani spagnoli hanno proclamato una fatw\u0101 contro Bin Laden in cui affermano che ha abbandonato la religione e chiedono agli altri musulmani ad associarsi al loro proclama. Il loro appello \u00e8 stato raccolto nel luglio del 2005 dal Fiqh Council of North America, un consiglio di governo che proclam\u00f2 una fatw\u0101 contro i fiancheggiatori dei gruppi terroristici (Istihlal).\nAltre fatw\u0101.\nFatw\u0101 sulla circoncisione e le mutilazioni genitali femminili.\nNel 1949, 1951 e 1981 l'Universit\u00e0 Al-Azhar del Cairo ha emesso e reiterato fatw\u0101 favorevoli all'escissione del clitoride.\nNel 1994 anche il Muft\u012b egiziano \"Shaykh\" Jadd al-Haqq Ali Jadd al-Haqq ha promulgato una fatw\u0101 che affermava: \"\"La circoncisione \u00e8 obbligatoria per uomini e donne. Se gli abitanti di un qualsiasi villaggio decidessero di abbandonarla, il [suo] imam dovr\u00e0 opporsi come se non ascoltassero pi\u00f9 l'invocazione alla preghiera\".\nNel marzo 2005 Ahmed Talib, Presidente della facolt\u00e0 di Shari'a sempre all'Universit\u00e0 al-Azhar, ha invece affermato: \"\"Tutte le forme di circoncisione e mutilazione femminili sono crimini e non hanno niente a che vedere con l'Islam. Sia che essa preveda la rimozione della pelle o il taglio della carne degli organi genitali femminili [...] non \u00e8 un obbligo nell'Islam\"."}
{"id": "1141749", "revid": "110157", "url": "https://it.wikipedia.org/wiki?curid=1141749", "title": "Kompania Piwowarska", "text": "La Kompania Piwowarska \u00e8 un birrificio polacco fondato nel 1999 in seguito alla fusione di due grandi birrifici polacchi, la Lech Browary e la Browary Tyskie G\u00f3rny.\nL'investitore principale dell'azienda \u00e8 la South African International, ora chiamata SABMiller che ha comprato la maggioranza delle due fabbriche nel 1995.\nOggi la Kompania Piwowarska produce due marche di birra, la Lech e la Tyskie, presenti in varie tipologie, e sono le birre pi\u00f9 consumate in Polonia."}
{"id": "1141754", "revid": "155634", "url": "https://it.wikipedia.org/wiki?curid=1141754", "title": "Ulsan", "text": "Ulsan \u00e8 una citt\u00e0 metropolitana nel sud-est della Corea del Sud, di fronte al Mar del Giappone. \u00c8 localizzata a 70 chilometri a nord di Pusan.\nLa citt\u00e0 forma il cuore dell'area industriale del paese chiamata \"Distretto Industriale Ulsan\". Ulsan \u00e8 anche la sede dell'Universit\u00e0 di Ulsan.\nDal punto di vista amministrativo \u00e8 una citt\u00e0 metropolitana autonoma con rango di provincia.\nGeografia antropica.\nSuddivisioni amministrative.\nUlsan include 4 quartieri (\"Gu\") ed 1 contea (\"Gun\").\nEconomia.\nIndustria.\nCome centro del \"Distretto Industriale di Ulsan\", la citt\u00e0 \u00e8 la base del conglomerato multinazionale Hyundai. Fino al 1962 Ulsan operava come porto di pesca e centro mercantile; in seguito al piano economico per i primi 5 anni della Corea del Sud, Ulsan divenne un porto aperto. Si svilupparono da allora importantissime industrie nel campo della raffinazione petrolifera, dei fertilizzanti, della produzione automobilistica e di altri settori dell'industria pesante. Il porto Bangeojin, dedicato alla costruzione navale, divenne parte della citt\u00e0 nel 1962\nLa citt\u00e0 \u00e8 stata il maggior centro della Corea per la caccia alla balena (bandita dal 1986); ospita il Jangsaengpo Whale Museum, unico museo coreano dedicato alle balene, e nel giugno 2005 ha ospitato il meeting della \"Commissione Internazionale per la caccia alla balena\".\nInfrastrutture e trasporti.\nIl dipartimento di trasporto della citt\u00e0 ha pianificato la costruzione di una linea ferroviaria leggera. Il sistema di trasporto pubblico della citt\u00e0 \u00e8 simile a quello di tutte le maggiori citt\u00e0 coreane.\nNella zona del porto c'\u00e8 il ponte di Ulsan, uno dei maggiori al mondo per lunghezza della campata principale.\nSport.\nLa citt\u00e0 ospita la squadra di basket Basket Ulsan Mobis Phoebus, partecipante alla massima serie del campionato sudcoreano e la squadra di calcio Ulsan Hyundai, partecipante alla K League 1, massima serie del campionato sudcoreano, che dopo il campionato mondiale di calcio 2002, fu spostata dal suo precedente stadio di Jung Gu, che \u00e8 ora un campo municipale, all'Ulsan Munsu Football Stadium, che ospit\u00f2 diversi incontri della Coppa del Mondo. Entrambe di propriet\u00e0 del gruppo Hyundai Motor Group.\nGeografia fisica.\nClima.\nLa media di pioggia ad Ulsan (basato su una media di almeno 30 anni) \u00e8 . La temperatura media annuale \u00e8 , mentre la massima e la minima sono rispettivamente e ."}
{"id": "1141756", "revid": "266224", "url": "https://it.wikipedia.org/wiki?curid=1141756", "title": "Civitella di Nesce", "text": ""}
{"id": "1141760", "revid": "400694", "url": "https://it.wikipedia.org/wiki?curid=1141760", "title": "Dwight Schultz", "text": "Biografia.\nHa recitato in diverse serie televisive quali \"CHiPs,\" \"Perry Mason\" e \"Stargate SG-1\", ma il personaggio che lo ha reso maggiormente celebre \u00e8 stato quello del capitano Murdock (\"Murdock il matto\") nella serie televisiva \"A-Team\". \nNel 1990 entra a far parte del \"franchise\" di fantascienza \"Star Trek\", interpretando il personaggio dell'insicuro Reginald Barclay, che appare in 4 episodi della serie televisiva ', tra il 1990 e il 1994, nel film \"Primo contatto\" (\"Star Trek: First Contact\"), nel 1996, e in 7 episodi della serie televisiva ', tra il 2000 e il 2001. Schultz presta inoltre la voce al personaggio nel videogioco del 2003 \"\".\nCome doppiatore ha inoltre prestato la voce a Dingodile e Fake Crash, nel videogioco \"Crash Nitro Kart\", e al Dr. Animus in \"Ben 10\".\nVita privata.\nSposato dal 1983 con l'attrice Wendy Fulton, ha due figli.\nDoppiatori italiani.\nDa doppiatore \u00e8 sostituito da:"}
{"id": "1141761", "revid": "7336", "url": "https://it.wikipedia.org/wiki?curid=1141761", "title": "Baccarecce", "text": ""}
{"id": "1141762", "revid": "7336", "url": "https://it.wikipedia.org/wiki?curid=1141762", "title": "Colle di Pace", "text": ""}
{"id": "1141763", "revid": "773636", "url": "https://it.wikipedia.org/wiki?curid=1141763", "title": "Chiesa della Madonna del Morbo", "text": "La chiesa della Madonna del Morbo \u00e8 un edificio sacro che si trova in piazza Amerighi, a Poppi, in provincia di Arezzo.\nStoria e descrizione.\nIl tempio \u00e8 stato costruito tra il 1657 e il 1659 su progetto del medico poppese Francesco Folli, aperto al culto nel 1657 e terminato nel 1705. L'edificio \u00e8 a pianta esagonale con tetto coperto da una piccola cupola e circondato su tre lati da un loggiato. Nell'interno, sui tre lati opposti, si aprono tre archi, di cui il centrale accoglie l'altare maggiore con una tavola con \"Madonna con il Bambino e san Giovannino\" attribuita alla scuola di Filippino Lippi.\nL'oratorio \u00e8 \"di propriet\u00e0 del popolo di Poppi\", cos\u00ec come definito nello statuto, poich\u00e9 fu realizzato a spese della popolazione; \u00e8 gestito dalla omonima compagnia attraverso un consiglio direttivo che resta in carica cinque anni.\nRecentemente \u00e8 stata ritrovata, restaurata e ricollocata nell'altare principale della chiesa, ove si trovava in origine, una tela di Lorenzo Lippi, datata 1664 e raffigurante i \"Santi Giuseppe, Antonio da Padova con il bambino e il beato Torello da Poppi con a fianco un lupo\"."}
{"id": "1141765", "revid": "224289", "url": "https://it.wikipedia.org/wiki?curid=1141765", "title": "Moto progrado", "text": ""}
{"id": "1141771", "revid": "1452073", "url": "https://it.wikipedia.org/wiki?curid=1141771", "title": "Phoenix Wright", "text": " \u00e8 un personaggio della serie di videogiochi Ace Attorney. Appare per la prima volta nel videogioco '. \u00c8 protagonista di quattro titoli della serie. Oltre ad essere il personaggio principale dei primi tre videogiochi e del settimo capitolo, Phoenix \u00e8 inoltre presente in ' e in \"\".\nAvvocato e allievo di Mia Fey, \u00e8 affezionato al suo distintivo. Durante il riceve da Maya Fey un Magatama che lo aiuter\u00e0 a rompere i \"lucchetti psichici\". I suoi segni particolari sono i capelli tirati all'indietro con il gel e una classica giacca blu. Il suo nome \u00e8 un gioco di parole tra \"phoenix\" (fenice) e \"right\" (diritto, giusto).\nLe esclamazioni tipiche di Phoenix Wright sono , e .\nPhoenix Wright compare inoltre nel videogioco \"Ultimate Marvel vs. Capcom 3\". In questo titolo pu\u00f2 inoltre assumere un abbigliamento simile a quello di Sissel, protagonista di \"\".\nGiovent\u00f9.\nIn quarta elementare \u00e8 compagno di Miles Edgeworth e Larry Butz. I tre fanno amicizia dopo che il giovane Miles subisce un piccolo furto da parte di Larry e l'intera classe, compresa l'insegnante, sospettano di Phoenix. Edgeworth, figlio dell'avvocato Gregory, difende Wright sostenendo che non esistono prove che accusino il ragazzo. Il comportamento di Miles \u00e8 una delle molle che ha spinto Phoenix a diventare un legale.\nQuando s'iscrive alla Universit\u00e0 Lupios opta tuttavia per la facolt\u00e0 di arte. Durante i suoi studi viene accusato dell'omicidio di Doug Swallow, ex fidanzato della sua compagna, Dahlia Hawthorne. Mia Fey, al suo secondo processo, riesce a scagionare il suo cliente, che decide d'iscriversi alla facolt\u00e0 di legge.\nPrimi processi.\nUna volta diventato un legale, il sogno di Phoenix \u00e8 quello d'incontrare Miles, che nel frattempo \u00e8 diventato procuratore, in un'aula di tribunale. Tuttavia prima dovr\u00e0 aiutare Larry, imputato della morte della sua compagna. Nel suo primo processo sar\u00e0 guidato dal suo mentore, Mia Fey.\nCirca un mese dopo Mia viene assassinata e la colpa ricade sulla sorella minore, Maya Fey. Dopo aver tentato invano di convincere un vecchio amico di Mia, Marvin Grossberg, ad assumersi il caso, Phoenix decide di difendere la ragazza. Una volta dimostrata l'innocenza di Maya, contro un fino a quel momento imbattuto Miles Edgeworth, la giovane ceder\u00e0 a Phoenix lo studio legale di Mia, che cambier\u00e0 il nome da \"Fey &amp; Co.\" in \"Wright &amp; Co.\".\nCarriera legale.\nNel corso della sua carriera legale risolve numerosi casi di omicidio, riuscendo sempre a difendere il suo cliente, anche di fronte alla famigerata famiglia di procuratori \"von Karma\". Risolve anche il mistero sulla morte del padre di Miles, intrappolato durante un terremoto nell'ascensore del tribunale, insieme al figlio e ad un ufficiale. Tra i suoi clienti figurano le star televisive Will Powers, Matt Engarde, Zak Gramarye, il procuratore capo Lana Skye, oltre che lo stesso Edgeworth.\nUno degli strumenti su cui pu\u00f2 contare \u00e8 il suo Magatama: donatogli come portafortuna da Maya quando, per la seconda volta, si ritrova imputata in un caso di omicidio. Grazie all'aiuto della cugina di Maya, Pearl Fey, Phoenix scopre l'esistenza dei \"lucchetti psichici\". Essi indicano che la persona interrogata nasconde dei segreti. Tramite l'acquisizione di prove Phoenix potr\u00e0 romperli e farsi rivelare la verit\u00e0 dall'interlocutore.\nDeclino.\nDue mesi dopo aver battuto in tribunale anche il misterioso procuratore Godot e avendo portato alla luce i legami tra le famiglie Hawthorne e Fey, Phoenix accetta il caso del mago Shadi Enigmar, meglio conosciuto come Zak Gramarye. La vittima \u00e8 suo suocero, Magnifi Gramarye. Wright \u00e8 impreparato poich\u00e9 la decisione di Shadi \u00e8 stata presa il giorno prima, durante una partita a poker. A causa di una prova falsa presentata dall'avvocato, il destino di Enigmar sembra segnato, tuttavia l'imputato sparisce un attimo prima del verdetto. Il pubblico ministero Klavier Gavin non esce vincitore dal processo, ma a Wright viene requisito il suo distintivo.\nCarriera come pianista.\nNei sette anni successivi Phoenix viene assunto come pianista nel ristorante russo \"Club della Barbietola\". In realt\u00e0 Wright, non essendo in grado di suonare il piano, copre la sua identit\u00e0 di imbattibile giocatore di poker. Tuttavia viene accusato di essere un baro e un assassino quando denuncia la morte di Shadi Smith.\nDecide quindi di affidarsi ad Apollo Justice, un giovane avvocato che lavora nello studio legale di Kristoph Gavin, fratello di Klavier. Una volta tornato in libert\u00e0 assume Apollo nella sua \"Agenzia Nuovi Talenti Wright\", ribattezzata dalla figlia adottiva Trucy \"Agenzia Vattelapesca Wright\".\nGrazie all'aiuto del ragazzo, a cui riveler\u00e0 di essere a capo di una commissione per la prova di un nuovo sistema giuridico, riuscir\u00e0 a risolvere l'enigma della sparizione di Zak Gramarye.\nIl ritorno in tribunale.\nTornato in possesso del suo distintivo di avvocato, Phoenix Wright assume Athena Cykes e torna ad occuparsi di alcuni processi. Nel tentativo di scagionare sia Athena che il procuratore Simon Blackquill dall'accusa di omicidio, si trover\u00e0 nuovamente ad affrontare Miles Edgeworth all'interno di un'aula di tribunale. Durante un viaggio nel regno di Khura'in, assumer\u00e0 nuovamente la difesa di Maya Fey affrontando il procuratore Nahyuta Sahdmadhi."}
{"id": "1141772", "revid": "1522738", "url": "https://it.wikipedia.org/wiki?curid=1141772", "title": "Turkestan", "text": "Il Turkestan (italianizzato Turchestan, in persiano \u062a\u0631\u06a9\u0633\u062a\u0627\u0646; chiamato anche Turkistan o T\u00fcrkistan in turco, che letteralmente significa \"terra dei turchi\" in persiano) \u00e8 una regione storica dell'Asia centrale, che oggi \u00e8 generalmente abitata da popoli turchi.\nDescrizione.\nQuesta regione viene citata in molte saghe turche e persiane come parte integrante del Turan o bassopiano turanico. Turchi oghuz (noti anche come turkmeni o turcomanni), usbechi, cazachi, cazari e uiguri sono solo alcuni degli abitanti turchi della regione i quali, con il passare dei secoli, si sono spostati verso occidente attraverso le distese eurasiatiche formando stati turchi come Turchia, Azerbaigian e Tatarstan. Tagichi e russi sono minoranze non turche della regione.\nSi suddivide in Turkestan occidentale (con i cinque stati di Kazakistan, Kirghizistan, Tagikistan, Turkmenistan e Uzbekistan e altre regioni come la Khazaria) e il Turkestan orientale (noto come Uiguristan o Uyghuristan), in Cina. Le catene montuose del Tian Shan e del Pamir formano una netta divisione tra i due. Il Turkestan occidentale era parte integrante dell'URSS."}
{"id": "1141774", "revid": "1776051", "url": "https://it.wikipedia.org/wiki?curid=1141774", "title": "Trasporti in Turchia", "text": "Questa voce raccoglie le principali tipologie di trasporti in Turchia.\nTrasporti su rotaia.\nRete ferroviaria.\nIn totale: 8.607\u00a0km (dati 1999)\nReti metropolitane.\nLa metropolitana \u00e8 presente ad Ankara, Bursa, Istanbul e Smirne, mentre \u00e8 in costruzione ad Adana.\nReti tranviarie.\nIl servizio tranviario \u00e8 tornato a solcare le vie di Istanbul con la gestione dello \u0130ETT: nel 1990 dal lato europeo e nel 2003 da quello asiatico.\nLe seguenti citt\u00e0 dispongono di tram snodati per linee di metropolitana leggera: Istanbul, Ankara, Eski\u015fehir, Konya, Antalya e Kayseri (in costruzione).\nTrasporti su strada.\nRete stradale.\nIn totale: 382.397\u00a0km (dati 1999)\nReti filoviarie.\nAttualmente in Turchia non esistono bifilari; in passato gestivano filobus le citt\u00e0 di Ankara (1946-1981), Istanbul (1961-1984) e Smirne (1954-1992), con presenza anche di vetture costruite in Italia.\nAutolinee.\nNella citt\u00e0 di Istanbul, lo \u0130ETT espleta il servizio di trasporto pubblico; in tutte le altre zone abitate della Turchia sono presenti aziende pubbliche e private che gestiscono trasporti - urbani, suburbani, interurbani e turistici - esercitati con autobus.\nTrasporti aerei.\nAeroporti.\nIn totale: 118 (dati 1999)\na) con piste di rullaggio pavimentate: 82\nb) con piste di rullaggio non pavimentate: 36\nEliporti.\nIn totale: 2 (dati 1999)\nIdrovie.\nLa Turchia dispone di 1.200\u00a0km di acque interne (dati 1996)\nAltri progetti.\n "}
{"id": "1141776", "revid": "767487", "url": "https://it.wikipedia.org/wiki?curid=1141776", "title": "A Feedbag of Truckstop Poetry", "text": "A Feedbag of Truckstop Poetry \u00e8 il secondo EP pubblicato dalla punk rock band statunitense Lagwagon per la Fat Wreck Chords"}
{"id": "1141777", "revid": "1463849", "url": "https://it.wikipedia.org/wiki?curid=1141777", "title": "La Grua", "text": "La Grua \u00e8 una nobile famiglia originaria di Pisa, passata in Sicilia nel XIV secolo. Nell'isola era titolare, oltre ad altri feudi, dei principati di Carini e di Castelbianco. Si un\u00ec a una famiglia patrizia catalana, quella dei Talamanca, fondendo i due cognomi. Molti gli incarichi diplomatici e di governo, non solo in Europa: fra gli esponenti La Grua si annovera anche un Vicer\u00e9 del Messico, o Vicereame della Nuova Spagna, come era chiamato dal XVI al XIX secolo.\nLa storia e i personaggi.\nI primi membri della famiglia arrivarono dopo il 1330. Si fermarono nella piana di Terranova, corrispondente all'attuale Piana di Gela, iniziando la produzione e il commercio (anche verso l'Europa) di cotone e frumento. Nel corso dei successivi sei anni \"Colo La Grua\" si trasfer\u00ec a Palermo, divenne Console di Pisa mentre ne era ambasciatore messer Corrado de Vico. Da l\u00ec l'amicizia e l'imparentamento con l'aristocrazia palermitana.\nIl primo di cui si ha notizia come effettivo appartenente alla nobilt\u00e0 (definito tale in un atto notarile del 10 dicembre 1367) \u00e8 \"Ubertino La Grua\" o Bertino, figlio di Colo, capitano giustiziere di Palermo (iudex felicis urbis Panormi) fra il 1336 e il 1337.\nIl primo ad avere la vera e propria concessione del feudo di Carini, fu un altro \"Ubertino\", capitano giustiziere della Valle di Mazara e di Palermo nel 1396, mastro razionale del Regno, consigliere di Re Martino I di Sicilia, il Giovane e titolare dell'allora baronia dal 26 agosto 1397, quindi, I barone di Carini.\nUbertino II ottenne diversi vantaggi ad alcune sue imprese: liber\u00f2 i sovrani Martino e Maria che erano stati segregati dai ribelli nel castello di Catania e poi in quello di Licata; nella sua lotta contro i rivoltosi appartenenti alla fazione dei Chiaramonte, riport\u00f2 sotto il comando del Regno alcune terre della Val Demone e della Valle di Mazara, aiutato in questo da \"Giorgio Grifeo dei baroni di Partanna\" (come descritto da \"Della Sicilia Nobile\" di Francesco Emanuele e Gaetani, Marchese di Villabianca - edizione 1757).\nSempre con questo personaggio si ha l'unione alla famiglia Talamanca: Ubertino II ebbe un'unica figlia, \"Ilaria La Grua e Imperatore\". Questa nel 1408 spos\u00f2 \"Gilberto Talamanca\", nobile catalano (camerlengo e consigliere di re Martino, capitano e pretore in Palermo dal 1396 al 1399). Con lo sposalizio la coppia ottenne il feudo di Carini, trasmittibile ai discendenti con l'obbligo di anteporre il cognome La Grua a Talamanca (\"fidecommisso agnatizio primogeniale dato al loro figlio Ubertinello dal nonno Ubertino II\").\nQui si allaccia quella che \u00e8 conosciuta come storia-leggenda dell'assassinio della baronessa di Carini. Protagonisti reali furono, \"Vincenzo La Grua Talamanca\", barone di Carini, nato l'11 novembre 1527 (morto il 22 marzo 1592), sposato con Laura Lanza dei conti di Mussomeli, il 21 settembre 1543. La nobildonna, colpevole di adulterio, venne uccisa dal marito e dal padre, a Carini il 4 dicembre del 1563. La leggenda vuole che proprio ogni 4 dicembre l'impronta della mano insanguinata della baronessa compaia su uno dei muri del castello di Carini. Il barone Vincenzo La Grua ebbe invece altre due mogli: \"dona Ninfa\", figlia di don Alfonso Ruiz de Alarc\u00f2n e la B.ssa \"donna Paola Sabia Spinola n. 1529 m. 1605\", sposate a distanza di circa un anno l'una dall'altra (la data del matrimonio con dona Ninfa non \u00e8 certa, ma \u00e8 sicuro che mor\u00ec fra i 6 mesi e un anno dallo stesso sposalizio).\nL'elevazione di Carini a principato avvenne il 19 settembre 1622 (esecutivo dal 21 ottobre) con \"Vincenzo La Grua Talamanca e Tocco\", pretore di Palermo per cinque anni (1632, 1633, 1634, 1641 e 1642).\nFra i La Grua, diversi furono i deputati del Regno: \"Francesco\", primo della famiglia a essere duca di Miraglia dal 2 giugno 1656; \"Vincenzo\" che ottenne anche le cariche di capitano giustiziere di Palermo negli anni 1700, 1701, 1720 e 1721, gentiluomo di camera di Vittorio Amedeo II di Savoia, re di Sicilia.\nMolto ampia la lista di cariche e conseguentemente, di potere, accumulate da \"Antonino La Grua e Branciforti\", marchese di Regalmici, principe di Carini, capitano di giustizia di Palermo nel 1769 e nel 1770, pretore della stessa citt\u00e0 dal 1777 al 1780, deputato del Regno, vicario generale in Messina, consigliere di Stato, presidente della Giunta di Stato di Sicilia in Napoli (1786), cavaliere dell'Ordine di San Gennaro. Lo stesso Antonino determin\u00f2 uno dei pi\u00f9 profondi cambiamenti urbanistici di Palermo nel 1778: fece tracciare il prolungamento di via Maqueda verso l'esterno della cinta muraria, oltre Porta Maqueda, sino a raggiungere il \u201cpiano di Sant'Oliva\u201d (corrispondente alle odierne piazze Sant'Oliva, Castelnuovo e Politeama). Secondo lo stesso Antonino La Grua, il tratto esterno del vialone che oggi porta il nome di via Ruggero Settimo, doveva facilitare il collegamento con le residenze estive della Piana dei Colli. La conseguenza fu diversa. Spinse verso nord l'espansione della citt\u00e0, in aree ormai fuori dalle vecchie mura di protezione. Le quotazioni dell'area lievitarono anche perch\u00e9 la nobilt\u00e0 vi inizi\u00f2 a costruire nuovi splendidi palazzi.\n\"Michele La Grua Talamanca e Branciforte\", Grande di Spagna, oltre a essere gentiluomo di camera di Carlo re di Spagna, divenne prima Capitano generale della flotta spagnola, poi governatore delle Isole Canarie, ministro per \"gli Affari di Marina e per la Grazia e Giustizia\", Colonnello delle Regie Guardie del Corpo di Spagna, Tenente generale e governatore di Madrid, ma anche Vicer\u00e9 del Messico, definito storicamente come fra i pi\u00f9 avidi governanti di quella terra.\nNell'aprile del 1796 Michele La Grua e Branciforti arriv\u00f2 a fondare la citt\u00e0 di Santa Cruz in California.\nInizialmente il nuovo centro urbano fu chiamato \"Villa de Branciforte\" proprio in suo onore e questa denominazione rimase dal 1797 al 1845. Oggi solo una delle vie principali della citt\u00e0 californiana (Branciforte Avenue) riporta il nome del nobiluomo siciliano.\nIl testo \"Il Blasone in Sicilia\" di Palizzolo Gravina (1871-1875) parla anche di un \"Cesare La Grua\" \"che da ufficiale dell'armata francese tanto si \u00e8 distinto nelle guerre combattute in Africa, nel Messico e nelle recenti memorande battaglie franco-prussiane\".\nInfine, un'altra trasformazione urbanistica importante, la fondazione del borgo palermitano di Partanna Mondello, voluta e realizzata dal principe \"Girolamo I Grifeo, V Principe di Partanna\" e dalla consorte \"Laura La Grua di Carini\" dopo il loro matrimonio avvenuto nella Cattedrale di Palermo il 30 aprile del 1705.\nLuoghi che ricordano i La Grua.\nFra i maggiori simboli del potere della famiglia, il castello La Grua Talamanca a Carini in provincia di Palermo. In origine era una fortezza normanna, poi pi\u00f9 volte rimaneggiato secondo il volere della famiglia. Il maniero \u00e8 diventato famoso per il tragico episodio che narra la fine della baronessa di Carini. Al piano terra, il Salone delle Derrate, poi biblioteca: l'ambiente \u00e8 dominato da due archi in pietra del XV secolo sorretti da un pilastro. Subito sopra, il Salone delle Feste, con un soffitto ligneo a cassettoni ancora del XV secolo: la sua realizzazione richiama motivi del gotico catalano di vaga reminiscenza araba, come la decorazione a stalattiti.\nA seguire il settecentesco palazzo dei principi La Grua Talamanca a Terrasini, oggi sede municipale, in piazza Borsellino e Falcone. L'edificio ha subito notevoli stravolgimenti e all'interno conserva gran parte dell'impianto originale nelle sale del piano terra. Nella stessa cittadina anche l'attuale palazzo Cataldi fu fatto costruire dai La Grua: oggi \u00e8 sede della prestigiosa Biblioteca Comunale \"Claudio Catalfio\".\nSempre a Terrasini la \"chiesa di Maria Santissima delle Grazie\" voluta dal barone Gazzara alla fine del Seicento, ampliata a met\u00e0 del Settecento dai La Grua: ha tre navate e custodisce alcune statue lignee di Girolamo Bagnasco, oltre a preziose tele della scuola di Vito D'Anna e del Martorana.\nNel Comune di \"Grotte (Ag)\" il principe Vincenzo La Grua fece erigere nel 1688 la \"parrocchia Matrice\" nella Chiesa di Santa Maria dell'Itria, sotto il titolo di Santa Venera, Vergine e Martire. Nell'attuale Piazza Marconi, invece, non c'\u00e8 pi\u00f9 traccia del \"Palazzo La Grua\" edificato nella met\u00e0 del XVII secolo. L'ultimo duca di Grotte fu Vincenzo La Grua Gioeni, fino al 1812, anno della cessazione dei diritti feudali in Sicilia.\nSia Terrasini che Grotte hanno adottato come stemma comunale delle varianti dell'Arma La Grua.\nArma.\nPartito: nel 1\u00b0 troncato, innestato, merlato d'oro e di rosso attraversato dalla gr\u00f9 con la sua vigilanza al naturale (La Grua); nel 2\u00b0 losangato d'oro e d'azzurro (Talamanca)."}
{"id": "1141778", "revid": "773636", "url": "https://it.wikipedia.org/wiki?curid=1141778", "title": "Chiesa di San Fedele (Poppi)", "text": "La chiesa di San Fedele \u00e8 un edificio sacro che si trova in via Cavour, a Poppi, in provincia di Arezzo.\nStoria.\nLe prime notizie su questa chiesa risalgono al X secolo quando venne fondata nella corte di Strumi dal conte Tegrimo che la dot\u00f2 anche di cospicuo patrimonio, incrementato dai suoi successori. Nel 1007 era gi\u00e0 un monastero benedettino, come si evince da una donazione fatta dalla vedova del fondatore e dal figlio il conte Guido; la donazione comprendeva i beni posti nella corte di Loscove e dal 1029 tale donazione venne integrata dalle decime e dai tributi derivanti dalle corti di Quorle, Strumi, Porciano, Vado, Cetica e Lorgnano. In eseguito venne beneficiata pi\u00f9 volte dai conti Guidi.\nNella seconda met\u00e0 dell'XI secolo il monastero adott\u00f2 la regola vallombrosana e a tale ordine venne confermato da una bolla datata 6 agosto 1090 da parte di papa Urbano II. Col passar del tempo l'originario monastero divenne angusto e tra il 1185 e il 1195 si trasfer\u00ec all'interno del castello di Poppi e la consacrazione della nuova chiesa di San Fedele venne fatta dal vescovo di Fiesole.\nIngrandita nei secoli seguenti e internamente trasformata in stile barocco, nel 1810 l'abbazia venne soppressa e ridotta a semplice parrocchia. Tra il 1928 e il 1934 sotto la guida dell'architetto Giuseppe Castellucci venne restaurata e venne ripristinato lo stile romanico.\nArchitettura e patrimonio artistico.\nConserva caratteri di transizione tra romanico e gotico, ripristinate dopo l'eliminazione delle decorazioni barocche. Presenta le superfici esterne in pietre conce con piccole monofore laterali ed un rosone vuoto al centro della facciata. Sul fianco destro \u00e8 un grande portale aperto nel 1574 e ricostruito in forme neogotiche. A lato si erge la torre campanaria.\nL'interno \u00e8 a una sola navata, con pianta a croce latina e capriate lignee che sorreggono la copertura. Presenta altari di stile rinascimentale. Al primo altare di destra si trova il \"Crocifisso con la Madonna, San Giovanni e la Maddalena\", attribuita a Giovan Battista Naldini, ma pi\u00f9 verosimilmente di Giovanni Brina; segue, prima del presbiterio, l'altare dove \u00e8 stata ricollocata la \"Madonna col Bambino in trono\" attribuita al Maestro della Maddalena (1280-1290 circa); al primo altare di sinistra si trova una tavola raffigurante il \"Presepio\", opera di Vincenzo Bonilli e replica dell'analogo soggetto di Giorgio Vasari, conservato nella chiesa di Camaldoli; nel secondo altare di sinistra una \"Madonna dello scapolare\" opera di scuola toscana riformata, mentre al terzo altare di sinistra \"San Benedetto tra i santi Bernardo e Michele\", opera di Carlo Portelli. A met\u00e0 della navata sinistra, in una nicchia, \u00e8 il busto del beato Torello da Poppi, eremita (1202-1282), in bronzo dorato e argento lavorato a sbalzo risalente al XV secolo.\nNel transetto destro \u00e8 il \"Martirio di san Giovanni evangelista\" del Poppi (1575-1581) uno dei suoi capolavori, recentemente restaurato nel 2014, mentre di fronte, all'altare del transetto sinistro \u00e8 il Supplizio di san Vincenzo di Saragozza di Pietro Sorri. Nella cripta, composta da tre navatelle su due pilastri si trovano, all'interno di un'urna in noce, le spoglie del Beato Torello da Poppi, morto nel 1282.\nNel presbiterio si trova l'altare maggiore realizzato nel 1296, una \"Croce\" dipinta della seconda met\u00e0 del XIV secolo, mentre sulla parete sinistra si trova \"San Benedetto in adorazione dell'Assunta\" di Jacopo Ligozzi e sulla parete destra \"Madonna col Bambino e quattro santi\" di Antonio da Settignano detto il Solosmeo, datata e firmata 1527, alla parete di fondo dell'abside si trovano un \"San Giovanni evangelista\" e una \"Santa Caterina\" del Passignano, gi\u00e0 ai lati della tavola del Maestro della Maddalena."}
{"id": "1141784", "revid": "38096", "url": "https://it.wikipedia.org/wiki?curid=1141784", "title": "Gyula Csesznegi von Milv\u00e1nyi", "text": ""}
{"id": "1141785", "revid": "773636", "url": "https://it.wikipedia.org/wiki?curid=1141785", "title": "Monastero delle Camaldolesi", "text": "Il monastero delle Camaldolesi \u00e8 un edificio sacro che si trova in via Morandini 44, a Poppi, in provincia di Arezzo.\nStruttura.\nAll'interno del piccolo cortile del monastero, costruito tra il 1563 e il 1565, si trova la chiesa della Santissima Annunziata, il cui portale \u00e8 sormontato da una lunetta che custodisce una terracotta invetriata bianca raffigurante la \"Piet\u00e0\" (1510-1520), attribuita alla bottega di Benedetto Buglioni. \nL'interno, a navata unica con pianta a croce latina e tiburio, presenta una copertura con volte a crociera ed archi a tutto sesto. Nell'altare sinistro del transetto \u00e8 collocato il \"Presepe\" in terracotta invetriata policroma di Buglioni. Nella chiesa si trovano anche alcune opere di Francesco Morandini, detto il Poppi: l'\"Annunciazione\" (anni novanta del Cinquecento), \"Sant'Agostino Vescovo e San Gregorio Papa\", anch'esse collocabili nell'ultimo decennio del Cinquecento."}
{"id": "1141787", "revid": "124814051", "url": "https://it.wikipedia.org/wiki?curid=1141787", "title": "Herodion", "text": "Herodion o Herodium (ebraico: \u05d4\u05e8\u05d5\u05d3\u05d9\u05d5\u05df; arabo: \u0647\u064a\u0631\u0648\u062f\u064a\u0648\u0646) \u00e8 una collina a forma di tronco di cono, che si eleva sulla piana circostante per circa 60\u00a0metri, raggiungendo i 758 m s.l.m., sulla cui sommit\u00e0 Erode il Grande fece costruire un palazzo-fortezza tra il 23 e il 15 a.C. Si trova in Cisgiordania, 12\u00a0km a sud di Gerusalemme. La combinazione di palazzo e fortezza fu una caratteristica comune a diverse costruzioni erodiane, come Masada. Nel maggio 2007 archeologi israeliani vi hanno rinvenuto una tomba, forse dello stesso re.\nStoria.\nL'Herodion \u00e8 l'unica costruzione di re Erode che ha preso il nome dal sovrano. Nell'epoca delle crociate fu conosciuta come \"la montagna dei franchi\", spiccando come il rilievo maggiore nel deserto di Giuda. Gli arabi locali lo chiamano \"Jabal al-Fourdis\" (\"montagna del Paradiso\"), nome che deriva forse da una corruzione dell'originale. Gli archeologi israeliani hanno confermato che il nome ebraico era \"Herodis\" (ebraico: \u05d4\u05e8\u05d5\u05d3\u05d9\u05e1). Viene infatti chiamato cos\u00ec in documenti risalenti alla terza guerra giudaica.\nNegli anni di aspri conflitti che seguirono l'uccisione di Cesare, i Parti guidati da Pacoro I invasero la Siria romana e, unendosi agli Asmonei, la Giudea nel 40 a.C. circa. Qui Ircano II, Fasaele e lo stesso Erode furono sconfitti dai Parti e da Antigono II Asmoneo, che verr\u00e0 incoronato re di Giudea. Mentre andava a rifugiarsi nella fortezza di Masada, Erode si scontr\u00f2 con forze al suo inseguimento e le sconfisse. Secondo Giuseppe Flavio proprio nel luogo della battaglia, a commemorazione della vittoria, una volta salito al trono costruir\u00e0 dal nulla l'Herodion.\nLa collina \u00e8 in parte artificiale. Il palazzo-fortezza vero e proprio aveva una cerchia difensiva costituita da una doppia cinta muraria, con un diametro esterno di 62\u00a0metri. L'altezza era di circa 30\u00a0metri. Comprendeva quattro torri. La pi\u00f9 larga, quella orientale di circa 18\u00a0m di diametro, \u00e8 probabile contenesse gli appartamenti reali. Vi sono resti di elaborati pavimenti a mosaico ed affreschi. Le altre torri semicircolari avevano un diametro di 16\u00a0metri. Diverse cisterne provvedevano un'ampia provvista d'acqua al palazzo. Subito a nord della collina vi sono i resti di diverse costruzioni disposte con regolarit\u00e0 lungo l'asse nord-sud su un'area di circa 15 ettari, con al centro una piscina di 70\u00a0x\u00a046\u00a0metri, che era attorniata da giardini. Poco sotto il palazzo, a met\u00e0 collina, vi sono i resti di un monumento funerario che conteneva dei sarcofaghi, probabilmente la tomba del re Erode e dei suoi familiari.\nI romani dalla Legio X \"Fretensis\" assediarono e distrussero Herodion nella prima guerra giudaica, prima di porre un lungo assedio a Masada.\nAll'inizio della terza guerra giudaica, 60 anni dopo, Simon Bar Kokheba lo utilizz\u00f2 come quartier generale secondario. Le ricerche archeologiche hanno evidenziato opere murarie difensive e gallerie risalenti a questo periodo."}
{"id": "1141790", "revid": "83531", "url": "https://it.wikipedia.org/wiki?curid=1141790", "title": "Fontana Abate", "text": "La fontana Abate si trova ad Alcara li Fusi nella citt\u00e0 metropolitana di Messina.\nLa fontana \u00e8 provvista di sette fonti che si versano in una vasca lunga nove metri e larga circa due.\nStoria.\nLa fontana fu costruita in epoca pre-araba quando Alcara si chiamava ancora Turiano come dimostrano le iscrizioni su di essa, infatti la parete posteriore si erge per vari metri e su di essa si notano tre iscrizioni latine. Quella centrale \u00e8 rappresentata da due versi, un esametro e un pentametro, costituenti il classico distico elegiaco:\nAl di sopra di questa iscrizione \u00e8 fissato l'antico stemma della citt\u00e0, cio\u00e8 un'Aquila coronata con le ali spiegate scolpita artisticamente in pietra.\nL'iscrizione a destra \u00e8 anch'essa antichissima e suona cos\u00ec:\nLa fontana nel terremoto del 10 giugno 1490 sub\u00ec notevoli danni e la parete posteriore fu rovinata quasi completamente, ma fu subito ricostruita; Nel 1841, a seguito di una frana dovuta a infiltrazioni, avvenne il crollo di tutta la fontana, ma venne immediatamente ricostruita e le lapidi con le antiche iscrizioni come pure l'Aquila furono ricollocate al loro posto. In tale occasione fu aggiunta una terza iscrizione che si legge tuttora a sinistra e che dice:\nAccanto a questa fontana c'\u00e8 una vaschetta con altri due getti d'acqua e nelle vicinanze sorge un grande lavatoio con ampia tettoia comprendente 24 vaschette con altrettanti getti d'acqua, ove le donne lavavano i panni."}
{"id": "1141791", "revid": "158286", "url": "https://it.wikipedia.org/wiki?curid=1141791", "title": "Chiesa della Santissima Annunziata (Poppi)", "text": ""}
{"id": "1141792", "revid": "22475", "url": "https://it.wikipedia.org/wiki?curid=1141792", "title": "Ace Attorney", "text": " \u00e8 una serie di videogiochi del genere visual novel creata nel 2001 da Sh\u016b Takumi e pubblicata dalla Capcom.\nI primi videogiochi della serie, originariamente distribuiti per Game Boy Advance, compongono una trilogia con protagonista Phoenix Wright. A questi si aggiungono due sequel che hanno come personaggi giocanti Apollo Justice e Athena Cykes e due spin-off dedicati a Miles Edgeworth. Oltre ad un titolo ambientato nel periodo Meiji, la Capcom ha sviluppato in collaborazione con Level-5 un crossover con la serie \"Professor Layton\".\nAl 2021 i titoli legati alla serie \"Ace Attorney\" hanno venduto oltre 8 milioni di unit\u00e0. La raccolta \"Phoenix Wright: Ace Attorney Trilogy\" per PlayStation 4 e Nintendo Switch \u00e8 inclusa nella lista dei giochi Capcom che hanno raggiunto il milione di copie vendute.\nTrama.\nNella maggior parte dei videogiochi della serie, il personaggio giocante \u00e8 un avvocato alle prime armi, impegnato a difendere i propri clienti dalle accuse di omicidio. Il gioco alterna fasi di indagine e processi. Per ogni caso sar\u00e0 presente un pubblico ministero (procuratore) che tenter\u00e0 di ottenere dal giudice un verdetto di colpevolezza nei confronti dell'imputato.\nNei primi tre titoli il protagonista \u00e8 Phoenix Wright, giovane legale, allievo di Mia Fey. Nel quarto videogioco il giocatore impersona Apollo Justice, che verr\u00e0 aiutato dalla figlia adottiva di Wright, Trucy. Nel quinto titolo della serie viene introdotto il personaggio di Athena Cykes.\nSviluppo.\nLa serie \u00e8 ispirata ai racconti di Ranpo Edogawa e di Shinichi Hoshi. Sh\u016b Takumi ha inoltre menzionato, tra le sue opere gialle di riferimento, i lavori di Tsumao Awasaka, i racconti di Padre Brown e Perry Mason e la serie televisiva \"Colombo\". Oltre ai gialli, Takumi \u00e8 stato inoltre influenzato dagli sh\u014dnen della sua giovent\u00f9.\nLa trilogia composta da ', ' e \"\" \u00e8 stata originariamente pubblicata in Giappone per Game Boy Advance. A partire dal 2005 i videogiochi sono stati tradotti in lingua inglese (e successivamente anche in italiano) e convertiti per Nintendo DS. Dal 2014 i tre giochi sono distribuiti in inglese e giapponese e pubblicati sul Nintendo eShop del Nintendo 3DS con il titolo \"Phoenix Wright: Ace Attorney Trilogy\".\nSu Nintendo DS viene pubblicato nel 2007 il quarto videogioco della saga: '. Per la stessa console verranno distribuiti ', disponibile in Giappone a partire dal maggio 2009, ed il suo seguito, \"Gyakuten Kenji 2\", pubblicato nel febbraio 2011.\nNel 2010 viene annunciata una collaborazione tra Capcom e Level-5 per lo sviluppo di \"\", un titolo che unisce le caratteristiche di \"Ace Attorney\" con quelle della serie \"Professor Layton\". Oltre al Professor Hershel Layton e Phoenix Wright, nel videogioco, pubblicato per Nintendo 3DS nel corso del 2012, compaiono i relativi assistenti Luke Triton e Maya Fey.\nSempre per Nintendo 3DS, nel 2013 viene distribuito tramite Nintendo eShop, '. Il videogioco viene convertito l'anno seguente per iOS, andando ad affiancare la trilogia gi\u00e0 pubblicata sull'App Store. Nel luglio 2015 viene pubblicato '.\nIl primo settembre 2015 la rivista Famits\u016b annuncia il sesto capitolo della saga, \"\". Il videogioco \u00e8 stato presentato al Tokyo Game Show 2015 ed \u00e8 stata confermata la distribuzione in occidente, attraverso il Nintendo eShop. Nello stesso mese \u00e8 stato annunciato l'anime \"Ace Attorney\", basato sulla serie e trasmesso a partire da aprile 2016.\nAl Tokyo Game Show 2016, in occasione dei quindici anni della serie, viene annunciato \"\", sequel dello spin-off ambientato nel periodo Meiji.\nNel 2021 viene annunciata la raccolta \"Ace Attorney Turnabout Collection\" che include la \"Phoenix Wright: Ace Attorney Trilogy\" e \"The Great Ace Attorney Chronicles\", quest'ultima composta da \"The Great Ace Attorney: Adventures\" e \"The Great Ace Attorney 2: Resolve\".\nModalit\u00e0 di gioco.\nOltre ad essere presente in tribunale, il personaggio giocante potr\u00e0 spostarsi durante la fase dell'investigazione in varie localit\u00e0, tra cui la scena del crimine, lo studio legale, il carcere e la stazione di polizia. Tramite i dialoghi ed interagendo con l'ambiente \u00e8 possibile raccogliere prove e testimonianze che serviranno durante il processo. Il gioco \u00e8 ispirato al sistema legale statunitense in cui \u00e8 possibile per la difesa sostenere un contro-interrogatorio del testimone presentato dal procuratore. Incalzandoli \u00e8 possibile far emergere le contraddizioni e ricostruire la verit\u00e0. Prove non pertinenti ed accuse infondate, per\u00f2, faranno perdere credibilit\u00e0 alla nostra tesi, spingendo il giudice a dichiarare colpevole il cliente e, quindi, portando al game over.\nGrafica.\nI fondali ed i personaggi del gioco sono bidimensionali: i primi sono statici, i secondi presentano delle animazioni che variano nel corso del gioco. A partire da ' \u00e8 stata inserita la possibilit\u00e0 di muoversi in un ambiente tridimensionale per raccogliere indizi e dialogare con gli NPC. Da ' viene utilizzato l'effetto tridimensionale del Nintendo 3DS sia nel gioco che nelle cutscene.\nManga.\nLa casa editrice K\u014ddansha ha pubblicato due adattamenti manga della serie: il primo, \"Gyakuten saiban\", \u00e8 iniziato nel 2006 e si \u00e8 concluso al quinto volume; il manga segue le vicende di Phoenix Wright, coinvolto in casi e processi originali rispetto ai videogiochi. Nel 2009 ha debuttato la seconda serie, ispirata alle vicende di Miles Edgeworth e pubblicata col titolo di \"Gyakuten kenji\" sulle riviste di Kodansha \"Gekkan Young Magazine\" e \"Young Magazine\". Entrambi i manga hanno la sceneggiatura di Kenji Kuroda e i disegni di Kazuo Maekawa.\nIndipendentemente dai due titoli precedenti sono state pubblicate due raccolte di oneshot comici affidate a diversi autori famosi, uscite negli USA col titolo di \"Phoenix Wright: Ace Attorney Official Casebook\".\nTrasposizione cinematografica.\nL'11 febbraio 2012 \u00e8 uscito in Giappone il lungometraggio \"Gyakuten saiban\", basato sul videogioco \"\" e diretto dal regista Takashi Miike.\nSerie animata.\nIl 2 aprile 2016 \u00e8 stato trasmesso su Yomiuri TV il primo episodio dell'anime \"Ace Attorney\" prodotto da A-1 Pictures."}
{"id": "1141795", "revid": "773636", "url": "https://it.wikipedia.org/wiki?curid=1141795", "title": "Propositura dei Santi Marco e Lorenzo", "text": "La propositura dei Santi Marco e Lorenzo \u00e8 un edificio sacro che si trova in via Mino da Poppi 4, a Poppi.\nStoria e descrizione.\nEretta nel 1284, la chiesa attuale fu ricostruita nel XVIII secolo e riconsacrata nel 1784. La semplice facciata, introdotta da una simmetrica scala settecentesca che segue il pendio del terreno, presenta un timpano triangolare impostato su due lesene laterali e un portale inquadrato da una cornice liscia con timpano curvo sormontato da una finestra.\nL'interno ha un impianto a navata unica, scandita da lesene di ordine composito; la volta a botte \u00e8 interrotta da sei fasce. Le cappelle laterali mostrano tabernacoli di gusto tardobarocco con significative pale. Degne di menzione sono la \"Pentecoste\" (1575 circa) e la \"Deposizione\" di Francesco Morandini detto il Poppi.\nParticolarmente interessante \u00e8 la \"Resurrezione di Lazzaro\" di Jacopo Ligozzi (1619)."}
{"id": "1141797", "revid": "1431409", "url": "https://it.wikipedia.org/wiki?curid=1141797", "title": "Chicago Hope", "text": "Chicago Hope, nota in Italia anche come In corsa per la vita o Chicago Hospital - In corsa per la vita, \u00e8 una serie televisiva drammatica creata da David E. Kelley. Si tratta di una serie medica che racconta la vita, professionale e non, dello staff di un ospedale di Chicago.\nLa serie tv, composta da 6 stagioni, ha vinto 7 Emmy Awards, un Golden Globe e ha ricevuto numerose nomination. Serie campione di ascolti per le prime due stagioni, le seguenti stagioni hanno ottenuto un brusco calo degli ascolti, tanto che, nel 2000, il network CBS ha deciso di cancellare il serial.\nLa serie \u00e8 sempre stata messa, dalla stampa, in competizione con \"E.R. - Medici in prima linea\", entrambe nate nel 1994 e ambientate a Chicago.\nTrasmessa con il titolo \"In corsa per la vita\" per la prima volta in Italia nell'aprile 1995 su Rete 4 in prima serata la serie non ha ottenuto gli ascolti sperati ed \u00e8 stata sospesa dopo poche settimane. Nel 1996 \u00e8 tornata in onda con i pochi episodi gi\u00e0 trasmessi e i restanti inediti della prima stagione alle 12.30 su Rete 4 nei giorni feriali, assumendo il titolo originale. Nel 1997 la rete ha provato a sondare di nuovo il telefilm in prima serata modificando nuovamente il titolo: \"Chicago Hospital - In corsa per la vita\". Met\u00e0 della seconda stagione \u00e8 stata trasmessa in primetime con ascolti discreti, ma molto inferiori a quelli della serie hit \"E.R. - Medici in prima linea\". Tra il 1997 e il 1998 Rete 4 ha trasmesso gli episodi restanti della terza stagione di domenica prima in fascia preserale e poi a met\u00e0 pomeriggio; la quarta \u00e8 stata invece quasi interamente trasmessa, di sabato pomeriggio. Dal 1999 la serie \u00e8 passata a Canale 5 con il titolo \"Chicago Hope\" in fascia pomeridiana estiva. Tra repliche e inediti trasmessi col contagocce, si \u00e8 conclusa nel settembre 2003 in fascia mattutina. Dal 2011 \u00e8 tornata in replica su La7d e poi su LA7.\nCuriosamente, in questa serie compaiono in periodi diversi tre attori (Mark Harmon, Rocky Carroll e Lauren Holly) che pochi anni dopo sarebbero entrati nel cast di NCIS.\nMandy Patinkin e Thomas Gibson sarebbero poi entrati nel cast di Criminal Minds."}
{"id": "1141799", "revid": "124808", "url": "https://it.wikipedia.org/wiki?curid=1141799", "title": "Chicago Hospital - In corsa per la vita", "text": ""}
{"id": "1141801", "revid": "88740", "url": "https://it.wikipedia.org/wiki?curid=1141801", "title": "Al-Masjid al-\u1e24ar\u0101m", "text": "La Sacra Moschea della Mecca (Al-Masjid al-\u1e24ar\u0101m (, chiamata anche \"la Grande Moschea\" ) \u00e8 la pi\u00f9 grande moschea del mondo e circonda il luogo pi\u00f9 sacro dell'Islam, la kaba, nella citt\u00e0 de La Mecca.&lt;br&gt;\nLa struttura si estende su una superficie di 356.800 metri quadrati (35,68 ettari), tra cui gli spazi di preghiera all'aperto e al coperto, diventando cos\u00ec uno dei pi\u00f9 grandi edifici religiosi al mondo per superficie.&lt;br&gt;\nDi essa fanno parte la Ka\u02bfba - il manufatto che i musulmani considerano il pi\u00f9 sacro al mondo e verso il quale si rivolgono per la \"\u1e62al\u0101t\" (preghiera canonica) - il pozzo di Zemzem, il Maqam Ibrahim e le due sopraelevazioni (un tempo collinette) di \u1e62af\u0101 e Marwa, che il pellegrino percorre sette volte nel \"Sa'y\" durante la \"\u02bfUmra\".&lt;br&gt;\nL'intero ma\u1e6d\u0101f, il pavimento sul quale si effettua la \"circumambulazione\" in senso antiorario (\"\u1e6daw\u0101f\"), \u00e8 interamente lastricato e fruisce di un impianto di condizionamento, utile ad evitare il suo surriscaldamento e il suo raffreddamento.&lt;br&gt;\nL'area sacra o spianata sacra \u00e8 nota anche come Har\u0101m o Har\u0101m Shar\u012bf.&lt;br&gt;\nIncludendo anche gli spazi di preghiera esterni, la struttura comprende un'area di 356.800\u00a0m\u00b2 e pu\u00f2 ospitare fino a 820.000 fedeli durante lo Hajj."}
{"id": "1141802", "revid": "729019", "url": "https://it.wikipedia.org/wiki?curid=1141802", "title": "Strada statale 390 di Bari Sardo", "text": "La strada statale 390 di Bari Sardo (SS 390) \u00e8 una strada statale italiana di rilevanza locale.\nPercorso.\nHa inizio a Lanusei, in provincia di Nuoro, dalla strada statale 198 di Seui e Lanusei, e ha un tracciato abbastanza impervio e curvilineo. Digradando verso la costa, l'unico comune che attraversa \u00e8 Loceri. Termina infine a Bari Sardo, immettendosi sulla strada statale 125 Orientale Sarda."}
{"id": "1141804", "revid": "144796", "url": "https://it.wikipedia.org/wiki?curid=1141804", "title": "Leopoldo III d'Austria (Asburgo)", "text": ""}
{"id": "1141812", "revid": "767487", "url": "https://it.wikipedia.org/wiki?curid=1141812", "title": "Falsa squadra", "text": "La falsa squadra \u00e8 uno strumento assimilabile al goniometro.\nDifferente dalla squadra, che \u00e8 fissa ed \u00e8 in grado di testare solo gli angoli a 90\u00b0, la falsa squadra ha la possibilit\u00e0 di assumere qualunque angolazione e di riportarla per confronto su un altro pezzo. \nAspetto e uso.\n\u00c8 composta da due elementi uniti da un perno che ne permette la chiusura o l'apertura. Alcune volte \u00e8 previsto un sistema di bloccaggio a vite sul perno che permette di fissare la posizione.\n\u00c8 utile, ad esempio, per riprodurre l'angolazione del taglio di una cornice o di un battiscopa nel caso in cui non fosse a 90\u00b0."}
{"id": "1141815", "revid": "827882", "url": "https://it.wikipedia.org/wiki?curid=1141815", "title": "Servus callidus", "text": "Servus callidus \u00e8 il termine latino (\"servus\" = servo, schiavo; \"callidus\" = astuto) con cui viene identificato un particolare personaggio stereotipato, nello specifico un servo, della commedia classica.\nOrigini.\nIl \"servus callidus\" trae origine nella \"commedia greca\", ed in particolare in quella \"nuova\". Quando la commedia passa dall'impegno pubblico e civile (Aristofane) alle tematiche di tipo privato e borghese (Menandro), nasce, all'interno dei personaggi stereotipati e fortemente caratterizzati, la figura del \"servo astuto\", accanto al \"giovane padrone innamorato\" ed al \"vecchio padre avaro e brontolone\". Passer\u00e0 poi, con grande successo, tramite Plauto, alla commedia latina.\nCaratteristiche.\nSi tratta di un personaggio intrallazzatore, abile ed astuto, solitamente molto affezionato al proprio giovane padrone (quest'ultimo spesso innamorato), che ordisce trame per favorirne gli incontri amorosi o per fargli ottenere soldi. Spesso il denaro viene estorto con l'inganno al padre severo ed avaro del giovane padrone, il quale lo utilizza solitamente per saldare debiti e pagare prostitute di cui \u00e8 innamorato. Il servus callidus \u00e8 l'artefice della beffa, il motore della storia, colui che d\u00e0 avvio alla vicenda comica ordendo intrighi e menzogne.\nIl \"Servus callidus\" plautino.\nNelle commedie di Tito Maccio Plauto si delinea meglio la figura del servo intrallazzatore. Egli \u00e8 il motore di tutte le vicende e di tutti gli accadimenti, \u00e8 sempre conscio di tutto quello che avviene, o comunque \u00e8 sempre il primo a venire a conoscenza dei capovolgimenti e degli avvenimenti, portando spesso alla loro soluzione.\nIl \"Servus callidus\" terenziano.\nNelle commedie di Publio Terenzio Afro il servo intrallazzatore appare meno caratterizzato, meno macchiettistico, pi\u00f9 sfumato nella personalit\u00e0. \u00c8 meno furfantesco e meno volgare, anche se altrettanto abile nel simulare e nel dissimulare."}
{"id": "1141816", "revid": "125169958", "url": "https://it.wikipedia.org/wiki?curid=1141816", "title": "Ernesto I d'Asburgo", "text": "Biografia.\nErnesto era il figlio di Leopoldo III d'Asburgo, e di sua moglie, Verde Visconti, figlia di Bernab\u00f2 Visconti e Beatrice della Scala.\nPoco dopo la sua nascita, suo padre e suo zio Alberto III divisero le terre degli Asburgo con il trattato di Neuberg del 1379: mentre ad Alberto e i suoi discendenti dominavano il ducato d'Austria, la linea Leopoldiana ricevette gli stati interni austriaci della Stiria, Carinzia e Carniola, Istria, Tirolo e gli altri possedimenti austriaci. Dopo la morte di Leopoldo nella battaglia di Sempach, il giovane Ernesto e i suoi fratelli rimasero sotto la tutela dello zio Alberto III. Eredit\u00f2 i titoli di Conte d'Asburgo e di Ferrette nonch\u00e9 quello di Conte di Kyburg all'estinzione della linea omonima e di Langravio d'Alsazia.\nNel 1401 Ernesto accompagn\u00f2 il re Rupert di Germania nella sua campagna in Italia. Quando il fratello maggiore Guglielmo mor\u00ec nel 1406, i restanti tre figli di Leopoldo III si accordarono sulla divisione del loro patrimonio: nell'accordo di separazione del 1406, Ernesto ricevette la Stiria, Carinzia e la Carniola, e insieme al fratello maggiore Leopoldo IV (l'attuale capo della linea leopoldiana) mantenne la tutela sul nipote minore Alberto V d'Austria. \nNel 1407, tuttavia, i conflitti tra Leopoldo ed Ernesto sfociarono in una guerra civile che dur\u00f2 fino al maggio del 1409. Quando Leopoldo mor\u00ec senza eredi maschi nel 1411, Ernesto divenne infine il capo incontrastato del ramo leopoldiano. Nel 1414, divenne l'ultimo duca ad essere intronizzato secondo il rito tradizionale carantaniano nella Pietra del Principe in Carinzia, e da quel momento si defin\u00ec \"arciduca\". Fu il primo Asburgo a utilizzare effettivamente questo titolo, che era stato inventato dallo zio Rodolfo IV.\nMatrimoni.\nPrimo Matrimonio.\nSpos\u00f2, il 14 gennaio 1392, Margherita di Pomerania, figlia del duca Boghislao V di Pomerania. Non ebbero figli.\nSecondo Matrimonio.\nSpos\u00f2, il 25 gennaio 1412, Zimburgis di Masovia, figlia del duca Siemowit IV di Masovia. Ebbero nove figli, ma solo quattro raggiunsero l'et\u00e0 adulta:"}
{"id": "1141818", "revid": "287204", "url": "https://it.wikipedia.org/wiki?curid=1141818", "title": "Ibn Warraq", "text": "Biografia.\nNato in seno ad una famiglia musulmana in una repubblica islamica non araba, oggi vive negli Stati Uniti d'America. Ibn Warr\u00e0q \u00e8 il suo pseudonimo.\nIbn Warr\u00e0q \u00e8 una delle voci critiche che considerano l'Islam (e la religione in generale) come oppressivo. La sua opera pi\u00f9 nota \u00e8 \"Why I Am Not a Muslim\" (tradotta in italiano come: \"Perch\u00e9 non sono musulmano\"), concepita sulla falsariga di \"Perch\u00e9 non sono cristiano\" di Bertrand Russell, cui \u00e8 seguito nel 2007 \"Defending the West. A Critique of Edward Said's Orientalism\".\nPer la sua condizione di apostata e di critico dell'islam \u00e8 costretto a nascondere la sua identit\u00e0 e di lui si conoscono pochi dati biografici. Di lui si sa solo che \u00e8 nato nel 1946 a Rajkot (India) e che, all'indomani della nascita del Pakistan, la sua famiglia si trasfer\u00ec a Karachi.\nFu quindi inviato a studiare in Gran Bretagna diplomandosi in \"Filologia Araba\" presso l'Universit\u00e0 di Edimburgo studiando con il grande arabista cristiano William Montgomery Watt, autore di un'apprezzata biografia su Maometto in due volumi. L\u00ec scopr\u00ec quella che egli considera la natura perversa dell'Islam e decise di abiurare. Oggi \u00e8 capo del dipartimento di ricerca del Center for Inquiry nello Stato di New York, dove conduce ricerche sulle origini del Corano e la diffusione dell'Islam.\nIl nome \"Ibn Warr\u0101q\" (lett. \"Figlio del cartolaio\") \u00e8 lo pseudonimo adottato tradizionalmente dagli autori dissidenti in tutta la storia dell'Islam. Ibn Warraq ha scritto varie opere analizzando da una prospettiva critica e laica argomenti quali l'origine del Corano e la vita di Maometto. In altri libri ha promosso anche i valori laici universali tra i musulmani. Secondo quanto ha rivelato egli stesso, sono state la vicenda di Salman Rushdie e la sempre pi\u00f9 grande diffusione dell'islamismo che lo hanno indotto a scrivere libri che mettessero in discussione i dogmi fondamentali dell'Islam, soprattutto gli argomenti degli \u00abapologeti occidentali dell'islamismo\u00bb. Sostiene, inoltre, che le grandi civilt\u00e0 islamiche del passato nacquero indipendentemente dal Corano e che solo un Islam secolarizzato potr\u00e0 liberare gli Stati musulmani dalla \u00abpazzia fondamentalista\u00bb.\nNel marzo 2006 sottoscrisse, insieme ad altri 11 intellettuali, tra i quali proprio Salman Rushdie, l'appello \u00abInsieme contro il nuovo totalitarismo\u00bb, in risposta alla violenta reazione per la pubblicazione delle Caricature di Maometto sul Jyllands-Posten.\nNel 2007 ha partecipato a San Pietroburgo al \"Secular Islam Summit\" insieme ad altri pensatori e riformatori musulmani come Ayaan Hirsi Ali, Wafa Sultan e Irshad Manji. Il gruppo ha rilasciato la \"dichiarazione di San Pietroburgo\" che esorta i governi mondiali, tra le altre cose, a respingere la legge della Sharia, le Fatw\u0101 dei tribunali musulmani, le norme del clero e le religioni di stato in tutte le loro forme; e di opporsi a tutte le pene comminate per blasfemia e apostasia, che ritengono essere in violazione dell'articolo 18 della Dichiarazione Universale dei Diritti Umani."}
{"id": "1141822", "revid": "827882", "url": "https://it.wikipedia.org/wiki?curid=1141822", "title": "Chiffon", "text": "Lo chiffon (termine francese, pronuncia ), in italiano velocrespo o velo crespo, \u00e8 un tessuto molto leggero, in armatura tela prodotto con filati a torsione \"cr\u00eape\"; \u00e8 soffice ma resistente, molto trasparente e leggermente crespato.\nEtimologia.\nDal francese \"chiffe\", \"cencio\". Tipologia serica ottocentesca francese, destinata soprattutto ad abiti da sera. \u00c8 impiegato in gonne, camicette, \"lingerie\", \"foulard\", nastri e parti molto raffinate dell'abbigliamento. In commercio \u00e8 possibile trovarne in cotone, seta e materiale sintetico. Pu\u00f2 avere una leggera elasticit\u00e0.\n\u00c8 un tessuto ricco quanto fragile, difatti va lavato con molte precauzioni, preferibilmente a mano o a secco."}
{"id": "1141829", "revid": "80648", "url": "https://it.wikipedia.org/wiki?curid=1141829", "title": "Ninfea comune", "text": ""}
{"id": "1141833", "revid": "35813", "url": "https://it.wikipedia.org/wiki?curid=1141833", "title": "Ladislao Postumo", "text": ""}
{"id": "1141834", "revid": "767487", "url": "https://it.wikipedia.org/wiki?curid=1141834", "title": "Asche zu Asche", "text": "Asche zu Asche \u00e8 un singolo dei Rammstein, dell'album Herzeleid. Contiene la versione di \"Asche zu Asche\" presente in \"Herzeleid\" e cinque canzoni presenti in \"Live aus Berlin\". \u00c8 stato pubblicato solamente in Australia in occasione del Big Day Out del 2001, a cui i Rammstein parteciparono."}
{"id": "1141837", "revid": "436907", "url": "https://it.wikipedia.org/wiki?curid=1141837", "title": "David Guetta", "text": "Ha iniziato la sua carriera nella met\u00e0 degli anni ottanta come DJ. Nel 2001 \u00e8 cofondatore di \"Productions Gum\" e pubblica il suo primo album \"Just a Little More Love\". Nel 2004 pubblica \"Guetta Blaster\", seguito tre anni pi\u00f9 tardi da \"Pop Life\". La sua fama e il successo aumentano nel 2009 con la produzione del singolo \"I Gotta Feeling\" per i Black Eyed Peas e con la pubblicazione del suo quarto album, \"One Love\", che include le hit \"When Love Takes Over\" con Kelly Rowland, \"Sexy Chick\" con Akon, \"Gettin' Over You\" con Chris Willis, Fergie &amp; LMFAO, \"Memories\" con Kid Cudi, \"Right Now\" e \"Who's That Chick?\" con Rihanna.\nDal suo esordio al 2010 ha venduto oltre 3 milioni di album e 15 milioni di singoli in tutto il mondo.\nNel 2010 era considerato uno dei pi\u00f9 ricercati produttori musicali. Durante la sua carriera ha collaborato con numerosi artisti pop e hip-hop tra cui Akon, Afrojack, Kelly Rowland, Black Eyed Peas, DEV, Chris Willis, Estelle, Fergie, Flo Rida, Kid Cudi, Nicki Minaj, LMFAO, Lady Gaga, Rihanna, Lil Wayne, Ludacris, K'naan, Kylie Minogue, Taio Cruz, Snoop Dogg, Justin Bieber, Madonna, Christina Aguilera, Ne-Yo, will.i.am, Jennifer Hudson, Sia, Skylar Grey, Showtek, Sam Martin e Zara Larsson.\nBiografia.\n1984-2000: Gli inizi.\nNato da padre ebreo marocchino e da madre belga, all'et\u00e0 di 17 anni esordisce come DJ nel \"Club Broad\" a Parigi. Inizialmente suona musica commerciale; successivamente, nel 1987, scopre la musica house ascoltando Farley Keith su alcune radio francesi. L'anno successivo comincia a sperimentare, creare e passare propria musica house nei club. Nel 1990 pubblica \"Nation Rap\", una collaborazione hip-hop con il rapper francese \"Sidney Duteil\".\nA met\u00e0 degli anni novanta Guetta si esibisce in diversi club francesi tra cui \"Le Centrale\", \"il Rex\", \"Boy Le\", e \"Folies Pigalle\". Nel 1994 pubblica il suo secondo singolo,\"Up &amp; Away\", in collaborazione con l'americano \"Robert Owens\", che riscuote discreto successo nei club francesi. Sempre nel 1994 Guetta diventa manager di \"Le Palace\", dove gi\u00e0 organizzava feste ed eventi..\n2001-2006: \"Just a Little More Love\" e \"Guetta Blaster\".\nNel 2001, David Guetta fonda con \"Joachim Garraud\" la \"Gum Productions\", e nello stesso anno pubblica il suo primo singolo di grande successo, \"Just a Little More Love\", con il cantante statunitense Chris Willis. I due si erano incontrati per la prima volta durante una vacanza di Willis in Francia. L'album di debutto di Guetta, \"Just a Little More Love\", \u00e8 stato pubblicato nel 2002 dalla Virgin Records ed ha venduto oltre 300.000 copie. Il primo singolo estratto, \"Love Don't Let Me Go\", \u00e8 uscito nel 2002. L'anno successivo Guetta pubblica una compilation, \"Fuck Me I'm Famous\". Nel prosieguo della sua carriera, Guetta continuer\u00e0 a pubblicare compilation sempre con lo stesso nome. Il secondo album di Guetta, \"Guetta Blaster\", \u00e8 stato pubblicato nel 2004; il primo singolo fu \"The World Is Mine\" con \"JD Davis\".\n2007-2008: \"Pop Life\".\nNel 2007 Guetta pubblica il suo terzo album: \"Pop Life\". L'album riscuote successo nel Regno Unito, in Irlanda e in generale in tutta l'Europa continentale. Il primo singolo estratto dall'album \u00e8 stato \"Love Is Gone\" che ha raggiunto il primo posto nella classifica dance americana e nella Billboard Hot 100. Guetta si \u00e8 esibito in tutto il mondo durante la promozione dell'album. Si \u00e8 esibito alle Mauritius nel 2008 accompagnato dal rapper francese JoeyStarr; il 5 luglio dello stesso anno si \u00e8 esibito anche allo Stade de France. L'evento \u00e8 stato chiamato \"Unighted\". Nella stessa serata si sono esibiti anche Ti\u00ebsto, Carl Cox, Joachim Garraud e Martin Solveig davanti a un pubblico di circa persone.\n2009-2010: \"One Love\" e l'attivit\u00e0 da produttore.\nIl quarto album in studio David Guetta, \"One Love\", \u00e8 stato pubblicato il 21 agosto 2009. Il primo singolo estratto, \"When Love Takes Over\", in collaborazione con Kelly Rowland, ha raggiunto i vertici delle classifiche musicali in molti paesi, vendendo nel mondo oltre 5,5 milioni di copie. Il secondo singolo estratto dall'album, \"Sexy Bitch\" con Akon, fu il suo secondo singolo a debuttare alla posizione numero uno nel Regno Unito e divenne un singolo di successo in tutto il mondo. In Italia ha raggiunto la posizione numero 8. Gli altri singoli estratti dall'album sono stati \"One Love\" con Estelle, \"Memories\" con Kid Cudi e infine \"Gettin' Over You\" con Chris Willis, Fergie e LMFAO che divenne la terza hit dell'album, a raggiungere l'apice di numerose classifiche in tutto il mondo. In Italia il singolo ha debuttato alla terza posizione. L'album ha venduto tre milioni di copie in tutto il mondo.\nIl 16 giugno 2009 i Black Eyed Peas pubblicano \"I Gotta Feeling\", prodotta da David Guetta, come loro secondo singolo dal loro quinto album in studio, \"The E.N.D.\". Il singolo \u00e8 diventato un successo mondiale arrivando in cima alla classifica in diciassette paesi tra cui anche l'Italia dove \u00e8 stato certificato disco Multiplatino. \u00c8 diventato il brano pi\u00f9 scaricato sia nel Regno Unito, vendendo pi\u00f9 di un milione di copie, sia negli Stati Uniti con sei milioni di download. Nel 2009 Guetta era al terzo posto nella Top 100 DJ su un sondaggio di DJ Magazine, ed \u00e8 stato eletto \"Best House DJ\" nel DJ Awards del 2008. Il 2 dicembre 2009, Guetta ha ricevuto cinque nomination alla cinquantunesima edizione dei Grammy Awards.\n\u00c8 stato nominato due volte per il suo lavoro con i Black Eyed Peas, nella categoria \"Record of the Year\" per le vendite di copie del singolo \"I Gotta Feeling\" e \"Album of the Year\" per il loro album \"The E.N.D.\". La sua canzone \"When Love Takes Over\" featuring l'americana cantante R&amp;B Kelly Rowland ha ricevuto due nomination: \"Best Dance Recording\" e le \"Best Remixed Recording, Non-Classical\", tra cui ha vinto quest'ultimo. \"One Love\", il quarto album di studio di Guetta, \u00e8 stato nominato come \"Best Electronic / Album Dance\".\nNel 2010, David Guetta ha co-scritto e prodotto \"Commander\" di Kelly Rowland per il suo terzo album in studio. Il singolo ha avuto molto successo in Europa raggiungendo le prime dieci posizioni in quasi tutta l'Europa. Guetta ha anche prodotto \"Forever and a Day\" sempre per Kelly estratto come secondo singolo nel Regno Unito dal suo terzo album. Guetta ha anche prodotto i singoli \"Acapella\" e \"Scream\" della cantautrice americana Kelis per il suo quinto album in studio \"Flesh Tone\", uscito il 14 maggio 2010. \"Acapella\" \u00e8 stato pubblicato come primo singolo il 23 febbraio 2010 ed \u00e8 balzato in testa alle classifiche di danza nel Regno Unito e Stati Uniti. Il 28 giugno 2010 il rapper Flo Rida ha pubblicato il singolo \"Club Can't Handle Me\" con David Guetta. Il brano \u00e8 incluso nella colonna sonora \"Step Up 3D\". Il singolo ha avuto un buon successo mondiale arrivando alla posizione numero 7 in Italia. Dopo l'enorme successo del quarto album di Guetta, lo stesso Guetta ha deciso di pubblicare una riedizione intitolata \"One Love More\", uscita il 29 novembre 2010 e anticipata otto giorni prima dal singolo \"Who's That Chick\" con Rihanna.\n2011: \"Nothing but the Beat\".\nIl 2 maggio 2011 \u00e8 uscito il singolo \"Where Them Girls At\", con la collaborazione di Flo Rida e Nicki Minaj, che in Italia ha debuttato alla terza posizione della classifica ufficiale FIMI. Il 27 giugno \u00e8 uscito il secondo singolo \"Little Bad Girl\", in collaborazione con Taio Cruz e Ludacris, mentre l'8 e il 17 agosto sono usciti i singoli \"Titanium\" e \"Lunar\", che hanno visto rispettivamente la partecipazione della cantante australiana Sia e del DJ Afrojack.\nTali singoli hanno anticipato l'uscita del quinto album in studio di David Guetta, \"Nothing but the Beat\", uscito il 29 agosto 2011 L'album \u00e8 stato successivamente promosso dal singolo promozionale \"Night of Your Life\", in collaborazione con la cantante Jennifer Hudson, e da \"Without You\", singolo inciso con Usher e che ha ottenuto un successo mondiale, arrivando in Italia alla seconda posizione e negli Stati Uniti d'America alla quarta.\n2014-2017: \"Listen\" e altre attivit\u00e0.\nIl 30 giugno 2014 esce il nuovo singolo: \"Lovers on the Sun\" cantato dal cantante Sam Martin.\nAnnuncia poi l'uscita di un nuovo album, chiamato \"Listen\", pubblicato il 21 novembre di quell'anno. L'uscita viene annunciata con la pubblicazione di \"Dangerous\", canzone prodotta assieme a Sam Martin, il 6 ottobre. \"Listen\" contiene vari brani incisi con molti cantanti e cantautori, come Sia, Showtek, Emeli Sand\u00e9, John Legend e Nicki Minaj, e presenta anche un secondo disco costituito da brani meno conosciuti e da un remix di \"Dangerous\". Successivamente vengono estratti \"What I Did for Love\", \"Hey Mama\", \"Sun Goes Down\" e \"Bang My Head\".\nNel 2016 ha composto il tema principale del campionato europeo di calcio 2016, intitolato \"This One's for You\". Nello stesso anno ha pubblicato i singoli \"No Worries\" in collaborazione con il trio Disciples, \"Shed a Light\" con Robin Schulz e Cheat Codes e \"Would I Lie to You?\" con Cedric Gervais e Chris Willis.\n2017-in corso: \"7\" e altre attivit\u00e0.\nIl 9 giugno 2017 \u00e8 stato pubblicato il primo singolo dell'album \"2U\" in collaborazione con il cantante canadese Justin Bieber. Nel corso dello stesso anno ha collaborato con Bruno Mars al singolo \"Versace on the Floor\", poi ha pubblicato i singoli \"Light My Body Up\", con Nicky Minaj e Lil Wayne, \"Another Life\", con Afrojack e Ester Dean e \"Complicated\", con Dimitri Vegas &amp; Like Mike. Questi tre singoli non fanno parte dell'album. Il 3 novembre 2017 ha pubblicato il secondo singolo dell'album \"Dirty Sexy Money\" con Afrojack, Charli XCX e French Montana, poi ha pubblicato i singoli \"So Far Away\" con Martin Garrix, \"Helium\" con Sia e Afrojack e \"Mad Love\" con Sean Paul. Questi ultimi tre singoli non fanno parte dell'album. Il 22 febbraio 2018 ha pubblicato il terzo singolo dell'album \"Like I Do\" con Martin Garrix e Brooks, seguito il 22 marzo successivo dal quarto singolo \"Flames\" con Sia. il 14 giugno 2018 \u00e8 stato pubblicato il quinto singolo \"Your Love\" con Showtek, seguito il 27 luglio successivo dal sesto singolo \"Don't Leave Me Alone\" con Anne-Marie. Il 24 agosto 2018 sono stati pubblicati in contemporanea i singoli \"Goodbye\" con Jason Derulo e \"Drive\" con Black Coffee. Il 14 settembre 2018 \u00e8 stato pubblicato il settimo album in studio \"7\", mentre il 26 ottobre successivo \u00e8 stato pubblicato il nono singolo \"Say My Name\" con Bebe Rexha e J Balvin.\nIl 7 novembre 2020, giorno del suo 53\u00ba compleanno, vince per la seconda volta dopo 9 anni la DJ Mag Top 100 DJs Competition, venendo dunque nominato miglior DJ al mondo per l\u2019edizione 2020.\nVita privata.\n\u00c8 fratello minore dell'attrice Nathalie Guetta, interprete di Natalina nella serie televisiva \"Don Matteo\", nonch\u00e9 fratello unilaterale per parte paterna del giornalista esperto di geopolitica, Bernard Guetta.\nDal 1992 al 2014 \u00e8 stato sposato con Cathy Lobe, dalla quale ha avuto due figli."}
{"id": "1141838", "revid": "15756", "url": "https://it.wikipedia.org/wiki?curid=1141838", "title": "Volvo Serie 900", "text": "La serie 900 \u00e8 un'automobile prodotta dalla Volvo tra il 1990 ed il 1998.\nLa genesi.\nDopo il successo, soprattutto nelle versioni station wagon delle 740/760, la \nCasa di G\u00f6teborg, aveva l'esigenza di approntare un nuovo modello di fascia alta per gli anni novanta.\nLe linee tese e spigolose dei modelli precedenti erano diventate quasi un marchio di fabbrica per la Volvo e rispecchiavano le caratteristiche di affidabilit\u00e0, solidit\u00e0 e sicurezza intrinseche nelle sue automobili. Non era necessario, quindi, cambiare direzione.\nVenne conservato il pianale e gran parte della meccanica delle \"740/760\", ma con modifiche sostanziali. Nuova era, ad esempio, la sospensione posteriore a ruote indipendenti con bracci multipli sulla berlina, mentre sulla station wagon era mantenuto il ponte rigido della serie 700, e nuovi erano i motori (della generazione dei modulari a 4, 5 o 6 cilindri in linea) con 4 valvole per cilindro e distribuzione bialbero.\nAnche la carrozzeria conservava la parte centrale delle precedenti 740/760, ma anche qui con modifiche rilevanti. Sulla berlina venne completamente ridisegnata la coda e anche il montante posteriore, che venne reso pi\u00f9 inclinato per raccordarsi meglio con la parte posteriore, ora molto pi\u00f9 alta. Il frontale venne reso pi\u00f9 spiovente ed ottenne nuovi fari (pi\u00f9 sottili), una nuova calandra e un diverso cofano motore. Anche i paraurti erano nuovi e meglio integrati nel disegno complessivo. Totalmente ridisegnati anche gli interni, improntati ai pi\u00f9 elevati standard di sicurezza dell'epoca (poggiatesta attivi, cintura posteriore centrale con pretensionatore, seggiolino per bambini integrato nei sedili).\nIn considerazione del maggior successo ottenuto, la station wagon, che condivideva tutte le altre modifiche apportate alla berlina (frontale, paraurti, interni, sospensioni, motori, sicurezza), conservava la coda del modello precedente.\nIl primo modello della serie ad esordire sul mercato, nell'agosto del 1990, fu la 960.\nLa 960 e le S90/V90.\nLa \"960\", berlina e station wagon, prese il posto, nel '90, della 760.\nAl momento del debutto, le uniche versioni disponibili in Italia erano tre: una diesel, spinta dal classico 6 cilindri in linea turbodiesel da 2.400\u00a0cm\u00b3 e due a benzina: quella spinta da un 4 cilindri 16 valvole turbocompresso da 1986 cm\u00b3, alimentato a benzina da 190 cavalli, dotato di marmitta catalitica e contralberi di equilibratura, e quella spinta dal nuovo motore 6 cilindri in linea 24 valvole di 2922 cm\u00b3, da 204 cv alimentato ad iniezione, anch'esso dotato di marmitta catalitica, ed abbinato, per\u00f2, unicamente ad un nuovo cambio automatico a 4 rapporti idraulico a controllo elettronico.\nA richiesta era previsto sulle altre due motorizzazioni anche il cambio automatico, ma di tipo tradizionale.\nSu altri mercati europei c'era anche la versione \"2.3 Turbo\", equipaggiata con un 4 cilindri monoalbero 8 valvole turbo-compresso di 2316\u00a0cm\u00b3 da 185\u00a0CV (derivato dalla generazione precedente di motori), abbinato alla trasmissione manuale.\nNel 1995 la 960 venne sottoposta ad un consistente restyling, che ne modific\u00f2 il frontale (totalmente ridisegnato), i paraurti (pi\u00f9 integrati nella carrozzeria ed in tinta) e gli interni.\nLa 2.3 Turbo venne rimpiazzata dalla \"2.5 24v\", mossa da un 6 cilindri bialbero 24 valvole, derivato da quello della \"2.9 24v\", di 2473\u00a0cm\u00b3 da 170\u00a0CV ed equipaggiata con cambio manuale a 5 marce. Questa versione, assieme alla \"2.9 24v Automatica\", veniva venduta anche in Italia.\nNel dicembre 1996, a seguito della nuova politica di rinnovamento delle sigle Volvo, la 960, senza modifiche di rilievo, cambi\u00f2 nome in S90 (berlina) e V90 (station Wagon).\nIl modello usc\u00ec di listino nel 1998, rimpiazzato dalla S80, un'auto totalmente nuova.\nLa 940 e la Polar II.\nLa 940, berlina o station wagon, venne lanciata nell'autunno del '90 per sostituire la 740. Come nel caso del modello precedente, la 940 era una versione semplificata (nell'allestimento interno ed esterni) ed economica (nella scelta dei motori) della 960. I propulsori derivavano da quelli montati sulla 740, pur con le necessarie modifiche per l'adozione dei dispositivi antinquinamento.\nTra i motori a benzina per l'Italia c'era il 4 cilindri di 1986\u00a0cm\u00b3 a iniezione in varie configurazioni (monoalbero aspirato 8 valvole da 112\u00a0CV, 8 valvole turbo da 155\u00a0CV e bialbero 16 valvole turbo da 200\u00a0CV), mentre tra i diesel c'era il noto 6 cilindri di 2383\u00a0cm\u00b3 (di origine Volkswagen) turbo-compresso da 122\u00a0CV, migliorato in varie componenti per ridurre la fumosit\u00e0 da cui era cronicamente afflitto.\nSui mercati europei era disponibile al posto del 2 litri un 2,3 litri a benzina, nelle stesse configurazioni.\nNel 1993, a seguito del lancio della 850, la gamma italiana della 940 venne ridotta a 2 sole versioni, tutte con carrozzeria station wagon: la \"2.0 Polar\" e la \"2.0 Super Polar\", entrambe mosse dal 2 litri 8 valvole aspirato da 112 cv, oppure dal 2 litri 8 valvole turbo da 155\u00a0CV.\nIl modello usc\u00ec di listino nel 1997."}
{"id": "1141841", "revid": "767487", "url": "https://it.wikipedia.org/wiki?curid=1141841", "title": "Georgette", "text": "Il georgette \u00e8 un tessuto molto fine e leggero, ad armatura tela, di mano leggermente ruvida al tatto. Deriva il suo nome della sarta francese Georgette de la Plante che lo ha creato. Il materiale solitamente utilizzato per il georgette \u00e8 la seta, ma \u00e8 disponibile anche in lana o fibre sintetiche.\nAdatta ad abbigliamento femminile: abiti, camicette e abiti da sposa."}
{"id": "1141845", "revid": "1429175", "url": "https://it.wikipedia.org/wiki?curid=1141845", "title": "Processo a Giordano Bruno", "text": "Il processo a Giordano Bruno, dopo l'arresto del filosofo avvenuto a Venezia il 23 maggio 1592 e il suo trasferimento nelle carceri romane dell'Inquisizione il 27 febbraio 1593, si concluse il 17 febbraio 1600 con la condanna al rogo per eresia eseguita in piazza Campo dei Fiori.\nIl ritorno di Bruno in Italia.\nPerch\u00e9 mai nell'autunno del 1591 Giordano Bruno, ricevuto a Francoforte l'invito del nobile Giovanni Mocenigo di venire a Venezia, abbia accettato di tornare in Italia, dalla quale si era allontanato nel 1578 per sfuggire a un processo di eresia aperto a Napoli nel 1576, e dopo aver abiurato il cattolicesimo aderendo al calvinismo, \u00e8 questione dibattuta che non trover\u00e0 soluzione. Esclusa dai pi\u00f9 l'ipotesi del Bartholm\u00e8ss di un ritorno nostalgico nella terra che gli diede i natali, ha maggior credito quella dello Spampanato che individua nella relativa liberalit\u00e0 della Repubblica veneta l'illusione coltivata dal filosofo di poter vivere e insegnare in terra veneziana senza subire persecuzioni. Un'altra ipotesi ancora pretende che il Bruno si proponesse di diffondere una religione, intellettualistica, deistica, priva di dogmi, che mantenesse solo la funzione politico-sociale del cristianesimo e che fosse in grado di superare i fossati religiosi e politici che dividevano l'Europa, in nome di un platonismo erasmiano che formasse la base comune di una concordia universale. A parte il relativo disinteresse del Bruno verso i problemi strettamente religiosi, resta da capire come Bruno potesse realmente credere che una tale operazione messianica avrebbe potuto essere diffusa senza subire una repressione da parte dell'Inquisizione. Bruno, forse credeva di poter conquistare la gerarchia ecclesiastica romana anche attraverso le tecniche magiche descritte, ad esempio, nel \"De vinculis\".\n\u00c8 certo che il Bruno afferm\u00f2 all'inquisitore veneto di essere stato, prima dell'arresto, in procinto di ripartire per Francoforte per farsi stampare delle opere da presentare, insieme con altre, \u00aballi piedi de Sua Beatitudine, la qual ho inteso che ama li virtuosi, et esporli il caso mio, et veder de ottener l'absolutione di excessi et gratia di poter viver in habito clericale fuori della religione\u00bb: una scelta di tranquilla vita, dopo tante temperie, da dedicare agli studi e all'insegnamento, dunque, fu la spiegazione data, non si sa con quanta sincerit\u00e0, dallo stesso Bruno.\nA Venezia si ferma pochi giorni e parte per Padova, dove risiede il suo allievo Girolamo Besler, tedesco di Norimberga, con il quale avrebbe continuato studi di natura cabalistica, e dove spera di occupare la cattedra, resasi vacante, di matematica; intanto, insegna agli studenti tedeschi dell'Universit\u00e0. Alla fine del marzo 1592 torna a Venezia, ospite del Mocenigo, al quale avrebbe promesso di metterlo a parte delle sue conoscenze sull'arte della memoria, la mnemotecnica, di gran moda in quello scorcio del Cinquecento, dopo gli antichi, anticipatori studi del Lullo.\nL'arresto.\nIl Mocenigo non era soddisfatto del profitto che ricavava dagli insegnamenti di Bruno, forse perch\u00e9 pensava che questi non volesse metterlo a parte delle sue conoscenze, come si dovrebbe dedurre dall'insistenza con la quale cerc\u00f2 di trattenerlo, quando il filosofo gli comunic\u00f2 la sua intenzione di partire per Francoforte e dalla violenza che us\u00f2, la notte del 22 maggio 1592, facendolo rinchiudere dai suoi servitori in un solaio.\nIl giorno dopo Mocenigo mise per iscritto una denuncia contro il Bruno che consegn\u00f2 subito alla Santa Inquisizione in Venezia nella persona di Giovan Gabriele di Saluzzo; vi riport\u00f2 accuse gravissime: Bruno avrebbe sostenuto:\nLa stessa sera del 23 maggio Giordano Bruno \u00e8 prelevato dalle guardie dalla casa del Mocenigo e trasferito nelle carceri del Sant'Uffizio di San Domenico di Castello. In questo carcere, non pi\u00f9 esistente e che sorgeva nell'attuale via Garibaldi, Bruno divide la cella con altri sette detenuti: \u00e8 inevitabile che fra tanti si parli e ci si confidi e di questo il Nolano far\u00e0 presto amara esperienza.\nIl processo veneziano.\nLe accuse.\nDopo una seconda denuncia di Mocenigo, che non aggiunge nulla di nuovo alle accuse gi\u00e0 formulate, e gli interrogatori del Capo del Consiglio dei Dieci, Matteo d'Avanzo e dei librai Giovanni Battista Ciotti e Giacomo Brictano, il 26 maggio \u00e8 la volta di Bruno, che racconta del litigio col Mocenigo e inizia a narrare della sua vita, ricordando come fosse stato ordinato frate domenicano e anche di essere stato processato due volte a Napoli dall'Ordine e di aver deposto l'abito; il 29 maggio Mocenigo presenta una terza denuncia, il cui elemento nuovo \u00e8 che a Bruno \u00abpiacevano assai le donne, et che non havea arivato ancora al numero di quelle di Salamone; et che la Chiesa faceva un gran peccato nel far peccato con quello con che si serve cos\u00ec bene alla natura\u00bb.\nIn merito alle dichiarazioni sulla Chiesa Mocenigo in una delle denunce rifer\u00ed che: \nIl 30 maggio, nel secondo \"costituto\", Bruno conclude la narrazione della sua vita, passata in gran parte in Svizzera, Inghilterra e in Germania ove tace particolari compromettenti, come la sua conversione al calvinismo; dopo le tre denunce e i due interrogatori, i capi di accusa a suo carico sono:\nLa difesa.\nNel terzo costituto del 2 giugno, Bruno presenta la lista scritta di tutte le sue opere, difendendosi dalle diverse accuse di eresia con il distinguere la sua attivit\u00e0 intellettuale di filosofo, fondata dall'uso della ragione, dalle opinioni che un cristiano deve tenere per fede: \u00abLa materia de tutti questi libri, parlando in generale, \u00e8 materia filosofica et, secondo l'intitulation de detti libri, diversa, come si pu\u00f2 veder in essi: nelli quali tutti io sempre ho diffinito filosoficamente et secondo li principii et lume naturale, non havendo riguardo principal a quel che secondo la fede deve essere tenuto; et credo che in essi non si ritrova cosa per la quale possa esser giudicato, che de professo pi\u00f9 tosto voglia impugnar la religione che essaltar la filosofia, quantonque molte cose impie fondate nel lume mio naturale possa haver esplicate\u00bb.\nNegato di aver \"direttamente\" mai insegnato contro la religione cattolica, ma semmai \"indirettamente\", come avviene insegnando di Aristotele e Platone, che non sono cristiani, riassume con particolare forza la propria cosmologia, tratta dai suoi ultimi libri, \"De minimo\", \"De monade\", \"De immenso et innumerabilibus\" e \"De compositione imaginum\": \u00abEt in questi libri particularmente si pu\u00f2 veder l'intention mia et quel che ho tenuto; la qual, in somma, \u00e8 ch'io tengo un infinito universo, cio\u00e8 effetto della infinita divina potentia, perch\u00e9 io stimavo cosa indegna della divina bont\u00e0 et potentia che, possendo produr, oltra questo mondo un altro et altri infiniti, producesse un mondo finito. S\u00ec che io ho dechiarato infiniti mondi particulari simili a questo della terra, la quale con Pittagora intendo un astro, simile alla quale \u00e8 la luna, altri pianeti et altre stelle, le qual sono infinite; et che tutti questi corpi sono mondi et senza numero, li quali constituiscono poi la universit\u00e0 infinita in uno spatio infinito; et questo se chiama universo infinito, nel qual sono mondi innumerabili [...]\u00bb\n\u00abDi pi\u00f9, in questo universo metto una providenza universal, in virt\u00f9 della quale ogni cosa vive, vegeta et si move et sta nella sua perfettione; et la intendo in due maniere, l'una, nel modo con cui presente \u00e8 l'anima nel corpo, tutta in tutto et tutta in qual si voglia parte, et questo chiamo natura, ombra e vestigio della divinit\u00e0; l'altra, nel modo ineffabile col qual Iddio per essentia, presentia et potentia \u00e8 in tutto e sopra tutto, non come parte, non come anima, ma in modo inesplicabile [...]\u00bb\n\u00abQuanto poi a quel che appartiene alla fede, non parlando filosoficamente, per venir all'individuo circa le divine persone, quella sapienza et quel figlio della mente, chiamato da' filosofi intelletto e da' theologi Verbo, il qual se deve credere haver preso carne humana, io stando nelli termini della filosofia non l'ho inteso, ma dubitato et con incostante fede tenuto; non gi\u00e0 che mi riccordi de haverne mostrato segno in scritto n\u00e9 in ditto [...] Cos\u00ec quanto al Spirito divino per una terza persona, non ho possuto capire secondo il modo che si deve credere; ma secondo il modo pittagorico, conforme a quel modo che mostra Salomone, ho inteso come anima dell'universo, overo assistente all'universo [...]\u00bb\n\u00abDa questo spirito poi, che \u00e8 detto vita dell'universo, intendo nella mia filosofia provenire la vita et l'anima a ciascuna cosa che have anima et vita, la qual per\u00f2 intendo essere immortale; come anco alli corpi. Quanto alla loro substantia, tutti sono immortali, non essendo altro morte che divisione et congregatione [...]\u00bb.\nDopo una pausa, \u00e8 ancora interrogato: sul problema della Trinit\u00e0, sostiene di credere in un Dio distinto in Padre, Figlio e Spirito Santo, ma ammette di non aver potuto capire come essi \u00abpossano sortir nome di persone; poich\u00e9 non mi pareva che questo nome di persona convenisse alla divinit\u00e0, confortandomi a questo le parole di san Agustino\u00bb. Anche i suoi dubbi sull'incarnazione di Cristo vengono spiegati attraverso deduzioni filosofiche, \u00abperch\u00e9 tra la substantia infinita et divina, et finita et humana, non \u00e8 proportione alcuna com'\u00e8 tra l'anima e il corpo\u00bb. Nega recisamente di aver dubitato dei miracoli, di aver disprezzato Cristo, gli apostoli, la fede cattolica e i suoi teologi, sostiene di credere nella necessit\u00e0 delle buone opere per ottenere la salvezza, nella transustanziazione e nella bont\u00e0 della confessione e della messa, anche se ammette di non praticarle da sedici anni, a motivo del suo abbandono dell'abito religioso. Riconosce di aver considerato, per leggerezza e in occasione di discorsi oziosi, veniali i peccati della carne e ammette di aver letto, per sola curiosit\u00e0, libri di Melantone, di Lutero e di Calvino ma dichiara di disprezzare \u00abli sopradetti heretici et dottrine loro, perch\u00e9 non meritano nome di theologi ma de pedanti\u00bb.\nSulla questione dell'immortalit\u00e0 delle anime e della loro possibile migrazione da un corpo all'altro, risponde di ritenere che \u00abl'anime siano immortali et che siano substantie subsistente, cio\u00e8 anime intellettive, et che, catholicamente parlando, non passino da un corpo all'altro, ma vadino o in paradiso o in purgatorio o in inferno; ma ho ben raggionato, et seguendo le raggion filosofiche, che, essendo l'anima subsistente senza il corpo et inexistente nel corpo, possa col medemo modo che \u00e8 in un corpo essere in un altro, et passar de un corpo in un altro: il che, se non \u00e8 vero, par almeno verisimile l'opinione di Pitagora\u00bb.\nIl giorno dopo, 3 giugno, ammise di aver trascurato i digiuni, risiedendo in paesi di eretici, solo per non \u00abdisgustarli\u00bb, come di aver ascoltato le loro prediche solo per curiosit\u00e0, ma di non aver mai celebrato la loro eucaristia. Ammise anche di aver lodato la regina Elisabetta, chiamandola \u00abdiva\u00bb, nel suo libro \"De la causa, principio et uno\", non perch\u00e9 eretica ma per puro vezzo letterario. Neg\u00f2 di aver mai conosciuto Enrico di Navarra n\u00e9 di averlo mai lodato se non per ottenerne favori che gli dessero possibilit\u00e0 di lavoro, com'era avvenuto con il precedente regnante. Neg\u00f2 anche di aver mai praticato arti magiche e nemmeno di possedere libri di tal genere, che dichiar\u00f2 di disprezzare, soltanto, avrebbe voluto studiare l'\u00abastrologia giudiziaria\u00bb, ma di non averne avuto mai il tempo. A questo proposito, il giorno dopo Bruno precis\u00f2 di aver \u00abfatto trascrivere a Padoa un libro \"De sigillis Hermetis et Ptolomei\" et altri, nel quale non so se, oltre la divinatione naturale, vi sia alcun'altra cosa dannata; et io l'ho fatto trascrivere per servirmene nella giuditiaria; ma ancor non l'ho letto, et ho procurato d'haverlo, perch\u00e9 Alberto Magno nel suo libro \"De mineralibus\" ne fa mentione, et lo loda nel loco dove tratta \"De imaginibus lapidum\"\u00bb.\nIl processo sembra essere giunto a un punto morto: i giudici sanno del passato eretico di Bruno e non sembrano convinti della sua sincerit\u00e0, ma non hanno elementi concreti e sufficienti per giungere a una condanna: il 23 giugno il nobile Andrea Morosini, storico veneziano, che frequent\u00f2 il filosofo nolano, testimonia che il Bruno mai insegn\u00f2 dottrine eretiche. Nel settimo e ultimo costituto, il 30 luglio 1592, gli chiedono di \u00abespurgar\u00bb la coscienza, dal momento che \u00abl'apostasia de tanti anni\u00bb lo rende \u00abmolto suspetto della santa fede\u00bb. Bruno risponde di aver confessato \u00abli errori miei prontamente, et son qui nelle mani delle Signorie Vostre illustrissime per ricever remedio alla mia salute; del pentimento de' miei mesfatti non potrei dir tanto quanto \u00e8, ne esprimere efficacemente, come desiderarei, l'animo mio\u00bb.\nPoi s'inginocchia: \u00abDomando humilmente perdono al Signor Dio et alle Signorie Vostre illustrissime de tutti gli errori da me commessi; et son qui pronto per essequire quanto dalla loro prudentia sar\u00e0 deliberato et si giudicar\u00e0 espediente all'anima mia [...] et se dalla misericordia d'Iddio et delle Signorie Vostre illustrissime mi sar\u00e0 concessa la vita, prometto far riforma notabile della mia vita, ch\u00e9 ricompenser\u00f2 il scandalo che ho dato con altrettanta edificatione\u00bb.\nL'estradizione a Roma.\nCopia degli atti del processo vengono inviati al Tribunale di Roma, come previsto da un decreto del Sant'Uffizio del 18 settembre 1581, e l'inquisitore romano, il cardinale di Santa Severina Giulio Antonio Santorio, chiede formalmente l'estradizione di Giordano Bruno a Roma. La richiesta \u00e8 respinta dal Senato veneziano il 3 ottobre ma l'insistenza romana, l'intervento del nunzio pontificio Ludovico Taverna, il fatto che Bruno non sia cittadino veneziano e infine la relazione, favorevole all'estradizione, del procuratore Federico Contarini, incaricato dal Collegio di Venezia di valutare il caso, inducono il Senato a concederla il 7 gennaio 1593.\nBruno era il secondo cittadino di Nola ad essere consegnato dal Senato veneziano all'Inquisizione di Roma: nel 1555 fu consegnato il luterano Pomponio de Algerio, che fu bruciato vivo in una caldaia di olio, di pece e di trementina il 19 agosto 1556 in piazza Navona.\nIl 19 febbraio una nave sbarca Bruno ad Ancona, in territorio pontificio, e di qui \u00e8 tradotto a Roma dove il 27 febbraio \u00e8 incarcerato nel palazzo del Sant'Uffizio. Al 1610 risale una descrizione delle carceri del Palazzo del Sant'Uffizio, nella quale \u00e8 scritto che \u00absono le carceri strettissime per i miseri colpevoli di lesa maest\u00e0 divina, alle quali sono addetti altri ministri [...] chiudendoli separati l'un dall'altro, in alcune piccole e strettisime celle, dalle quali non possono veder altro che aria attraverso finestrelle cos\u00ec basse, che non si possa pi\u00f9, come una volta, parlar loro di lontano\u00bb.\nUna nuova denuncia.\nGiordano Bruno aveva avuto compagni di cella a Venezia, almeno dal settembre 1592, il frate cappuccino Celestino da Verona, il carmelitano fra' Giulio da Sal\u00f2, il falegname napoletano Francesco Vaia, un insegnante di Udine, Francesco Graziano, e un certo Matteo de Silvestris, di Orio. Fra' Celestino, gi\u00e0 processato per eresia a Roma dall'Inquisizione, aveva abiurato il 17 febbraio 1587; nuovamente incarcerato a Venezia nel settembre 1592, fu rilasciato l'anno dopo. Era probabilmente uno squilibrato: confinato a San Severino Marche, nel 1599 si autodenunci\u00f2 all'Inquisizione di Venezia e di Roma, di accuse ritenute talmente gravi, che su di esse fu mantenuto il segreto pi\u00f9 assoluto e altrettanto segretamente fu pronunciata la sentenza di morte, finch\u00e9, quasi nascostamente, di notte, fu bruciato in Campo dei Fiori il 16 settembre 1599, esattamente cinque mesi prima di Giordano Bruno e nello stesso luogo.\nSi pensa che egli abbia denunciato il filosofo nolano perch\u00e9 ritenne che questi, durante gli interrogatori, lo avesse accusato di chiss\u00e0 quali colpe. Sta di fatto che egli, alla fine del 1593, present\u00f2 denuncia all'Inquisizione veneziana, elencando una serie di gravissime accuse contro il Bruno.\n\u00ab1. Che Cristo pecc\u00f2 mortalmente quando fece l'orazione nell'orto recusando la volont\u00e0 del Padre mentre disse: \"Pater, si possibile est, transeat a me calix iste\".\n2. Che Cristo non fu posto in croce, ma fu impiccato sopra dui legni a modo d'una crozzola, che allora si usava, e chiamavasi forca.\n3. Che Cristo \u00e8 un cane becco fottuto can: diceva che chi governava questo mondo era un traditore, perch\u00e9 non lo sapeva governar bene, ed alzando la mano faceva le fiche al cielo.\n4. Non ci \u00e8 Inferno, e nissuno \u00e8 dannato di pena eterna, ma che con tempo ognuno si salva, allegando il Profeta: \"Nunquid in aeternum Deus irascetur?\"\n5. Che si trovano pi\u00f9 mondi, che tutte le stelle sono mondi, ed il credere che sia solo questo mondo \u00e8 grandissima ignoranza.\n6. Che, morti i corpi, l'anime vanno trasmigrando d'un mondo nell'altro, dei pi\u00f9 mondi, e d'un corpo nell'altro.\n7. Che Mos\u00e8 fu mago astutissimo e, per essere nell'arte magica peritissimo, facilmente vinse i maghi di Faraone; e ch'egli finse aver parlato con Dio nel monte Sinai, e che la legge da lui data al popolo Ebreo era da esso imaginata e finta.\n8. Che tutti i Profeti sono stati uomini astuti, finti e bugiardi, e che perci\u00f2 hanno fatto mal fine, cio\u00e8 sono stati per giustizia condannati a vituperata morte, come hanno meritato.\n9. Che il raccomandarsi ai Santi \u00e8 cosa redicolosa e da non farsi.\n10. Che Cain fu uomo da bene, e che meritamente uccise Abel suo fratello, perch\u00e9 era un tristo e carnefice d'animali.\n11. Che, se sar\u00e0 forzato tornar frate di S. Domenico, vuol mandar in aria il monasterio dove si trover\u00e0 e, ci\u00f2 fatto, subito vuol tornare in Alemagna o in Inghilterra tra eretici per pi\u00f9 comodamente vivere a suo modo ed ivi piantare le sue nuove ed infinite eresie. Delle quali eresie intendo produrre per testimoni Francesco Ieroniminiani, Silvio canonico di Chiozza, e fra Serafino dell'Acqua Sparta.\n12. Quel c'ha fatto il breviario, ovvero ordinato, \u00e8 un brutto cane, becco fottuto, svergognato, e ch'il breviario \u00e8 come un leuto scordato, e ch'in esso molte cose profane e fuori di proposito si contengono, e che per\u00f2 non \u00e8 degno d'esser letto da uomini da bene, ma dovrebbe essere abbrugiato.\n13. Che quello che crede la Chiesa, niente si pu\u00f2 provare\u00bb.\nL'Inquisizione veneziana effettu\u00f2 i riscontri della denuncia di fra' Celestino con le testimonianze degli altri compagni di carcere di Bruno, i quali non confermano tutte le accuse del cappuccino; il Graziano, tuttavia, aggiunse un nuovo elemento di accusa, dichiarando che Bruno \u00abnon haveva alcuna divotione alle reliquie de' santi, perch\u00e9 si poteva pigliare un braccio di un impiccato fingendo che fosse di santo Hermaiora, e che se le reliquie, che butt\u00f2 per il fiume e per il mare il re d'Inghilterra fossero state vere havriano fatto miracoli, et in questo proposito ragionava burlando\u00bb e che \u00abbiasimava l'imagini e diceva ch'era un'idolatria, e se ne burlava con certi gesti brutti e profani\u00bb.\nEsaurite le deposizioni, da Venezia la documentazione fu inviata al Tribunale di Roma: oltre ai dieci capi di imputazione gi\u00e0 accertati, risultavano ora altri dodici:\n11 - opinioni eretiche su Cristo\n12 - opinioni eretiche sull'inferno\n13 - opinioni eretiche su Caino e Abele\n14 - opinioni eretiche su Mos\u00e8\n15 - opinioni eretiche sui profeti\n16 - negazione dei dogmi della Chiesa\n17 - riprovazione del culto dei santi\n18 - disprezzo del breviario\n19 - blasfemia\n20 - intenzioni sovversive contro l'Ordine domenicano\n21 - disprezzo delle reliquie dei santi\n22 - negazione del culto delle immagini\nL'ultima difesa.\nAlle vecchie e nuove accuse Bruno, dopo aver ammesso di aver qualche volta bestemmiato e aver negato gran parte delle accuse, oppose una serie di precisazioni: non sostenne mai che Cristo fosse stato impiccato, ma di aver discusso della forma della croce cui fu crocefisso; che delle arti magiche di Mos\u00e8 parlano anche le Scritture; che quello del verso dell'Ariosto era stato un episodio scherzoso di quando era ancora novizio nel convento di Napoli. Scherzosi erano stati anche gli apprezzamenti su Caino ed Abele, dal momento che se questi \u00abamazzando gl'animali era tristo, l'altro ch'havea animo d'amazzar il fratello non poteva esser se non peggio\u00bb; sul problema della metempsicosi precis\u00f2 di aver sostenuto \"filosoficamente\" che l'anima, in quanto immortale, e dunque puro spirito vivente senza un corpo materiale, avrebbe la possibilit\u00e0, puramente teorica, di penetrare in un qualsiasi corpo.\nInterrogato ancora sulla pluralit\u00e0 dei mondi, ribad\u00ec che a sua opinione \u00abil mondo e li mondi e l'universit\u00e0 di quelli esser generabili e corruttibili, e questo mondo, cio\u00e8 il globo terrestre, haver havuto principio e poter haver fine; similmente le altre stelle, che sono mondi come questo \u00e8 mondo o alquanto megliori, o anco alquanto peggiori per possibile, e sono stelle come questa \u00e8 stella; tutti sono generabili e corruttibili come animali composti di contrarii principi, e cos\u00ec l'intendo in universale, et in particolare creature, e che secondo tutto l'essere dependono da Dio [...] in ciascun mondo dico che necessariamente vi sono li quattro elementi come nella terra [...] quanto agl'huomini, idest creature rationali [...] \u00e8 da credere che vi siano animali rationali. Quanto poi alla conditione del loro corpo, se \u00e8 corruttibile come il nostro o no, questo non si conclude per scientia, ma \u00e8 cosa creduta da Rabini et altri santi nel Testamento nuovo che siano animali per gratia di Dio immortali [...] e san Tomasso dice non esser cosa che faccia scrupolo in fede se gli angeli sono corporei o non, la quale autorit\u00e0 stante, credo mi sia lecito opinare che in quei mondi siano animali rationali et viventi et immortali, quali per consequenza si chiamano pi\u00f9 tosto angeli che huomeni e si diffiniscono con li platonici tanto filosofi, quanto christiani teologi nutriti ne la disciplina platonica, animali rationali immortali\u00bb.\nAlla fine del 1594 gli inquisitori concludono la raccolta delle testimonianze e passano gli atti al collegio dei cardinali incaricati di emettere la sentenza. Questi non ritengono per\u00f2 sufficienti gli elementi raccolti, ritenendo di dover esaminare le opere pubblicate da Bruno per penetrare al meglio le sue concezioni. Relativamente pochi sono i libri del Nolano in possesso del Sant'Uffizio, il \"Cantus Circaeus\", il \"De minimo\", il \"De monade\" e il \"De la causa, principio et uno\": il papa stesso ordin\u00f2 di reperire altri libri di Bruno \u2013 fu controllata infine anche la \"Cena delle Ceneri\" \u2013 e in attesa che una commissione di teologi si pronunci sul loro contenuto, la sentenza viene rinviata \"sine die\".\nLe censure.\nDopo pi\u00f9 di due anni, il 24 marzo 1597, davanti alla Congregazione dei cardinali Giulio Antonio Santorio, Pedro de Deza Manuel, Domenico Pinelli, Girolamo Bernerio, Paolo Emilio Sfondrati, Camillo Borghese e Pompeo Arrigoni, oltre ad altri commissari, fra i quali Bellarmino, che sar\u00e0 nominato cardinale due anni dopo, Giordano Bruno viene interrogato, e al termine gli furono consegnate le \"censure\", le contestazioni scritte alle sue opinioni considerate erronee. Gli atti del processo romano sono andati perduti, ma ne resta un \"Sommario\", fatto allora per semplificare agli inquisitori l'esame della complessa mole dei documenti.\nLa prima censura riguarda la generazione delle cose e i due principi dell'esistenza, l'anima del mondo e la materia prima, individuate nel \"De causa, principio et uno\". Bruno risponde che sono principi eterni \"a parte post\", cio\u00e8 creati da Dio.\nLa seconda proposizione censurata \u00e8 l'affermazione secondo la quale a una causa infinita corrisponde un effetto infinito, che Bruno conferma.\nLa terza censura riguarda il problema della creazione dell'anima umana: nelle opere bruniane ogni anima individuale si discioglie nell\"'anima del mondo\", ma di fronte all'Inquisizione Bruno preferisce ammettere un'eccezione per l'anima umana \u00abperch\u00e9 la particolarit\u00e0 del suo essere, che riceve nel corpo, lo ritiene doppo la separatione, a differenza dell'anime de' bruti, le quali ritornano nell'universit\u00e0 del spirito\u00bb.\nLa quarta censura riguarda il principio secondo cui nulla si genera e nulla si corrompe secondo la sostanza, giustificato dal motto biblico \u00abNihil sub sole novum\u00bb: Bruno risponde ripetendo le considerazioni svolte nel suo \"De la causa\", che il genere e la specie delle cose, ossia l'aria, l'acqua, la terra e la luce \u00abnon possono essere altro che quel che sono, n\u00e9 alla loro grandezza o sostanza s'aggionge mai o mancar\u00e0 ponto alcuno, e solamente accade separatione e congiuntione, o composizione, o divisione, o translatione da questo luogo a quell'altro\u00bb.\nLa quinta censura riguarda il moto della terra e l'adesione di Bruno alla teoria copernicana, contraddicendo le Scritture, che affermano che \u00abla Terra sta in eterno\u00bb e \u00abil Sole nasce e tramonta\u00bb. Il Bruno risponde che il modo e la causa del movimento terrestre sono state da lui dimostrate con \u00abraggioni et autorit\u00e0, le quali sono certe e non pregiudicano all'autorit\u00e0 della divina scrittura, come ognuno ch'ha buona intelligenza dell'una e dell'altra sar\u00e0 sforzato anco al fine di ammettere e concedere\u00bb. Quanto allo stare della Terra, nella Bibbia \u00e8 riferito al suo esistere nel tempo, non gi\u00e0 nel suo essere immobile nel luogo e che il nascere e il tramontare del sole \u00e8 solo apparente, essendo dovuto alla rotazione terrestre. Quanto all'autorit\u00e0 dei Padri della Chiesa, pur essendo \u00absanti, buoni ed esemplari\u00bb, essi \u00absono meno de' filosofi prattichi e meno attenti alle cose della natura\u00bb.\nLa sesta censura riguarda la definizione, data nella \"Cena delle ceneri\", degli astri come angeli, corpi animati razionali, che lodano Dio e annunciano la sua potenza e grandezza: il \"Sommario del processo\", della risposta del Bruno, riporta soltanto che intendeva dire che gli astri sono annunciatori e interpreti della voce divina e della natura, in questo senso sono angeli sensibili e visibili, diversa cosa dagli altri angeli invisibili.\nLa settima censura riguarda l'attribuzione alla Terra di un'anima sensitiva e razionale. Secondo Bruno, Dio attribuisce realmente un'anima alla Terra, essendo scritto nel \"Genesi\" (I, 24) \u00abProducat terra animam viventem\u00bb, dal momento che la terra, come costituisce gli animali secondo il corpo, cos\u00ec anima ciascun soggetto con il suo proprio spirito. La razionalit\u00e0, intrinseca e propria, pi\u00f9 che data dall'esterno della Terra, si ricava dalle leggi del suo moto e, come ammettiamo razionalit\u00e0 nell'uomo e anche in esseri a lui inferiori, \u00abmolto pi\u00f9 degnamente deve trovarsi nella Madre, e non attribuirli un esteriore trudente, spingente, rotante, \"saepe idem\" inculcando\u00bb.\nL'ottava censura \u00e8 nell'affermazione, fatta nel \"De la causa\", che l'anima sta nel corpo come un nocchiero nella nave, in contrasto con la definizione dogmatica, risalente al concilio di Vienne del 1312, secondo la quale l'anima razionale e intellettiva \u00e8 forma del corpo umano per s\u00e9 ed essenzialmente. Bruno risponde che quella \u00e8 la definizione di Aristotele ma in nessun luogo delle Scritture l'anima \u00e8 chiamata forma del corpo, bens\u00ec \u00e8 intesa come uno spirito che \u00e8 nel corpo come abitante nella sua casa, come uomo interiore nell'uomo esteriore, come prigioniera in un carcere, come l'uomo nei suoi vestiti e in altri mille modi.\nL'intimazione all'abiura.\nDopo un nuovo lungo rinvio del processo, dovuto alla lontananza da Roma di Clemente VIII, dal 13 aprile al 19 dicembre 1598, il 18 gennaio 1599 la Congregazione intim\u00f2 a Bruno di abiurare le otto proposizioni entro il termine di sei giorni; il 25 gennaio Bruno present\u00f2 uno scritto dichiarando di essere disposto all'abiura, purch\u00e9 si affermasse che tali proposizioni erano dalla Chiesa considerate eretiche soltanto ora, \"ex nunc\", richiesta che - se poteva essere legittima per quanto atteneva alle proposizioni sull'infinit\u00e0 dell'universo e sul movimento della Terra - palesemente non poteva essere accolta per i temi riguardanti la concezione della Trinit\u00e0, dell'incarnazione e dell'anima. Il 15 febbraio gli fu pertanto rinnovata la richiesta di abiura, alla quale Bruno rispose di \u00abriconoscere dette otto propositioni per heretiche et essere pronto per detestarle et abiurarle in loco et tempo che piacer\u00e0 al Santo Offitio\u00bb, e il giorno seguente present\u00f2 un memoriale di cui non si conosce il contenuto.\nIl 5 aprile Bruno present\u00f2 un nuovo scritto sulle otto proposizioni contestate, sul cui contenuto il Bellarmino si pronunci\u00f2 il 24 agosto di fronte alla Congregazione, rilevando in esso un'effettiva volont\u00e0 di ritrattazione, tranne che sulla questione del rapporto fra anima e corpo. Il 9 settembre la Congregazione si dichiara favorevole a ricevere l'abiura degli articoli sui quali Bruno aveva manifestata piena confessione, riservandosi di decidere l'applicazione della tortura per ottenere una piena confessione su altri punti contestati. Questi ultimi riguardano il suo rifiuto della Trinit\u00e0, i suoi dubbi sull'incarnazione, la stessa umanizzazione di Cristo e l'identificazione dello Spirito Santo con l'anima del mondo, elemento essenziale del sistema filosofico di Giordano Bruno, incentrato nell'animazione universale che produce un'eterna e infinita creazione, nella quale rientra la concezione, incompatibile con la dottrina cristiana, dell'impossibilit\u00e0 dell'eternit\u00e0 delle anime individuali.\n\u00abL'applicazione della tortura aveva effetto discriminante: se il suppliziato cedeva, diveniva senz'altro confesso; se reggeva con inflessibile animo, conseguiva una dimostrazione formale di innocenza, \"purgava\" cio\u00e8 gli \"indizi\", cancellando col proprio arduo e sofferto diniego la taccia infertagli dai dubbi testimoni. Non uno dei sei consultori [\"i consulenti dei giudici inquisitori\"] si mostr\u00f2 contrario alla tortura\u00bb.\nIl 10 settembre Bruno \u00e8 interrogato e si dichiara pronto ad abiurare ma il 16 settembre la Congregazione legge un suo memoriale - del quale non si conosce l'esatto contenuto - inviato al papa, in cui il filosofo rimetteva in discussione tutte le proposizioni contestate. Gli venne allora intimata nuovamente l'abiura da formalizzare entro quaranta giorni, non essendo pervenuta la quale, il 17 novembre la Congregazione stabilisce di concludere il processo.\nIn attesa della sentenza Bruno, visitato in carcere il 21 dicembre e nuovamente invitato ad abiurare, risponde di non avere nulla da abiurare. Il decreto della Congregazione, riunita, presente il papa, il 20 gennaio 1600, riferisce dell'estremo tentativo di ottenere la ritrattazione operato dal generale domenicano Ippolito Maria Beccaria e dal vicario Paolo Isaresi, ai quali Bruno rispose \u00abdi non aver mai scritto o pronunciato proposizioni eretiche, ma che gli erano state malamente estratte e opposte dai ministri del Sant'Uffizio. Perci\u00f2 era pronto a dar ragione di ogni suo scritto e parola, difendendoli contro qualunque teologo; ai quali teologici non voleva sottomettersi ma soltanto alle determinazioni della santa Sede apostolica, se ve n'erano, nei suoi scritti o parole, o ai sacri canoni, se si trovassero in essi affermazioni contrarie ai suoi scritti e parole\u00bb. Un ultimo scritto del Bruno, indirizzato al papa, fu aperto ma non fu letto.\nClemente VIII stabil\u00ec che si procedesse nella causa, pronunciando la sentenza e consegnando l'imputato al braccio secolare.\nLa sentenza di condanna.\nNon si possiede pi\u00f9 l'originale della sentenza, ma una copia parziale destinata al Governatore di Roma. Nella casa del cardinale Ludovico Madruzzo, adiacente alla chiesa di Sant'Agnese, in piazza Navona, i cardinali inquisitori Madruzzo, Santorio, Dezza, Pinelli, Berberi; Sfondrati, Sasso, Borghese, Arrigoni e Bellarmino sentenziarono:\nFinita di leggere la sentenza, scrive lo Schoppe, Bruno, rivolto ai suoi giudici, disse in tono minaccioso: \u00abForse tremate pi\u00f9 voi nel pronunciare questa sentenza che io nell'ascoltarla\u00bb.\nAl Governatore di Roma, il milanese monsignor Ferrante Taverna, che sar\u00e0 nominato cardinale da Clemente VIII, fu dunque affidato il condannato a morte Giordano Bruno, perch\u00e9 se ne prendesse cura, evitandogli ogni \u00abpericolo di morte o mutilazione di membro\u00bb. Cos\u00ec, lo fece custodire nelle famigerate carceri di Tor di Nona.\nIl rogo.\nLe carceri di Tor di Nona, situate alla sinistra del Tevere, di fronte a Castel Sant'Angelo, erano costituite dalla medievale torre Orsini e dagli edifici che vi si raggruppavano intorno. Furono trasformate cinquant'anni dopo in teatro dopo la costruzione delle Carceri nuove nella vicina via Giulia e il teatro fu a sua volta demolito alla fine dell'Ottocento per far posto ai muraglioni che fiancheggiano il fiume. Chiamate \"la prigione del papa\", la maggior parte dei reclusi veniva poi giustiziata nella vicina piazzetta che si apriva davanti al ponte Sant'Angelo; altri luoghi di supplizio erano piazza Navona e Campo de' Fiori.\nIl 12 febbraio 1600, L\"'Avviso di Roma\" riportava che \u00abhoggi credevamo veder una solennissima giustitia, et non si sa perch\u00e9 si sia restata, et era di un domenichino de Nola, heretico ostinatissimo, che mercoled\u00ec in casa del cardinal Madrucci sentenziarono come auttore di diverse enormi opinioni, nelle quali rest\u00f2 ostinatissimo, et ci sta tuttora, nonostante che ogni giorno vadano teologhi da lui\u00bb.\nFu un rinvio di quattro giorni. Il giornale dell'Arciconfraternita di San Giovanni Decollato, chiamata a prelevare dal carcere di Tor di Nona i condannati per accompagnarli al rogo, registra il 17 febbraio che Bruno \u00abesortato da' nostri fratelli con ogni carit\u00e0, e fatti chiamare due Padri di san Domenico, due del Gies\u00f9, due della Chiesa Nuova e uno di san Girolamo, i quali con ogni affetto et con molta dottrina mostrandoli l'error suo, finalmente stette sempre nella sua maladetta ostinatione, aggirandosi il cervello e l'intelletto con mille errori e vanit\u00e0. E tanto persever\u00f2 nella sua ostinatione, che da' ministri di giustitia fu condotto in Campo di Fiori, e quivi spogliato nudo e legato a un palo fu brusciato vivo, accompagnato sempre dalla nostra Compagnia cantando le letanie, e li confortatori sino a l'ultimo punto confortandolo a lasciar la sua ostinatione, con la quale finalmente fin\u00ec la sua misera et infelice vita\u00bb.\nKaspar Schoppe che, oltre a esser stato presente alla lettura della sentenza, assistette anche al rogo, aggiunge che il supplizio fu allestito di fronte al Teatro di Pompeo - dunque non al centro della piazza, dove ora sorge il monumento al filosofo - e che \u00abmentre veniva condotto al rogo e gli si mostrava, in punto di morte, l'immagine del Salvatore crocefisso, torvo in volto la respinse con disprezzo; e cos\u00ec arrostito miseramente mor\u00ec, andando ad annunciare, io penso, a quegli altri mondi da lui immaginati, in che modo gli uomini blasfemi ed empi sogliono essere trattati dai Romani\u00bb.\nAnche l\"'Avviso di Roma\" ne diede notizia il 19 febbraio: \u00abGioved\u00ec mattina in Campo di Fiore fu abbruggiato vivo quello scelerato frate domenichino de Nola, di che si scrisse con le passate: heretico ostinatissimo, et havendo di suo capriccio formati diversi dogmi contro nostra fede, et in particolare contro la Santissima Vergine et Santi, volse ostinatamente morir in quelli lo scelerato; et diceva che moriva martire e volentieri, et che se ne sarebbe la sua anima ascesa con quel fumo in paradiso. Ma hora egli se ne avede se diceva la verit\u00e0\u00bb.\nConclusione.\nGli storici che, a partire dalla seconda met\u00e0 dell'Ottocento, hanno potuto esaminare gli atti, per quanto parziali, del processo, si sono posti il problema di valutare il comportamento di Bruno nelle diverse fasi dei due processi, veneziano e romano, dei motivi per i quali nel primo Bruno si era dichiarato pronto a rifiutare le sue dottrine, mentre nel secondo \u2013 dopo diverse incertezze \u2013 scelse alla fine l'\"ostinata\" difesa della sua filosofia.\nPer Giovanni Gentile, fra gli altri, Bruno volle rivendicare il diritto alla libera ricerca filosofica di fronte alle asserzioni dogmatiche della religione: se \u00e8 vero che di fronte al Tribunale di Venezia egli si mostr\u00f2 disposto a piegarsi, fu perch\u00e9 quegli inquisitori non furono sufficientemente stringenti nel censurare le sue proposizioni: al Bruno dovette sembrare che una sua esteriore abiura avrebbe riguardato unicamente la propria figura esteriore di cristiano, lasciando intatta la sua filosofia, espressione di libera e razionale ricerca e di personale e interiore convinzione. L'Inquisizione di Roma, al contrario, avrebbe preteso di affermare l'incompatibilit\u00e0 dei dogmi del cattolicesimo rispetto alle libere affermazioni, espressione di un'intima convinzione intellettuale, della sua filosofia; l'abiura avrebbe significato per Bruno ben pi\u00f9 di una formale e \"privata\" sottomissione, ma una \"pubblica\" sconfessione di tutta una vita dedicata alla libera ricerca, una \"pubblica\" rinuncia all'autonomia del pensiero.\nMonsignor Angelo Mercati, curatore della pubblicazione del \"Sommario\" del processo romano \u2013 dopo aver giustificato la condanna a morte con il fatto che \u00abla Chiesa, al pari almeno di altre legittime istituzioni, ha diritto e dovere di stabilire e proporre il \"credo\" e di legiferare nel suo campo con sanzioni\u00bb \u2013 rispondendo alle considerazioni di chi aveva voluto vedere in Bruno un \"martire del libero pensiero\", replic\u00f2 che in realt\u00e0 nel processo le accuse al Bruno furono in grande maggioranza di natura teologica e solo in minima parte di natura filosofica e sostenne che i giudici scambiarono le manifestazioni \u00abdi perturbazione di mente e fors'anco di alterazione psichica\u00bb del Bruno, in \u00abpervicacia e ostinazione\u00bb di eretico.\nAntonio Corsano \u00e8 invece il sostenitore della tesi, ripresa dal Firpo, di un Bruno fattosi sostenitore di una riforma religiosa che rinnovasse le strutture ecclesiastiche e favorisse finalmente la professione di una religione libera da infrastrutture dogmatiche e persecutorie: in tal modo si spiegherebbe anche il rilevante numero delle censure di natura teologica fattegli da chi la riforma cattolica riteneva fosse gi\u00e0 stata fatta e occorresse ora difenderne i principi.\nUna risposta certa ai diversi quesiti sul comportamento di Giordano Bruno, soprattutto di fronte a una prova cos\u00ec drammatica, non ci sar\u00e0 mai. Di sicuro, Bruno sapeva che il rifiuto di abiurare equivaleva alla condanna a morte, cos\u00ec come sapeva che l'abiura gli avrebbe risparmiato s\u00ec la vita, ma non la reclusione perpetua, e soprattutto avrebbe comportato la compromissione storica di rinnegatore di quella \u00abnova filosofia\u00bb per la quale aveva speso l'intera vita.\n\u00abComprese di essere stato stretto fra due opzioni estreme: da un lato l'abiura e il carcere a vita, con l'\"occultamento\", la \"depressione\", la \"sommersione\" della Verit\u00e0; dall'altro la morte. Scelse la morte, ma senza esserne stato \"abbacinato\", come si \u00e8 scritto. Pur avendo cercato in tutti i modi di salvarsi, di vivere, si persuase che in quella situazione la morte era l'unica prospettiva rimasta aperta avanti al Mercurio, al messaggero degli dei, che ogni altra strada era stata, infine, chiusa, sbarrata. Decise di morire dopo otto anni di durissima lotta, in piena consapevolezza\u00bb.\nEffetti del processo.\nL'esempio di Giordano Bruno serv\u00ec da intimidazione di intellettuali contemporanei e successivi, per esempio Giovanni Paolo Gallucci."}
{"id": "1141846", "revid": "547034", "url": "https://it.wikipedia.org/wiki?curid=1141846", "title": "Gran Premio del Bahrein 2006", "text": "Il Gran Premio del Bahrain 2006 si \u00e8 corso il 12 marzo 2006 sul Circuito di Manama da percorrere 57 volte per 308,238\u00a0km totali. Si \u00e8 trattato del 751\u00ba Gran Premio della storia e della terza edizione di quello del Bahrein.\nAl termine si \u00e8 registrata la 9a vittoria in carriera di Fernando Alonso (e in assoluto di un pilota spagnolo) e la 26a vittoria della Renault in Formula 1.\nGara.\nAl via Michael Schumacher mantiene la prima posizione, mentre Alonso prova a superare, senza successo, Felipe Massa; pi\u00f9 indietro Nick Heidfeld, a causa di un testacoda, si ritrova in ultima posizione. Alonso riesce comunque a superare Massa portandosi al secondo posto e lanciandosi all'inseguimento di Schumacher. Dopo la prima serie di pit stop le posizioni rimangono sostanzialmente invariate, con il tedesco della Ferrari che mantiene la prima posizione fino al trentaseiesimo giro, quando rientra per la seconda sosta: al comando si porta Alonso, che compie tre giri a ritmo sostenuto fino al trentanovesimo passaggio, quando rientra ai box anche lui per rifornire. Al termine della sosta il pilota spagnolo esce alla pari con il tedesco della Ferrari, ma riesce a difendere la prima posizione fino all'arrivo, precedendo Schumacher e Kimi R\u00e4ikk\u00f6nen.\nGiro pi\u00f9 veloce in gara.\n Nico Rosberg Williams 1:32,408\nGriglia di partenza.\n Michael Schumacher-Ferrari- 1:31,431"}
{"id": "1141848", "revid": "1829344", "url": "https://it.wikipedia.org/wiki?curid=1141848", "title": "Movimento Nazionale Unito (Pakistan)", "text": "Il Movimento Nazionale Unito ( - MQM) \u00e8 un partito politico pakistano fondato e condotto dall'autoesiliato Altaf Hussain.\nSi origin\u00f2 come un'organizzazione studentesca etnica nel 1978 dall'Universit\u00e0 di Karachi.\nIl movimento studentesco, pi\u00f9 tardi si convert\u00ec in un influente partito politico della provincia di Sindh. Il 26 luglio 1997, cambia il nome da Muhajir Qaumi Movement a \"Muttahida Qaumi Movement\"."}
{"id": "1141851", "revid": "767487", "url": "https://it.wikipedia.org/wiki?curid=1141851", "title": "Benzin", "text": "Benzin \u00e8 un singolo dei Rammstein, estratto dall'album \"Rosenrot\".\nLa canzone.\nIl testo della canzone tratta, con molta probabilit\u00e0, di un piromane (\"Benzin\" infatti significa benzina), anche se, in un'intervista, Till Lindemann ha confermato che il tema della canzone \u00e8 una critica all'aumento dei prezzi dei carburanti (anche perch\u00e9 descritti in questa canzone come i \"fluidi vitali\" dell'uomo, in quanto indispensabili per la societ\u00e0).\nVideo musicale.\nIl video di Benzin \u00e8 realizzato in gran parte in computer grafica. Vede i membri della band (tranne Christian Lorenz) come dei pompieri, che, non appena scatta l'allarme, salgono su un'autopompa e partono verso la citt\u00e0 creando diversi disastri in maniera tragicomica. Il problema si riveler\u00e0 poi essere Lorenz, che tenta di suicidarsi gettandosi da un grattacielo; i Rammstein preparano un telo per riuscire a prenderlo, ma proprio quando Flake si butta il telo si strappa."}
{"id": "1141853", "revid": "339392", "url": "https://it.wikipedia.org/wiki?curid=1141853", "title": "Muttahida Qaumi Movement", "text": ""}
{"id": "1141856", "revid": "12420", "url": "https://it.wikipedia.org/wiki?curid=1141856", "title": "Punto imbastitura", "text": "L'imbastitura \u00e8 una cucitura provvisoria utilizzata in sartoria, eseguita a mano o a macchina, in cui i punti, sostituendo i definitivi, vengono cuciti con tratti e spazi pi\u00f9 ampi; una volta provato il modello si pu\u00f2 eseguire la cucitura finale, e rimuovere quindi i punti di imbastitura con una levapunti.\nSolitamente per imbastire si utilizza un filo, pi\u00f9 spesso e morbido di quello usato per la cucitura definitiva, di colore \u00e9cru che prende il nome dal suo utilizzo."}
{"id": "1141858", "revid": "97143601", "url": "https://it.wikipedia.org/wiki?curid=1141858", "title": "All Pakistan Mohajir Students Organization", "text": "All Pakistan Mohajir Students Organization (APMSO) \u00e8 un'organizzazione politica studentesca fondata da Altaf Hussain in Karachi, Sindh, Pakistan.\nAll Pakistan Muhajir Students Organisation nacque l'11 giugno 1978."}
{"id": "1141859", "revid": "486946", "url": "https://it.wikipedia.org/wiki?curid=1141859", "title": "All Pakistan Muhajir Students Organisation", "text": ""}
{"id": "1141860", "revid": "44024", "url": "https://it.wikipedia.org/wiki?curid=1141860", "title": "Dallas Chaparalls", "text": ""}
{"id": "1141863", "revid": "287204", "url": "https://it.wikipedia.org/wiki?curid=1141863", "title": "Gliese 436", "text": "Gliese 436 (GJ 436) \u00e8 una piccola stella nana rossa che dista circa 30 anni luce dalla Terra, nella costellazione del Leone.\nAttorno ad essa \u00e8 stato scoperto un pianeta extrasolare dal diametro di 50.000\u00a0km, battezzato Gliese 436 b, e dalle misurazioni della velocit\u00e0 radiale si evincono due possibile compagni non ancora confermati. \nPropriet\u00e0.\nLo spettro di questa stella indica che \u00e8 di classe M2.5 V, il che la colloca tra un gruppo popoloso di stelle di piccola massa note come nane rosse. La classe di luminosit\u00e0 di 'V' indica che si tratta di una stella di sequenza principale e che la produzione di energia dalla fusione nucleare dell'idrogeno avviene in corrispondenza della zona centrale. Modelli standardizzati per questa stella forniscono una dimensione stimata di circa il 42% del raggio del sole. Lo stesso modello predice l'atmosfera esterna che ha una temperatura di 3.318 K, che conferisce il colore rosso-arancio di una classica stella di questo tipo. Essa ha una magnitudine apparente di 11\u00b0. GJ 436 \u00e8 pi\u00f9 vecchio del Sole di diversi miliardi di anni ed \u00e8 ricca di elementi pesanti (con masse maggiori di elio-4), pari al 48% del Sole. La velocit\u00e0 di rotazione prevista \u00e8 di 1,0\u00a0km/s, e la cromosfera ha un basso livello di attivit\u00e0 magnetica.\nSistema planetario.\nGliese 436 b \u00e8 stato scoperto nel 2004, ed \u00e8 uno dei primi pianeti delle dimensioni di Nettuno individuati al di fuori del nostro sistema solare. Nel 2007 \u00e8 stato osservato un transito del pianeta sulla propria stella. Grazie al transito \u00e8 stato possibile determinare il raggio (4,32 raggi terrestri) e la massa (22,2 masse terrestri). Se paragonato con Giove esso ha una massa di 0,074 e un diametro medio del 37%. Molto probabilmente il pianeta \u00e8 costituito da \"ghiaccio caldo\", cio\u00e8 acqua mantenuta allo stato solido dalla pressione, nonostante le alte temperature.\nNel 2008, i ricercatori hanno annunciato la scoperta di un secondo pianeta, Gliese 436 c, attraverso l'analisi della sua influenza sull'orbita di Gliese 436 b. Con una massa 5 volte quella della Terra, il suo raggio sarebbe del 50% pi\u00f9 grande del nostro pianeta. L'analisi delle velocit\u00e0 radiali rivela un significativo dato corrispondente ad un periodo orbitale vicino alla risonanza orbitale 2:1 con il pianeta precedentemente scoperto. Il raggio orbitale dalla stella sarebbe pari a 0,045 \u00b1 0,004 UA, con un periodo orbitale di 5,2 giorni. Tuttavia, ulteriori studi sembrano escludere che le perturbazioni osservate nell'orbita di Gliese 436 b siano riconducibili alla presenza di un secondo pianeta. Per quanto ancora ritenuta plausibile, l'esistenza di Gliese 436 c \u00e8 rimasta senza conferma.\nInoltre, nel luglio 2012 \u00e8 stato ha annunciato la scoperta di un eventuale terzo pianeta chiamato UCF-1.01 che sarebbe due terzi delle dimensioni della Terra. Esso completa un'orbita intorno a Gliese 436 ogni 1,36 giorni. Tuttavia i dati sono ancora da confermare. Gli astronomi credono anche di aver trovato delle prove dell'esistenza di un terzo pianeta, UCF-1.02 (\"Gliese 436 d\"), che \u00e8 di dimensioni simili."}
{"id": "1141870", "revid": "1305772", "url": "https://it.wikipedia.org/wiki?curid=1141870", "title": "NASM", "text": ""}
{"id": "1141871", "revid": "28402", "url": "https://it.wikipedia.org/wiki?curid=1141871", "title": "Acquicoltura", "text": ""}
{"id": "1141878", "revid": "8878122", "url": "https://it.wikipedia.org/wiki?curid=1141878", "title": "P'ei Hsien", "text": ""}
{"id": "1141884", "revid": "63756", "url": "https://it.wikipedia.org/wiki?curid=1141884", "title": "NASM (informatica)", "text": "NASM, o Netwide Assembler, \u00e8 un software libero Intel x86 assembler\nPu\u00f2 essere usato per scrivere programmi a 16 bit, 32 bit (IA-32) ed a 64 bit (x86-64).\nNASM fu scritto originariamente da Simon Tatham con l'aiuto di Julian Hall, ed \u00e8 attualmente sviluppato da una piccola squadra di sostenitori.\nIn origine fu distribuito sotto licenza propria, ma questa licenza fu pi\u00f9 tardi cambiata con GNU Lesser General Public License, seguendo cos\u00ec un numero di problemi politici causata dalla scelta della licenza. Dalla versione 2.07 \u00e8 distribuito con la licenza BSD a 2 clausole."}
{"id": "1141887", "revid": "54354", "url": "https://it.wikipedia.org/wiki?curid=1141887", "title": "Netwide Assembler", "text": ""}
{"id": "1141897", "revid": "37401", "url": "https://it.wikipedia.org/wiki?curid=1141897", "title": "Zeno Vendler", "text": "Ricevette il titolo di dottorato dall'Universit\u00e0 di Harvard nel 1959.\nNelle sue opere, in relazione all'azionalit\u00e0, categoria semantica del verbo, ha distinto quattro classi di verbi:"}
{"id": "1141904", "revid": "1543377", "url": "https://it.wikipedia.org/wiki?curid=1141904", "title": "Lista di assemblatori", "text": "Questo \u00e8 un elenco di assemblatori, cio\u00e8 compilatori che traducono in linguaggio macchina il codice sorgente scritto in assembly."}
{"id": "1141912", "revid": "1305772", "url": "https://it.wikipedia.org/wiki?curid=1141912", "title": "900 (disambigua)", "text": ""}
{"id": "1141913", "revid": "287204", "url": "https://it.wikipedia.org/wiki?curid=1141913", "title": "901 (disambigua)", "text": ""}
{"id": "1141916", "revid": "287204", "url": "https://it.wikipedia.org/wiki?curid=1141916", "title": "902 (disambigua)", "text": ""}
{"id": "1141920", "revid": "287204", "url": "https://it.wikipedia.org/wiki?curid=1141920", "title": "903 (disambigua)", "text": ""}
{"id": "1141922", "revid": "287204", "url": "https://it.wikipedia.org/wiki?curid=1141922", "title": "904 (disambigua)", "text": ""}
{"id": "1141924", "revid": "287204", "url": "https://it.wikipedia.org/wiki?curid=1141924", "title": "905 (disambigua)", "text": ""}
{"id": "1141925", "revid": "287204", "url": "https://it.wikipedia.org/wiki?curid=1141925", "title": "906 (disambigua)", "text": ""}
{"id": "1141926", "revid": "287204", "url": "https://it.wikipedia.org/wiki?curid=1141926", "title": "907 (disambigua)", "text": ""}
{"id": "1141929", "revid": "718859", "url": "https://it.wikipedia.org/wiki?curid=1141929", "title": "Secret Six", "text": "I Secret Six (o Committee of Six, \"Comitato dei Sei\") erano un gruppo di potenti ed eruditi leader della finanza e della societ\u00e0 del Massachusetts attivi negli anni '50 del XIX secolo (Thomas Wentworth Higginson, Samuel Howe, Theodore Parker, Gerrit Smith, Franklin Sanborn e George Luther Stearns).\nSono noti soprattutto per aver donato armi e aiuti finanziari a John Brown, un attivista abolizionista che sosteneva l'uso della guerriglia allo scopo di combattere i sostenitori dello schiavismo (ci troviamo nel bel mezzo delle discussioni tra schiavisti e anti-schiavisti, poco prima della Guerra di secessione americana)."}
{"id": "1141930", "revid": "287204", "url": "https://it.wikipedia.org/wiki?curid=1141930", "title": "908 (disambigua)", "text": ""}
{"id": "1141932", "revid": "287204", "url": "https://it.wikipedia.org/wiki?curid=1141932", "title": "909 (disambigua)", "text": ""}
{"id": "1141936", "revid": "287204", "url": "https://it.wikipedia.org/wiki?curid=1141936", "title": "910 (disambigua)", "text": ""}
{"id": "1141937", "revid": "287204", "url": "https://it.wikipedia.org/wiki?curid=1141937", "title": "Armoriale dei comuni della Dr\u00f4me", "text": "Questa pagina contiene le armi (stemma e blasonatura) dei comuni del Dr\u00f4me."}
{"id": "1141940", "revid": "1924342", "url": "https://it.wikipedia.org/wiki?curid=1141940", "title": "911 (disambigua)", "text": ""}
{"id": "1141943", "revid": "638792", "url": "https://it.wikipedia.org/wiki?curid=1141943", "title": "Sabrina (Pok\u00e9mon)", "text": ""}
{"id": "1141944", "revid": "287204", "url": "https://it.wikipedia.org/wiki?curid=1141944", "title": "912 (disambigua)", "text": ""}
{"id": "1141945", "revid": "767487", "url": "https://it.wikipedia.org/wiki?curid=1141945", "title": "A. Le Coq", "text": "La A. Le Coq \u00e8 la marca di una birra estone prodotta dal Birrificio A. Le Coq, fondato nel 1807, con sede nella citt\u00e0 di Tartu.\nTipologia di birra.\nLa birra A. Le Coq \u00e8 oggi prodotta in diversi tipi:"}
{"id": "1141946", "revid": "287204", "url": "https://it.wikipedia.org/wiki?curid=1141946", "title": "913 (disambigua)", "text": ""}
{"id": "1141948", "revid": "1113613", "url": "https://it.wikipedia.org/wiki?curid=1141948", "title": "Sindaco (Finlandia)", "text": "Il kunnanjohtaja \u00e8 un funzionario, a capo del comune, con l'incarico di relatore della giunta comunale. \nA seguito di una riforma legislativa del 2006, la citt\u00e0 di Tampere e il comune di Pirkkala hanno scelto di istituire la figura del \"pormestari\" (dal tedesco \"B\u00fcrgermeister\", attraverso lo svedese \"borgm\u00e4stare\") che, a differenza della figura tradizionale del sindaco finlandese, viene eletto dal consiglio municipale.\nCaratteristiche.\nIl sindaco in Finlandia non \u00e8 eletto, bens\u00ec scelto dal consiglio comunale con un contratto da funzionario comunale a tempo determinato o indeterminato. Solo in rari casi il sindaco rassegna le dimissioni in occasione delle elezioni comunali, restando normalmente in carica per pi\u00f9 legislazioni consecutive e spesso fino ai raggiunti limiti di et\u00e0.\nSecondo l'articolo 24 della legge finlandese sui comuni \u2013 \u00e8 indicato come \"kunnanjohtaja\" (letteralmente \"direttore del comune\") nei comuni, e \"kaupunginjohtaja\" (\"direttore della citt\u00e0\") nelle citt\u00e0. La figura del vicesindaco esiste solo nelle citt\u00e0 di grandi dimensioni.\nAltri utilizzi del termine.\nIl termine \"kaupunginjohtaja\" \u00e8 anche un titolo onorifico finlandese di quarto grado. Il sindaco di Helsinki viene tradizionalmente insignito del titolo onorifico di secondo grado \"ylipormestari\" da parte del Presidente della Repubblica."}
{"id": "1141949", "revid": "287204", "url": "https://it.wikipedia.org/wiki?curid=1141949", "title": "914 (disambigua)", "text": ""}
{"id": "1141951", "revid": "287204", "url": "https://it.wikipedia.org/wiki?curid=1141951", "title": "915 (disambigua)", "text": ""}
{"id": "1141952", "revid": "775372", "url": "https://it.wikipedia.org/wiki?curid=1141952", "title": "Gran Consiglio (Svizzera)", "text": "Gran Consiglio \u00e8 il nome che definisce i parlamenti dei 26 cantoni svizzeri.\nTale termine \u00e8 utilizzato nel Canton Ticino e nella parte italofona dei Grigioni.\nDenominazioni.\nNella Svizzera francese viene denominato \"Grand Conseil\" (con l'eccezione del canton Giura dove \u00e8 definito \"parlement\"), mentre nella Svizzera tedesca vengono utilizzati i termini di \"Grosser Rat\", \"Kantonsrat\" o \"Landrat\" a seconda del cantone.\nFunzioni.\nNel Canton Ticino, l'organo esecutivo \u00e8 il Consiglio di Stato, composto da 5 consiglieri di stato e l'organo legislativo \u00e8 il Gran Consiglio, composto da 90 membri. Questi 90 granconsiglieri vengono eletti in votazione popolare ogni quattro anni. I seggi sono distribuiti in ragione delle rispettive quote dei vari partiti, secondo un sistema politico proporzionale. All'interno dei singoli partiti, vengono eletti i candidati che hanno ricevuto il maggior numero di voti preferenziali. Alcuni partiti prevedono un determinato numero di seggi a seconda delle regioni di provenienza dei candidati (regioni all'interno del cantone), e vengono eletti, per esempio per una regione con a disposizione 6 seggi, i primi 6 candidati di quella regione.\nCompetenze.\nIn Svizzera vige, per cos\u00ec dire, una gerarchia che prevede al primo posto la Confederazione (con le leggi che essa emana), al secondo i Cantoni e al terzo i Comuni. I Comuni devono sottostare alle leggi e alle decisioni dei rispettivi Cantoni, i Cantoni a quelle della Confederazione. I Cantoni godono di una autonomia piuttosto ampia in vari ambiti.\nOgnuna di queste entit\u00e0 ha sia un organo legislativo sia un organo esecutivo.\nA livello cantonale, come detto, i due organi sono, rispettivamente, il Consiglio di Stato ed il Gran Consiglio.\nA livello federale, l'esecutivo \u00e8 rappresentato dal Consiglio Federale, mentre il legislativo \u00e8 un parlamento bicamerale, composto da una camera bassa (il Consiglio Nazionale, nel quale ogni cantone ha diritto ad un numero di seggi in proporzione al suo peso demografico, ossia alla sua popolazione) ed una camera alta (Consiglio degli Stati ,dove siedono due rappresentanti per ogni cantone, considerando che i cantoni di Untervaldo, Appenzello e Basilea sono contati come due semi cantoni; Untervaldo \u00e8 diviso in Obvaldo e Nidvaldo, Appenzello in Appenzello Interno ed Appenzello Esterno mentre Basilea \u00e8 diviso in Basilea citt\u00e0 e Basilea campagna. Queste divisioni esistono per ragioni storiche e influenzano solo il numero di seggi nel Consiglio di Stato e il voto nelle iniziative federali. La nuova costituzione del 1999 enumera ognuno dei 26 cantoni separatamente.\nAffinch\u00e9 una legge passi occorre che entrambe le camere la avallino.\nA livello comunale l'esecutivo \u00e8 il Municipio e il legislativo il Consiglio comunale."}
{"id": "1141953", "revid": "1543377", "url": "https://it.wikipedia.org/wiki?curid=1141953", "title": "Letteratura milanese", "text": "Per letteratura milanese (o meneghina) si intende, di norma, la letteratura prodotta a Milano e nelle localit\u00e0 limitrofe, usando quella variet\u00e0 di lingua lombarda che ha nel milanese il rappresentante di riferimento. I limiti di questo ambito letterario si possono tracciare solo in modo approssimato, sia cronologicamente sia geograficamente.\nStoria.\nMedioevo.\nSecondo Ferdinando Fontana (1901), il pi\u00f9 antico autore di questa letteratura \u00e8 da considerare Pietro da Bascap\u00e8 (o da Bescap\u00e8/Barsegap\u00e8), nato nella prima met\u00e0 del Duecento e autore di un \"Sermon divin\" che reca la data 1\u00ba giugno 1264. I \"Sermoni\", in versi in volgare lombardo, sono l'unica opera datata della letteratura didattico-religiosa del Nord, che aveva dato testi notevoli con Gherardo Patecchio da Cremona, con il \"Libro\" di Uguccione da Lodi, con l'opera di Bonvesin de la Riva e con quella di Giacomino da Verona.\nBonvesin de la Riva \u00e8 senza dubbio il pi\u00f9 importante scrittore lombardo del Duecento. Nato a Milano tra il 1240 e il 1250 e morto dopo il 1313, frate laico appartenente al terzo ordine degli Umiliati, \u00e8 riconosciuto \"doctor in gramatica\", titolo di cui al tempo potevano fregiarsi in pochi. La sua opera principale \u00e8 il \"Libro delle tre scritture\", poemetto in quartine in lombardo antico, in cui descrive i regni dell'oltretomba. Il componimento \u00e8 diviso in tre parti, diverse per stile e atmosfera, in cui sono raffigurati l'Inferno, la Passione di Cristo e il Paradiso. Evidente l'anticipazione del poema dantesco, cui l'abilit\u00e0 lessicale e retorica di Bonvesin de la Riva rimanda grazie all'attento utilizzo della lingua. L'opera \u00e8 una sorta di sceneggiatura dell'aldil\u00e0, di notevole valore storico e di forte suggestione poetica. Molto importanti pure il \"Trattato dei mesi\" in forma di apologo e il \"Vulgare de elymosinis\", cruda descrizione di alcune terribili malattie, assimilabile al realismo di Jacopone da Todi. Una specie di galateo medievale \u00e8 il trattato \"De quinquaginta curialitatibus ad mensam\", rappresentazione vivace e realistica inserita nella tradizione manualistica del tempo. Altre sue opere sono i \"Contrasti\", serie di dispute, impreziositi dall'abile alternanza dei toni descrittivi \u2013grotteschi e leggeri, meditati ed esemplari\u2013 come la \"Disputatio rosae cum viola\", dove le umili virt\u00f9 borghesi della viola prevalgono su quelle aristocratiche della rosa. Fra le opere religiose si segnalano \"La passione di Giobbe\", \"La vita di Sant'Alessio\" e soprattutto, tra le \"Laudes de Virgine Maria\", la leggenda di \"Frate Ave Maria\", di toccante intensit\u00e0 religiosa perch\u00e9 ispirata da una forte devozione cristiana.\nL'uso scritto del lombardo riprende poi vigore a Milano sotto la signoria Visconti, come nel caso di Lancino Curti e di Andrea Marone. Le testimonianze scritte del Quattrocento sono ancora indecise nella grafia. Benedetto Dei in questo secolo compone il primo glossario milanese.\nEt\u00e0 Moderna.\nNel XVI secolo, Gian Paolo Lomazzo fonda l'Accademia dei Facchini della Val di Blenio, che fornisce informazioni anche su altri dialetti dell'epoca. Nel 1606 G.A. Biffi con il suo \"Prissian de Milan de la parnonzia milanesa\" tenta una prima codifica, relativa ad esempio alle vocali lunghe e brevi e al suono /\u00f8/ per il quale trova la soluzione \"ou\"; Giovanni Capis elabora il primo embrione di vocabolario, il \"Varon Milanes\"; Fabio Varese, poeta anticlassicista, realizza una trentina di sonetti umoristico-veristi in milanese (cui fa seguire una \"risposta\" in rimprovero di s\u00e9 stesso). Carlo Maria Maggi, grandissimo commediografo, alla fine del Seicento codifica definitivamente la scrittura del dialetto milanese introducendo la \"oeu\" francese, fondando cos\u00ec l'ortografia milanese classica che subir\u00e0 dei ritocchi nei secoli fino alla versione attuale del Circolo Filologico Milanese. Alla fine del Settecento si assiste ad alcuni cambiamenti nelle strutture linguistiche, come l'abolizione del \"no\" preposto al verbo, a favore del \"n\u00f2\" o \"minga\" posposti, oppure l'abolizione del passato remoto, che si trova ancora in Balestrieri e in Maggi.\nLa Bosinada \u00e8 una composizione poetica popolare, scritta in dialetto milanese \u2014spesso con accenti brianzoli\u2014 su fogli volanti, recitata da cantastorie (\"bosin\") e di contenuto quasi sempre satirico. I primi componimenti del genere risalgono alla fine del XVII secolo. Anche i poeti maggiori come il Porta amarono descriversi come \"bositt\", bench\u00e9 i loro componimenti fossero ben diversi da quelli improvvisati dai cantastorie. La Bosinada non aveva una forma rigida: il metro poteva essere di varie misure (i versi zoppicanti erano una caratteristica frequente) e andava dall'ottonario all'endecasillabo, uniti perlopi\u00f9 in distici a rima baciata.\nCarlo Maria Maggi (nato nel 1630), milanese, lettore di latino e greco alle Scuole Palatine, segretario del Senato milanese, soprintendente all'Universit\u00e0 di Pavia, viene considerato il padre della letteratura milanese. Tra le opere in italiano vi \u00e8 un libro di poesie d'affetto, da alcuni apprezzato come ventata di novit\u00e0, da altri disprezzato come trasgressivo (l'Accademia della Crusca bocci\u00f2 i suoi termini di origine lombarda); probabilmente Maggi intraprese la corrente dialettale proprio in antagonismo all'arroganza dei puristi fiorentini. La sua produzione in Milanese consiste in rime e commedie. Le rime sono perlopi\u00f9 poesie d'occasione che descrivono momenti di vita borghese. Ma il Maggi \u00e8 ricordato soprattutto come commediografo: scrisse \"Il manco male\", \"Il Barone di Birbanza\", \"I consigli di Meneghino\", \"Il falso filosofo\", \"Il Concorso de' Meneghini\", a cui si aggiungono gli intermezzi autonomi \"dell'Ipocondria\", \"per una tragedia\", \"delle Dame sugli spassi del Carnevale\", \"Beltramina vestita alla moda\", \"dell'Ambizione\". I punti chiave del suo lavoro teatrale sono la riconciliazione del teatro con la Chiesa (non puntando il dito come Moli\u00e8re ma proponendo valori positivi), la critica dell'etica protestante (per cui il successo sarebbe segno dell'approvazione divina), l'anticonformismo e l'idealismo patriottico. Fu Carlo Maria Maggi inoltre ad introdurre a teatro la maschera popolare di Meneghino, personaggio del teatro milanese divenuto poi maschera della commedia dell'arte, che \u00e8 in seguito diventato l'incarnazione del popolo milanese, umile, schietto e onesto, pieno di saggezza e buon senso, forte nelle avversit\u00e0, lavoratore sensibile e generoso e \"cont el coeur in man\", con il cuore in mano. Mor\u00ec nel 1699 ed \u00e8 sepolto in San Lazzaro.\nUn esempio di testo in antico dialetto milanese \u00e8 questo stralcio de \"Il falso filosofo\" (1698), atto III, scena XIV, dove Meneghino si presenta in tribunale:\nFra Settecento e Ottocento.\nNel Settecento i maggiori rappresentanti della poesia milanese sono Domenico Balestrieri, molto apprezzato poi dal Porta, Carl'Antonio Tanzi, Girolamo Birago, Giuseppe Parini, Pietro Verri, Francesco Girolamo Corio, Alessandro Garioni.\nCarlo Porta (1775-1821) \u00e8 il maggior poeta in Milanese. La maggior parte delle sue opere si pu\u00f2 dividere in tre filoni: contro l'ipocrisia religiosa del tempo (come \"Fraa Zenever\", \"Fraa Diodatt\", \"On Miracol\", \"La mia povera nonna la gh'aveva\"); descrittivo di vivissime figure popolari milanesi (probabilmente i capolavori del Porta: \"Desgrazzi de Giovannin Bongee\", \"Olter desgrazzi de Giovannin Bongee\", \"El lament del Marchionn di gamb'avert\" e soprattutto \"La Ninetta del Verzee\", il monologo di una prostituta); il filone politico, in cui mostra di sperare ardentemente l'indipendenza della Lombardia, tollerando per\u00f2 il governo francese (\"Paracar che scappee de Lombardia\", \"E daj con sto chez-nous ma sanguanon\", \"Marcanagg i politegh secca ball\", \"Quand vedessev on pubblegh funzionari\"). Si ricordano inoltre sonetti in difesa del Milanese (\"I paroll d'on lenguagg car sur Gorell\") e di Milano (\"El sar\u00e0 vera fors quell ch'el dis lu\"), oltre che poesie puramente umoristiche. Le forme metriche prevalenti sono il sonetto, la canzone, la bosinada e l'epigramma. Il Porta indica il Milanese come \"lengua del minga e del com\u00e8\" e designa come scuola della vera lingua del popolo il \"Verzee\", il mercato della verdura di Milano. Nel 1816 forma in casa sua, con gli amici pi\u00f9 cari (Grossi, Berchet, Visconti ecc.), la cosiddetta \"Camaretta\", che non tarda a collegarsi con Alessandro Manzoni e pi\u00f9 tardi, con il gruppo de \"Il Conciliatore\", mentre negli ultimissimi anni si accentuano i caratteri antinobiliari. Muore di gotta a quarantasei anni e nel pieno della fama.\nAltri poeti milanesi dell'Ottocento sono Alessandro Manzoni (uno dei massimi scrittori in lingua italiana: bench\u00e9 la sua lingua d'uso corrente fosse il milanese, si impose di scrivere in toscano per l'urgenza di dotare l'Italia di una lingua nazionale), Tommaso Grossi (autore tra l'altro di \"In morte di Carlo Porta\" e di \"Sogn\" o \"La Prineide\"), Vespasiano Bignami, Giovanni Rajberti, Giuseppe Rovani, Emilio De Marchi, Speri Della Chiesa Jemoli... In questo secolo fiorirono numerosi giornali in dialetto, ma soprattutto sono da segnalare i dizionari: il Cherubini (opera monumentale), il Cappelletti (trilingue: milanese, italiano, francese), il Banfi, l'Arrighi e l'Angiolini.\nCarlo Bertolazzi (1870-1916) fu un commediografo rivoltano di stampo verista, che scrisse in milanese e analizz\u00f2 con un'amara vena popolare la condizione dei diseredati della Milano tardo ottocentesca. Fu avvocato, notaio e critico teatrale. Dopo alcuni drammi in italiano, si diede alla drammaturgia in milanese, nella quale attinse ai vertici della sua arte. Dominano la coralit\u00e0 ed epicit\u00e0 della rappresentazione, nella quale si inseriscono varie vicende individuali: in questo senso Giorgio Strehler ne fu l'interprete pi\u00f9 attento. La sua produzione non attir\u00f2 l'attenzione dei contemporanei, bench\u00e9 in essa si ravvisasse un senso morale e sociale ricco di modernit\u00e0. Tra le opere ricordiamo \"El nost Milan\", \"La gibigianna\", \"L'egoista\", \"Lul\u00f9\".\nIl Novecento.\nDelio Tessa (1886-1939) \u00e8 uno dei maggiori poeti milanesi del Novecento. Laureato in giurisprudenza, prefer\u00ec dedicarsi alla letteratura, al teatro e al cinema. Antifascista, rimase isolato dalla cultura ufficiale, dedicandosi alla sfera locale. Tranne la raccolta di poesie \"L'\u00e8 el d\u00ec di mort, alegher!\", tutte le sue opere sono state pubblicate postume. I temi della sua poetica sono il dramma della prima guerra mondiale e della vita quotidiana degli emarginati, rielaborati in maniera personale e curando al massimo la sonorit\u00e0 dei versi. Spesso \u00e8 presente il tema della morte, con un pessimismo e una sfiducia di origine personale e culturale (scapigliatura, decadentismo, romanzo russo, espressionismo). L'inquietudine si riflette nella tensione del linguaggio, usato come lingua popolare e fortemente frammentata. Mor\u00ec nel 1939 d'ascesso, fu sepolto per sua volont\u00e0 in un campo comune di Musocco, ma nel '50 il Comune lo trasfer\u00ec al Famedio.\nAltri poeti milanesi del Novecento sono Giovanni Barrella (attore, commediografo, poeta, pittore, epigono della scapigliatura, sente l'unit\u00e0 dell'arte e traduce cos\u00ec in scrittura pennellate potenti di colore), Edoardo Ferravilla, Emilio Guicciardi, Luigi Medici, Franco Loi, Zelmo Abardo.\nXXI secolo.\nLa produzione letteraria in milanese sopravvive anche in epoca contemporanea, nonostante la fortissima contrazione dell'uso avvenuta negli ultimi tre decenni del Novecento. In particolare, si sviluppa un genere di traduzioni di classici stranieri. Nel 2002 compare \"El princip piscinin\", traduzione in milanese de Il piccolo principe di Antoine de Saint-Exup\u00e9ry ad opera di Lorenzo Banfi. Nel 2009 Matteo Colaone pubblica \"St\u00f2ri de Stremizzi\", una raccolta di storie popolari di paura provenienti dal contado milanese; Marco Tamburelli traduce invece una selezione di testi di Rudyard Kipling, rendendoli disponibili \"on-line\". Nel maggio 2010 viene pubblicata la traduzione del romanzo \"Dracula\" di Bram Stoker, sempre tramite Lorenzo Banfi.\nNel 2015 Gianpietro Gallinelli pubblica per la casa editrice statunitense Everytype \"I avventur de Alis ind el Paes di Meravili\", traduzione dell'opera prima di Lewis Carroll.\nLetteratura insubre o milanese?\nDal punto di vista oggettivamente storico, si pu\u00f2 propriamente parlare di un'identit\u00e0 letteraria milanese solo a partire dal XIII secolo, epoca in cui \u00e8 possibile apprezzare la transizione fra la lingua locale milanese, basata sul sostrato insubre interpolato con elementi latini e germanici, verso il romanzo. In realt\u00e0 \u00e8 solo questo periodo, grazie alla comparsa dei primi testi scritti in volgare a fianco del latino, \u00e8 possibile osservare caratteristiche linguistiche proprie per l'area milanese.\nAl giorno d'oggi \u00e8 diffuso l'uso di chiamare \"insubre\" il gruppo dialettale lombardo occidentale che fa capo al milanese, dando a questo termine una connotazione geografica e non etnica, dato che dal punto di vista linguistico il celtico insubre \u00e8 solo uno dei sostrati, peraltro minoritario, delle parlate odierne. A ci\u00f2 si aggiunga che si potrebbero includere nell'area insubre anche autori di lingua latina ma di etnia celtica, come il poeta Cecilio Stazio (circa 230 \u2013 168 a.C.), un gallo insubre che scrisse in latino, diventando uno dei maggiori commediografi latini. Alcuni sostengono che ci\u00f2 renda aleatoria la definizione di un'area linguistica e culturale \"insubre\", in quanto richiami ad un passato estremamente antico; altri, come Pierluigi Crola, Cesare Comoletti e Lorenzo Banfi ne affermano la bont\u00e0, osservando che l'Insubria sia stata una regione ben connotata geo-culturalmente dall'antichit\u00e0 fino almeno al XIX secolo, individuandone un'unit\u00e0 socio-politica incarnata dal Ducato di Milano. Si veda ad esempio l'uso del termine in Andrea Alciato e Pietro Verri.\nQuanto all'area geografica di riferimento, bench\u00e9 \"in senso stretto\" la letteratura milanese sia quella prodotta nella citt\u00e0 di Milano, per gli stretti rapporti non solo linguistici ma anche socio-culturali tra Milano con il suo contado, si tende a considerare, in un'ottica pi\u00f9 aperta, l'intera area dei dialetti lombardi occidentali. Il \"Milanesado\" o Insubria ha le sue propaggini anche fuori dall'attuale Regione amministrativa lombarda, nel novarese e nell'ossolano, oltre che nel Canton Ticino e parte del Canton Grigioni in Svizzera, avendo come limite orientale grosso modo i monti della Valsassina e il fiume Adda. In quest'area, oltre al milanese, sono parlati diversi dialetti che hanno una storia letteraria propria di un certo valore, come il legnanese, il bustocco, il ticinese. Non va dimenticato che diversi autori di origine non milanese composero anche (o solo) in milanese oltre che nel propria variante e/o in italiano (un esempio l'abate Giuseppe Parini, di Bosisio, sul lago di Pusiano)."}
{"id": "1141957", "revid": "1543377", "url": "https://it.wikipedia.org/wiki?curid=1141957", "title": "Lee Loevinger", "text": "Si devono a Loevinger le prime riflessioni, gi\u00e0 nel 1949, sul rapporto tra diritto e tecnologie informatiche, con una nuova scienza, che aveva battezzato \u00abjurimetrics\u00bb (giurimetria) per definire l'utilizzazione dei metodi delle scienze esatte e in particolare dell'informatica nel campo del diritto.\nLoevinger auspicava l'uso metodico dell'informatica per aiutare e verificare le scelte legali, partendo dalla applicazione delle leggi antitrust, anche per elaborare in modo efficiente l'enorme massa di dati economici che le agenzie dovevano analizzare per accertare cos\u00ec facilmente Se determinate imprese fossero in posizione dominante nel mercato.\nBiografia.\nFu commissario della Federal Communications Commission (FCC) dal 1963 al 1968, durante la presidenza di John F. Kennedy. In tale sede fu il primo ad intuire quella che in futuro sarebbe stata l'idea del \"servizio universale\" per gli operatori telefonici privati, proponendo l'introduzione negli Stati Uniti di un numero unico per le emergenze, il \"911\".\nDal 1961 al 1963 fu \"\"Assistant Attorney General\" presso la divisione antitrust del Dipartimento di Giustizia del Minnesota.\nNel 1960 e 1961 divenne \"Associate Justice\"\" della corte suprema del Minnesota.\n\u00c8 stato autore di oltre 150 libri e articoli in materia di legge, economia, antitrust, regolamentazione delle comunicazioni e del giornalismo e rapporti tra diritto e scienza."}
{"id": "1141973", "revid": "6066", "url": "https://it.wikipedia.org/wiki?curid=1141973", "title": "Herodeion", "text": ""}
{"id": "1141975", "revid": "1318658", "url": "https://it.wikipedia.org/wiki?curid=1141975", "title": "Regio IV Samnium", "text": "La regio IV Samnium \u00e8 una delle regioni italiane d'et\u00e0 augustea.\nDenominazione.\nLe denominazioni delle regioni augustee erano solo numerali, e solo le fonti accademiche attuali usano attribuire al nome ufficiale romano un aggettivo che ne designa il territorio. Comunemente per la \"regio IV\" si usa \"Samnium\", o \"Sabina et Samnium\", molto impropriamente in entrambi i casi perch\u00e9 il Sannio storico sconfinava a sud ben oltre la \"regio IV\": nel territorio degli \"Hirpini\" della \"Regio II Apulia et Calabria\" e in alcune aree marginali della \"Regio I Latium et Campania\".\nTerritorio.\nSi estendeva per un variegato territorio lungo la costa adriatica e nell'Appennino centrale, che a nord ne segnava il confine con la \"regio V Picenum\", lungo lo spartiacque tirrenico dei Monti Sibillini e quello dell'Aterno sul Gran Sasso (\"Mons Fiscellus\"), fino al mare, includendo \"Pinna\" (Penne) e \"Teate\" (Chieti). Il confine occidentale con la \"regio VI Umbria\" non superava lo spartiacque della Nera fino alle cascate delle Marmore, poi grosso modo seguiva la via Salaria fino al Tevere, fiume che stabiliva il primo confine con la \"regio I Latium et Campania\". Includeva ancora parte della valle dell'Aniene e della Valle Roveto (la Marsica non comprendeva l'Alto Sangro), per poi estendersi nel Sannio pentro fino all'alto Volturno e a \"Saepinum\". Il confine orientale era segnato in parte fino all'Adriatico dal fiume Biferno (\"Tifernus\").\nCitt\u00e0.\nLa vastit\u00e0 del territorio interessato includeva una variet\u00e0 di centri urbani di varia fondazione e importanza economica. La maggior parte delle citt\u00e0 nella regione era legata alla pastorizia e all'industria laniera, aventi come mercati collegati centri tanto divergenti (\"Roma\", \"Capua\", \"Beneventum\") da rendere la regione un circondario unitario per le sole affinit\u00e0 economiche e produttive che non avevano un riferimento centripeto comune.\nCitt\u00e0 equicole.\nLe colonie dedotte dai Romani a Carseoli e ad Alba Fucens andarono ad insinuarsi nel territorio degli Equi, costituendo i primi centri urbani di un certo rilievo;\nCitt\u00e0 vestine cismontane.\nDiviso dalla catena del Gran Sasso, il territorio vestino fu ripartito tra i vestini cismontani, il cui territorio gravitava nelle valli dell'Aterno e Subequana, e i vestini trasmontani, che dall'Area Vestina raggiunsero la costa adriatica tra i fiumi Saline e Pescara.\nCitt\u00e0 adriatiche.\nLa zona adriatica era la parte della regione economicamente pi\u00f9 unitaria, bench\u00e9 culturalmente variegata. La vicinanza della costa adriatica premetteva l'insediamento delle pi\u00f9 comuni colture mediterranee, e dal punto di vista commerciale, la costruzione di una rete di porti discretamente attiva. Le popolazioni ivi insediate appartenevano ai gruppi sabellici e non avevano sviluppato un sistema urbano raffinato come quello latino (campano ed etrusco), per cui, prima della dominazione romana, le citt\u00e0 erano molto simili a quelle dell'interno appenninico in linea con la distribuzione territoriale delle popolazioni interessate che occupavano indistintamente i territori della costa e degli altopiani interni.\nCitt\u00e0 sannite.\nPentri.\nL'area del Sannio ricadente nell'attuale Molise, per lo pi\u00f9 colonizzata dai Pentri, sub\u00ec meno di tutte le conseguenze della romanizzazione che anzi rivitalizz\u00f2 l'economia locale unitamente alla radicale riforma urbanistica repubblicana e alle innovazioni dell'et\u00e0 augustea. La pastorizia fu incrementata dallo sviluppo delle vie di comunicazione e dei commerci verso la \"Campania\" e l\"'Apulia\" creando le premesse di un florido sistema economico sopravvissuto fino all'Unit\u00e0 d'Italia.\nCarricini.\nDiversamente dal Sannio molisano, le citt\u00e0 caracene dell'Abruzzo e del Molise, non ebbero grande sviluppo per la concorrenza dei vicini mercati della \"Regio I\" che ne assorbivano il circondario industriale e pastorale. "}
{"id": "1141985", "revid": "466539", "url": "https://it.wikipedia.org/wiki?curid=1141985", "title": "Angeli d'acciaio", "text": "Angeli d'acciaio (\"Iron Jawed Angels\") \u00e8 un film per la televisione del 2004 diretto da Katja von Garnier.\nIl film si basa sulla storia delle donne statunitensi che agli inizi del Novecento hanno lottato duramente per ottenere il diritto di voto, mettendo a rischio la propria vita pur di vedere realizzato il loro sogno e quello di tutte le donne.\nGrazie all'ottima interpretazione Anjelica Huston si \u00e8 aggiudicata il Golden Globe come miglior attrice non protagonista, mentre la pluripremiata Hilary Swank ha ottenuto la nomination come miglior attrice protagonista senza vincere la statuetta anche se nello stesso anno si aggiudicava quella per il film Million Dollar Baby. Anche la pellicola stessa ha ricevuto la nomination come miglior film.\nNon essendo una produzione cinematografica, ma solo un film-tv, non ha partecipato alla premiazione Oscar.\nTrama.\nAlice Paul \u00e8 una storica femminista, una delle prime suffragiste che ai primi del Novecento si batte negli Stati Uniti per il voto alle donne. \u00c8 una coraggiosa attivista che insieme a Lucy Burns crea e d\u00e0 impulso al movimento rischiando la vita in prima persona.\nAlice Paul cerca di coinvolgere molte donne in questo movimento ed organizza una marcia pacifica. Il corteo si sviluppa nel cuore della citt\u00e0 senza creare alcun disordine, ma improvvisamente, alcuni uomini, contrari ai diritti delle donne, le assalgono facendone finire un centinaio in ospedale. Anche se questa poteva sembrare una sconfitta, in realt\u00e0 l'evento fa molto scalpore ed \u00e8 riportato su tutte le prime pagine dei giornali: la lotta \u00e8 entrata nel vivo.\nLe suffragette continuano nelle loro proteste ma seguono momenti difficili, il movimento va avanti da anni, sono molto stanche... Inez Milholland decide di ritirarsi ma viene convinta a rimanere da Alice Paul. Durante un discorso per\u00f2, la donna, affaticata, sviene e muore pochi giorni dopo in ospedale: verr\u00e0 ricordata come una martire delle suffragette universali. A quel punto Alice Paul si sente in colpa ed \u00e8 sul punto di abbandonare la lotta per non rischiare altre vite umane. Ma tutte insieme decidono che \u00e8 giusto continuare a lottare ad ogni costo per qualcosa in cui si crede veramente.\nA turno, ogni giorno, le attiviste manifestano con striscioni davanti alla Casa Bianca, intanto \u00e8 il 1917 e gli USA entrano anche in guerra. Ogni giorno le donne che manifestano vengono arrestate con l'accusa di intralcio al traffico, in realt\u00e0 \u00e8 solo un ingiusto motivo politico. Ad Alice Paul, essendo a capo del movimento, non \u00e8 consentito manifestare davanti alla Casa Bianca in modo da non lasciare le attiviste senza una guida, ma quando la maggior parte delle suffragette \u00e8 ormai in cella anche lei si presenta al . Viene portata in carcere ed in isolamento dove \u00e8 trattata barbaramente. Alice intraprende uno sciopero della fame, ma viene alimentata forzatamente e con brutalit\u00e0 tramite un sondino.\nGrazie all'aiuto di una guardia impietosita dalle loro condizioni, riescono a far trapelare notizie sul proprio trattamento che vengono riportate anche sui giornali. \u00c8 il passo verso la liberazione delle attiviste, alle quali nel 1920 viene finalmente concesso il diritto di voto.\nMolte donne hanno sofferto, una donna \u00e8 morta, ma nulla \u00e8 stato fatto invano, quelle donne hanno dato a s\u00e9 stesse e alle altre la libert\u00e0 di cui hanno pienamente diritto."}
{"id": "1141991", "revid": "1632387", "url": "https://it.wikipedia.org/wiki?curid=1141991", "title": "Margaret Smith Court", "text": "Considerata una delle migliori tenniste della storia, se non la migliore in assoluto, \u00e8 vincitrice di 64 prove del Grande Slam: 24 in singolare (record assoluto), 19 in doppio e 21 in doppio misto; \u00e8 anche una delle sole tre giocatrici (le altre sono state Maureen Connolly nel 1953 e Steffi Graf nel 1988) a essersi aggiudicata il Grande Slam, impresa compiuta nel 1970, per prima nell'Era Open. I 21 titoli in doppio misto conquistati nei tornei del Grande Slam l'hanno resa la tennista pi\u00f9 vincente della specialit\u00e0 nei quattro Major sia tra gli uomini che tra le donne. \nCarriera.\nSecondo l'International Tennis Hall of Fame, \"Per la forza assoluta di prestazioni e conseguimenti non \u00e8 mai esistita una tennista sua pari\". Tra il 1960 e il 1975 vinse la cifra record di 62 titoli del Grande Slam: 24 singolari, 19 doppi femminili e 19 doppi misti (pi\u00f9 due finali non disputate e assegnate a tutti e 4 i finalisti). Nel 1970 divenne la seconda tennista a vincere tutti e quattro i singolari del Grande Slam nello stesso anno.\nBiografia.\nNata Margaret Smith nel 1942, ultima dei quattro figli di Lawrence e Catherine Smith (nata Beaufort), inizi\u00f2 a giocare a tennis all'et\u00e0 di otto anni ed era diciassettenne quando vinse il primo di sette titoli consecutivi nel singolare femminile agli Australian Open.\nDopo il torneo di Wimbledon del 1966 Smith decise di ritirarsi temporaneamante dal tennis. Nel 1967 spos\u00f2 Barry Court (e divenne nota come Margaret Smith Court o Margaret Court). Fece ritorno al tennis nel 1968. Nel 1970 vinse tutti e quattro i titoli di singolo del Grande Slam. L'anno seguente perse la finale del singolare a Wimbledon contro Evonne Goolagong, mentre era incinta del suo primo figlio, Daniel, che nacque nel marzo del 1972. Court rientr\u00f2 nello stesso anno e disput\u00f2 gli US Open. Nel 1974 nacque la secondogenita, Marika. Margaret Court ricominci\u00f2 nuovamente a giocare, ma si ritir\u00f2 definitivamente nel 1977, quando apprese di essere in attesa del terzo dei suoi quattro figli.\nMargaret Court \u00e8 una delle uniche tre giocatrici ad avere ottenuto in carriera il \"pacchetto completo\" dei titoli del Grande Slam, vincendo ogni titolo possibile (singolare, doppio e doppio misto) in tutti e quattro i tornei. Le altre due sono Doris Hart e Martina Navr\u00e1tilov\u00e1. Court, comunque, \u00e8 l'unica ad avere vinto tutti e dodici i titoli almeno due volte. \u00c8 unica anche nell'essere riuscita a vincere i dodici titoli prima dell'inizio dell'\"era open\", nel 1968, e nell'avere ripetuto l'impresa dopo l'inizio dell'\"era open\".\nMargaret Court \u00e8 anche ricordata per avere perso una sfida ampiamente pubblicizzata, il 13 maggio 1973 a Ramona in California, contro un tennista uomo ex numero uno della classifica mondiale, l'allora cinquantacinquenne Bobby Riggs. Court era la migliore giocatrice del momento, e venne scritto che non prese seriamente l'incontro, presumendo che avrebbe vinto senza difficolt\u00e0. Usando una miscela di lob e smorzate, Riggs riusc\u00ec a batterla facilmente per 6-2, 6-1. \nNel 1979 Margaret Court venne introdotta nella International Tennis Hall of Fame. Il suocero di Margaret, Sir Charles Court, e il cognato, Richard Court, sono stati entrambi premier dell'Australia Occidentale per il Partito Liberale d'Australia\nNel gennaio del 2003 lo \"Show Court One\" del Melbourne Park venne ribattezzato \"Margaret Court Arena\". Sempre in quell'anno il governo australiano la onor\u00f2 assieme a un altro tennista, Rod Laver, mettendo le loro immagini su francobolli. \nMargaret Court vive oggi a Perth (Australia Occidentale), dove dirige il \"Victory Life Centre\", una chiesa cristiana.\nPunto di vista sull'omosessualit\u00e0.\nL'omosessualit\u00e0 \u00e8 stata definita dalla Court \"\u00abUn abominio agli occhi del Signore\u00bb\" e il suo schieramento contro la comunit\u00e0 LGBT (famoso fu all'epoca l'attacco all'orientamento sessuale della sua collega tennista Martina Navr\u00e1tilov\u00e1), \u00e8 stato spesso oggetto di controversie, specialmente a seguito delle sue apparizioni negli show televisivi australiani. Tali esternazioni hanno anche sollevato richieste da parte di tifosi e di suoi colleghi (come Navr\u00e1tilov\u00e1 e John McEnroe) per cambiare il nome alla Margaret Court Arena (cos\u00ec chiamata dal 2003) e intitolarla a Evonne Goolagong, altra grande campionessa australiana del tennis.\nTitoli del Grande Slam e classifica mondiale.\nMargaret Court vinse la cifra record di 62 titoli del Grande Slam, compreso un record di 24 vittorie nei singoli, 19 titoli di doppio femminile e un record di 19 vittorie nel doppio misto. Se si contano i due titoli in condivisione, ottenuti agli Australian Open nel 1965 e nel 1969, si arriva a 64 titoli di cui 21 nel doppio misto (in quelle due occasioni la finale non venne disputata a causa del cattivo tempo). Court avrebbe potuto vincere altri titoli di doppio misto, se tale torneo fosse stato disputato agli Australian Open negli anni 1970, 1971, 1973 e 1975.\nMargaret Court ha vinto 62 delle 85 finali di Grande Slam (72,9%) cui ha preso parte, con un record di 24-5 (82,8%) nelle finali di singolo, 19-14 (57,6%) nelle finali del doppio femminile, e 19-4 (82,6%) nelle finali di doppio misto.\nSu 47 tornei di singolo del Grande Slam a cui ha partecipato \u00e8 arrivata in finale 29 volte, in semifinale 36 volte e 43 volte nei quarti di finale. Il suo rapporto tra partite vinte e perse nei singoli del Grande Slam \u00e8 210-23, il 90,1% (47-5 negli Open di Francia, 51-9 a Wimbledon, 51-6 agli US Open, e 61-3 agli Australian Open). Ha vinto 11 dei 16 tornei di singolo del Grande Slam ai quali si iscrisse a partire dall'Australian Open 1969 e finendo con gli US Open 1973. Inoltre ha vinto 11 dei 17 tornei di singolo del Grande Slam ai quali si iscrisse partendo dagli Australian Open 1962 e finendo con gli Australian Open 1966. Nel corso della carriera, Margaret Court ha avuto un record di 146-2 (98,6%) contro giocatrici non teste di serie nei tornei di singolo del Grande Slam.\nCourt \u00e8 l'unica giocatrice ad avere vinto il Grande Slam nel corso dello stesso anno sia nel singolare che nel doppio misto. Vinse lo slam di singolare nel 1970, quello di doppio misto lo vinse la prima volta nel 1963 assieme al connazionale Ken Fletcher, e la seconda volta nel 1965 con tre compagni differenti (Fletcher, John Newcombe e Fred Stolle).\nMargaret Court ha vinto pi\u00f9 della met\u00e0 dei tornei del Grande Slam nel 1963 (8 su 12), 1964 (7 su 12), 1965 (9 su 12), 1969 (8 s 12), 1970 (7 su 11), e 1973 (6 su 11).\nIn base alle classifiche di fine anno compilate dal London Daily Telegraph dal 1914 al 1972 Margaret Court fu al vertice della classifica mondiale delle tenniste per sei volte: 1962, 1963, 1964, 1965, 1969 e 1970. Fu classificata al numero 1 nel 1973, quando iniziarono ad essere prodotte le classifiche ufficiali della Women's Tennis Association.\nFinali di doppio misto del Grande Slam (23).\nNota: I due titoli di doppio misto vinti in condivisione agli Australian Open nel 1965 e 1969, tradizionalmente non vengono contati tra le vittorie totali di Margaret Court, perch\u00e9 le finali non vennero mai giocate. in caso contrario avrebbe 64 titoli del Grande Slam, 21 titoli di doppio misto e 25 finali di doppio misto del Grande Slam.\nCronologia dei tornei del Grande Slam.\nSingoli.\nN = non partecipa al torneo.\nSR = il rapporto tra il numero di tornei di singolo del Grande Slam vinti sul numero di tornei giocati.\nDoppio femminile.\nN = non partecipa al torneo.\nSR = il rapporto tra il numero di tornei di singolo del Grande Slam vinti sul numero di tornei giocati.\nDoppio misto.\nND = evento non disputato.\nN = non partecipa al torneo.\nSR = il rapporto tra il numero di tornei di singolo del Grande Slam vinti sul numero di tornei giocati.\nNota: I due titoli di doppio misto vinti in condivisione agli Australian Open nel 1965 e 1969 tradizionalmente non vengono contati tra le vittorie totali di Margaret Court, perch\u00e9 le finali non vennero mai giocate. In caso contrario avrebbe 21 titoli di doppio misto, come riportato dalla tabella qui sopra.\nBilancio nei singolari a Wimbledon.\nIl bilancio vinte/perse complessivo di Margaret Court a Wimbledon \u00e8 stato 51-9 (85%) in 12 anni (1961-1966, 1968-1971, 1973, 1975). Le sue vittorie comprendono un ritiro dell'avversaria durante l'incontro, ma non sono conteggiati i passaggi automatici al secondo turno. Le sue uniche sconfitte furono contro Evonne Goolagong Cawley nel 1975 e nel 1971, Chris Evert nel 1973, Ann Haydon Jones nel 1969, Judy Tegart Dalton nel 1968, Billie Jean King nel 1966 e nel 1962, Maria Bueno nel 1964, e Christine Truman Janes nel 1961.\nIl bilancio delle finali disputate \u00e8 3-2, nelle semifinali 5-4 e nei quarti di finale 9-2. Solo una volta non \u00e8 riuscita a raggiungere i quarti, nel 1962, durante la sua seconda partecipazione a Wimbledon. Dopo avere passato automaticamente il primo turno perse al secondo contro Billie Jean King, che non era testa di serie.\nCourt ha un bilancio di 46-3 negli incontri risolti in due set, di 5-6 negli incontri chiusi in tre set e di 0-2 negli incontri in cui al terzo set si giunse al 5-5.\nMargaret Court fu testa di serie in tutte e dodici le occasioni in cui si iscrisse a Wimbledon (fino al 1976 il torneo aveva solo otto teste di serie).\nMargaret Court ha un bilancio di 10-8 (55,6%) contro altre teste di serie e di 41-1 contro le altre giocatrici.\nContro le sue principali rivali a Wimbledon Court \u00e8 3-2 contro Billie Jean King, 2-1 contro Christine Truman Janes, 1-0 contro Martina Navr\u00e1tilov\u00e1, 1-0 contro Darlene Hard, 1-0 contro Karen Hantze Susman, 1-0 contro Nancy Richey Gunter, 1-0 contro Rosemary Casals, 1-1 contro Maria Bueno, 0-1 contro Ann Haydon Jones, 0-1 contro Chris Evert e 0-2 contro Evonne Goolagong Cawley.\nBilancio nei singolari agli US Open.\nIl bilancio vinte/perse complessivo di Margaret Court agli US Open \u00e8 di 51-6 (89,5%) in 11 anni (1961-1965, 1968-1970, 1972-1973, 1975). Le sue vittorie totali non comprendono i passaggi automatici al secondo turno. Le uniche sconfitte furono contro Martina Navr\u00e1tilov\u00e1 nel 1975, Billie Jean King nel 1972, Maria Bueno nel 1968 e nel 1963, Karen Hantze Susman nel 1964 e Darlene Hard nel 1961.\nIl bilancio delle finali disputate \u00e8 5-1, delle semifinali 6-2 e dei quarti di finale 8-2. Solo in una occasione Court non raggiunse i quarti, nel 1964 quando perse contro Karen Hantze Susman al quarto turno.\nCourt ha un bilancio di 42-3 negli incontri risolti in due set e di 9-3 negli incontri chiusi in tre set.\nMargaret Court fu testa di serie in tutte e undici le sue partecipazioni agli US Open.\nMargaret Court ha un bilancio di 13-6 contro altre teste di serie e di 38-0 contro le altre giocatrici.\nContro le sue principali rivali agli US Open Court \u00e8 3-0 contro Nancy Richey Gunter, 2-0 contro Virginia Wade, 2-0 contro Rosemary Casals, 2-0 contro Fran\u00e7oise D\u00fcrr, 2-0 contro Christine Truman Janes, 1-0 contro Chris Evert, 1-0 contro Evonne Goolagong Cawley, 1-1 contro Darlene Hard, 1-1 contro Billie Jean King, 1-2 contro Maria Bueno, 0-1 contro Martina Navr\u00e1tilov\u00e1 e 0-1 contro Karen Hantze Susman.\nBilancio nei singolari agli Open di Francia.\nIl bilancio vinte/perse complessivo di Margaret Court agli Open di Francia e di 47-5 (85%) in 10 anni (1961-1966, 1969-1971, 1973). Le sue vittorie comprendono tre abbandoni dell'avversaria, ma non sono conteggiati i passaggi automatici al secondo turno. Le sue uniche sconfitte furono contro Gail Chanfreau nel 1971, Nancy Richey Gunter nel 1966, Lesley Turner Bowrey nel 1965, V\u011bra Pu\u017eejov\u00e1 Sukov\u00e1 nel 1963 e Ann Haydon Jones nel 1961.\nIl bilancio delle finali disputate \u00e8 5-1, delle semifinali 6-1 e dei quarti di finale 7-2. Solo in una occasione Court non raggiunse i quarti, nel 1971 quando perse contro Gail Chanfreau al terzo turno.\nCourt ha un bilancio di 39-5 negli incontri risolti in due set, di 8-0 negli incontri chiusi in tre set e di 2-0 negli incontri in cui al terzo set si giunse al 5-5.\nMargaret Court fu testa di serie in tutte e dieci le sue partecipazioni agli Open di Francia.\nMargaret Court ha un bilancio di 15-4 (78,9%) contro altre teste di serie e di 32-1 contro le altre giocatrici (l'unica a batterla fu, nel 1971, Gail Chanfreau).\nContro le sue principali rivali agli Open di Francia, Court \u00e8 2-1 contro Nancy Richey Gunter, 1-0 contro Chris Evert, 1-0 contro Evonne Goolagong Cawley, 1-0 contro Maria Bueno, 1-0 contro Rosemary Casals, 1-1 contro Ann Haydon Jones, 1-1 contro Lesley Turner Bowrey e 1-1 contro V\u011bra Pu\u017eejov\u00e1 Sukov\u00e1.\nBilancio nei singolari agli Australian Open.\nIl bilancio vinte/perse complessivo di Margaret Court agli Australian Open \u00e8 di 61-3 (95,3%) in 14 anni (1959-1966, 1968-1971, 1973, 1975). Le sue vittorie comprendono un abbandono dell'avversaria, ma non sono conteggiati i passaggi automatici al secondo turno. Le sue uniche sconfitte furono contro Martina Navr\u00e1tilov\u00e1 nel 1975, Billie Jean King nel 1968 e Mary Carter Reitano nel 1959.\nIl bilancio delle finali disputate \u00e8 11-1, delle semifinali 12-0 e dei quarti di finale 12-1. Solo in una occasione Court non raggiunse i quarti, nel 1959, alla sua prima partecipazione quando perse contro la testa di serie n.4 Mary Carter Reitano al secondo turno.\nCourt ha un bilancio di 51-3 negli incontri risolti in due set, di 6-0 negli incontri chiusi in tre set e di 2-0 negli incontri in cui al terzo set si giunse al 5-5.\nMargaret Court fu testa di serie in tredici delle sue quattordici partecipazioni agli Australian Open.\nMargaret Court ha un bilancio di 26-3 (89,7%) contro altre teste di serie e di 35-0 contro le altre giocatrici.\nContro le sue principali rivali agli Australian Open Court \u00e8 5-0 contro Jan Lehane O'Neill, 4-0 contro Evonne Goolagong Cawley, 3-0 contro Kerry Melville Reid, 2-0 contro Maria Bueno, 2-0 contro Rosemary Casals, 2-0 contro Lesley Turner Bowrey, 2-1 contro Billie Jean King, 1-0 contro Judy Tegart Dalton, 1-0 contro Fran\u00e7oise D\u00fcrr, 1-0 contro Nancy Richey Gunter e 0-1 contro Martina Navr\u00e1tilov\u00e1."}
{"id": "1141994", "revid": "339392", "url": "https://it.wikipedia.org/wiki?curid=1141994", "title": "Ferrovia Avezzano Roccasecca", "text": ""}
{"id": "1141996", "revid": "1543377", "url": "https://it.wikipedia.org/wiki?curid=1141996", "title": "Pescocanale", "text": "Pescocanale (\"Piscanale\" in dialetto marsicano) \u00e8 una frazione di circa 320 abitanti del comune di Capistrello (AQ), in Abruzzo.\nGeografia fisica.\nIl borgo montano, situato a circa due chilometri dal capoluogo comunale, sorge a circa 700 su una collina della valle Roveto ai cui piedi si trova il letto del fiume Liri, lungo corso d'acqua abruzzese.\nIl paese dista circa un chilometro dal capoluogo comunale.\nOrigini del nome.\nIl toponimo deriverebbe dalla sua posizione geografica. Il termine latino Pescum, o Pesculum, infatti si riferirebbe al basamento roccioso situato sulla sommit\u00e0 della collina su cui il nucleo urbano si \u00e8 formato, cos\u00ec come sarebbe avvenuto per esempio a Pescocostanzo e Pescorocchiano. Nella parte bassa del rilievo, invece, scorre oltre una strettoia il letto del fiume Liri. Il nome indicherebbe quindi una rupe sopra il canale.\nI suoi abitanti vengono chiamati \"Pescocanalesi\" oppure localmente, specie da parte degli abitanti dei paesi limitrofi, \"Ping\u00e0ri\". In questo caso una delle ipotesi etimologiche fa derivare tale nome dalla presenza di due tintorie situate nei primi anni del Novecento lungo il torrente Rianza: dal latino \"pingo\", \"pingis\", \"pinxi\", \"pictum\", \"ping\u0115re\" che stanno per \"tingere\", \"ornare di colori\".\nStoria.\nIl fosso di Rianza, torrente situato a nord-ovest del paese, costituiva in epoca romana il confine tra i municipi di Antinum ed Alba Fucens, situati rispettivamente in territorio marso ed equicolo.\nNel Medioevo il piccolo paese, situato in una posizione strategica di passaggio tra le aree della Marsica e del Sorano, era dotato di uno stemma e di autonomia amministrativa essendo una universitas per la quale venivano eletti in capo due massari. Il nome appare chiaramente per la prima volta su una delle porte di bronzo dell'abbazia di Montecassino fatta incidere nel 1066. Nell'XI secolo infatti la piccola chiesa di Sant'Angelo (Sancti Angeli in Pesclum Canalem) faceva parte delle pertinenze ecclesiastiche del monastero di Santa Maria delle Grazie di Luco dei Marsi che ricadeva nella giurisdizione del monastero benedettino.\nNella bolla di Papa Pasquale II del 1115 il paese gi\u00e0 apparve al confine della diocesi di Aquino-Sora con la diocesi dei Marsi. Il paese, denominato anche Peschiocanale durante il periodo medievale, appartenne alla contea dei Marsi e in seguito all'avvento dei Normanni fu uno dei feudi di Ruggero de Ollia risultando incluso nella contea di Albe. Successivamente pass\u00f2 sotto il controllo degli Orsini e, dagli ultimi anni del XV secolo fino all'eversione feudale del 1806, sotto la famiglia Colonna, seguendo cos\u00ec le vicende storiche del territorio rovetano. Dal 1807 fece parte del comune riunito di Civitella Roveto che includeva anche i centri di Meta, Canistro, Castellafiume e Pagliara. Nel 1829 la frazione venne inclusa nel comune di Capistrello.\nCome tutti i centri dell'area fucense e rovetana sub\u00ec gravi danni in seguito al terremoto della Marsica del 1915 e ai bombardamenti alleati della seconda guerra mondiale, finalizzati ad interrompere le comunicazioni lungo la strada della Valle del Liri e a creare ostacoli logistici ai tedeschi impegnati sul fronte di Cassino e lungo la linea Gustav.\nSociet\u00e0.\nTradizioni e folclore.\nNei giorni 18 e 19 agosto si svolgono annualmente le celebrazioni religiose e civili in onore del patrono san Michele Arcangelo.\nInfrastrutture e trasporti.\nStrade.\nIl territorio \u00e8 attraversato dalla strada statale 82 della Valle del Liri che collega Avezzano al Lazio meridionale e dalla strada provinciale 63 Simbruina.\nFerrovie.\nLa stazione di Pescocanale \u00e8 servita dalla linea ferroviaria Avezzano-Roccasecca che collega la Marsica a Sora e Cassino."}
{"id": "1142000", "revid": "6066", "url": "https://it.wikipedia.org/wiki?curid=1142000", "title": "Herodium", "text": ""}
{"id": "1142009", "revid": "3689", "url": "https://it.wikipedia.org/wiki?curid=1142009", "title": "Repubblica della Georgia", "text": ""}
{"id": "1142011", "revid": "287204", "url": "https://it.wikipedia.org/wiki?curid=1142011", "title": "95179 Berko", "text": ""}
{"id": "1142018", "revid": "1232336", "url": "https://it.wikipedia.org/wiki?curid=1142018", "title": "Lustrismo", "text": "Lustrismo \u00e8 un neologismo con cui ci si riferisce all'ostracismo politico repressivo adottato nei Paesi post-comunisti a partire dagli anni Novanta contro coloro che avevano collaborato con le precedenti politiche. In particolare hanno avuto rilevanza internazionale le iniziative dei fratelli Lech e Jaros\u0142aw Kaczy\u0144ski in Polonia, motivo per cui questa politica \u00e8 chiamata anche \"Kaczismo\" (termine, per\u00f2, pi\u00f9 generale, che indica la politica, in complesso, dei due fratelli). \nIl termine deriva dal polacco \"lustracja\", a sua volta derivante dal latino \"lustratio\".\nIl 15 marzo 2007 il governo Kaczy\u0144ski eman\u00f2 una legge per obbligare tutti quelli che ricoprono un incarico di interesse pubblico (membri del governo, funzionari, professori) a dichiarare eventuali passate collaborazioni con i servizi di sicurezza del regime comunista. L'obbligo riguardava le persone nate prima del 1\u00ba agosto 1972.\nLa politica fu ritenuta dagli oppositori foriera di un clima delatorio e di \"caccia alle streghe\", tipico del maccartismo. Tra i pi\u00f9 autorevoli oppositori vi fu l'europarlamentare polacco Bronis\u0142aw Geremek, che si rifiut\u00f2 di presentare la dichiarazione. Nel maggio 2007 la corte costituzionale polacca dichiar\u00f2 incostituzionale la legge. Sull'episodio Sergio Romano scrisse:\nIn seguito, politiche o leggi di stampo lustrista sono state proposte o applicate anche in altri Paesi dell'ex blocco orientale. In Ucraina, dopo le proteste di Euromaidan del 2014 \u00e8 stata promulgata una legge, denominata \"A proposito del ripristino della fiducia al potere giudiziario in Ucraina\", riguardante il lustrismo dei funzionari pubblici."}
{"id": "1142025", "revid": "1544559", "url": "https://it.wikipedia.org/wiki?curid=1142025", "title": "Motore a sogliola", "text": "Si indica con il nome di motore a sogliola, quel motore automobilistico, motociclistico e per trazione ferroviaria con i cilindri in linea disposti paralleli al piano stradale e quindi quasi piatto o con i cilindri molto inclinati e quasi paralleli al suolo.\nVantaggi.\nQuesto motore avendo una configurazione piatta e parallela al suolo, riesce ad abbassare il baricentro rispetto al bicilindrico a V, mantenendo gli stessi ingombri di un motore in linea; inoltre permette una disposizione tale da poter risparmiare pi\u00f9 spazio e da avere un bagagliaio pi\u00f9 grande.\nApplicazioni.\nNel campo delle quattro ruote fu usato ad esempio nella Fiat 500 Giardiniera e nella Fiat 126 BIS oltre che in alcuni autobus sempre di marca FIAT negli anni settanta (Fiat 343, 343L). Nel campo delle due ruote famosi sono quelli che equipaggiano alcuni modelli della BMW come le K 100, K 1100 LT e K 1200 LT.\nRecentemente un motore di questo tipo, con 4 cilindri, \u00e8 installato sulla Mercedes-Benz Classe A, che sfrutta la compattezza di questo motore.\nMotori a sogliola sono montati anche su scafi per usi speciali, ogniqualvolta sia necessario non superare determinate soglie in altezza: in campo militare si pu\u00f2 citare il BMP-3, mezzo russo che permette lo sbarco dell'equipaggio da portelloni siti sopra l'alloggiamento del motore, che se troppo sviluppato in altezza diventerebbe di notevole ostacolo."}
{"id": "1142026", "revid": "1543377", "url": "https://it.wikipedia.org/wiki?curid=1142026", "title": "Zona riparia", "text": "Una zona riparia, zona ripariale, fascia riparia o fascia ripariale \u00e8 l'interfaccia tra la terra e un corso d'acqua che scorre in superficie. Le comunit\u00e0 vegetali lungo i bordi del fiume sono chiamate vegetazione riparia, caratterizzata da piante idrofile. Le zone ripariali rivestono un importante significato nella selvicoltura, nell'ecologia, nella gestione ambientale e nell'ingegneria civile a causa del loro ruolo nella conservazione del suolo, della loro biodiversit\u00e0 e dell'influenza che hanno sugli ecosistemi acquatici. Le zone ripariali esistono in molte forme, comprese la prateria, il terreno boscoso, la zona umida o perfino quella non vegetativa. In alcune regioni per caratterizzare una zona ripariale si usano i termini \"prateria ripariale\" (\"riparian woodland\"), \"foresta ripariale\" (\"riparian forest\"), \"zona tampone ripariale\" (\"riparian buffer zone\") o \"fascia ripariale\" (\"riparian strip\"). La parola \u00abriparia\u00bb deriva dal latino \"ripa\", che significa \u00abriva, sponda\u00bb.\nLe zone ripariali possono essere naturali o progettate per la stabilizzazione o il ripristino dei suoli. Queste zone sono importanti biofiltri naturali, che proteggono gli ambienti acquatici dall'eccessiva sedimentazione, dal ruscellamento contaminato e dall'erosione. Esse forniscono riparo e cibo per molti animali acquatici, nonch\u00e9 ombra che \u00e8 una parte importante della regolazione della temperatura dei corsi d'acqua. Quando le zone ripariali sono danneggiate dalla costruzione edilizia, dall'agricoltura o dalla silvicoltura, pu\u00f2 avere luogo la riparazione biologica, di solito attraverso l'intervento umano nel controllo dell'erosione e nella rivegetazione. Se l'area adiacente a un corso d'acqua ha l'acqua stagnante o il suolo saturato per la durata di una stagione, viene normalmente denominata zona umida per via delle caratteristiche idriche del proprio suolo. A causa del loro importante ruolo nel sostegno alla diversit\u00e0 delle specie, le zone ripariali sono spesso oggetto di protezione a livello nazionale nell'ambito di un piano di azione per la biodiversit\u00e0 (\"Biodiversity Action Plan\").\nLe ricerche mostrano che le zone ripariali sono strumentali al miglioramento della qualit\u00e0 dell'acqua sia per il ruscellamento che lo scorrimento delle acque in corsi attraverso il sottosuolo o il flusso delle falde acquifere. In particolare in questa zona tampone \u00e8 importante l'attenuazione dei nitrati o denitrificazione dal fertilizzante. Le zone ripariali possono infatti svolgere un ruolo nell'abbassare la contaminazione da nitrati nel ruscellamento dai campi agricoli, ruscellamento che altrimenti danneggerebbe gli ecosistemi e la salute umana. L'uso delle zone ripariali nelle zone umide mostra un tasso particolarmente elevato di rimozione di nitrati che penetrano in un corso d'acqua, e trova pertanto posto nella gestione agricola.\nRuoli e funzioni.\nAlcune delle importanti funzioni svolte dalle zone ripariali sono:\nRuolo nell'industria del legname.\nLa protezione delle zone ripariali viene spesso presa in considerazione nelle attivit\u00e0 dell'industria del legname. Il suolo intatto, la copertura del suolo e la vegetazione forniscono ombra, lettiere di foglie, materiale legnoso, e riducono l'ampiezza del suolo eroso dall'area coltivata. Fattori come i tipi di suolo e le strutture delle radici, le condizioni climatiche e la copertura vegetativa sopra il terreno influiscono sull'efficacia del tamponamento ripariale.\nVegetazione.\nL'assortimento degli alberi nelle zone ripariali varia da quelli delle zone umide ed \u00e8 composto tipicamente da piante che sono o piante acquatiche emergenti, o erbe, alberi e arbusti che si sviluppano in prossimit\u00e0 dell'acqua.\nStati Uniti.\nGli alberi tipici delle zone ripariali degli Stati Uniti orientali includono:\nNegli Stati Uniti occidentali la vegetazione ripariale pu\u00f2 comprendere salici rossi, giunchi, erbe, carici e \"wingstem\". In Asia ci sono tipi diversi di vegetazione ripariale, ma le interazioni tra idrologia ed ecologia sono simili.\nEuropa.\nIn Europa e in Italia la vegetazione ripariale in linea di massima comprende gli stessi generi di piante che si trovano in Nord America.\nUna tipica zona ripariale italiana peninsulare comprende:\nProtezione delle zone ripariali.\nLa necessit\u00e0, sempre pi\u00f9 avvertita a livello internazionale, di tutelare le zone ripariali o zone umide, soprattutto in ragione della loro straordinaria importanza dal punto di vista della diversit\u00e0 biologica, fu sancita per la prima volta dalla \"Convenzione relativa alle Zone Umide di importanza internazionale\", che fu firmata nel 1971 a Ramsar (in Iran) da pi\u00f9 di cento paesi e che individua oltre 900 zone umide in tutto il mondo. In Italia, tra i 46 siti inseriti all'interno della Convenzione di Ramsar, sono da ricordare: la Laguna di Marano, Valle Averto nella Laguna di Venezia, le Valli di Comacchio, Orbetello, Burano, e la Diaccia Botrona in Toscana, i laghi costieri del Parco Nazionale del Circeo, le saline di Margherita di Savoia in Puglia e gli stagni sardi di Santa Gilla, Molentargius, S'Ena Arrubia, Cabras, e Mistras."}
{"id": "1142029", "revid": "1305772", "url": "https://it.wikipedia.org/wiki?curid=1142029", "title": "Germany", "text": ""}
{"id": "1142030", "revid": "88740", "url": "https://it.wikipedia.org/wiki?curid=1142030", "title": "Ireland", "text": "Ireland \u00e8 il nome in lingua inglese dell'Irlanda; pu\u00f2 riferirsi anche a:"}
{"id": "1142031", "revid": "1305772", "url": "https://it.wikipedia.org/wiki?curid=1142031", "title": "Margaret Smith", "text": ""}
{"id": "1142033", "revid": "287204", "url": "https://it.wikipedia.org/wiki?curid=1142033", "title": "Greece (New York)", "text": "Greece \u00e8 un comune (\"town\") degli Stati Uniti d'America della contea di Monroe nello Stato di New York. La popolazione era di 96,095 abitanti al censimento del 2010.\nIl comune di Greece si trova nella parte settentrionale della contea e confina con la citt\u00e0 di Rochester ad est, con il comune di Gates a sud, con i comuni di Parma e Ogden ad ovest, e con il lago Ontario a nord. Il comune \u00e8 un contiguo sobborgo di Rochester. L'area nota come Charlotte, sul confine orientale, era parte del comune fino a quando non fu annessa alla citt\u00e0 di Rochester nel 1916.\nGeografia fisica.\nSecondo lo United States Census Bureau, ha un'area totale di .\nLe principali autostrade della citt\u00e0 sono la New York State Route 390 e il Lake Ontario State Parkway. Come suggerisce, la citt\u00e0 confina con il lago Ontario.\nSociet\u00e0.\nEvoluzione demografica.\nSecondo il censimento del 2010, la popolazione era di 96,095 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'88,7% di bianchi, il 6,0% di afroamericani, lo 0,3% di nativi americani, l'1,7% di asiatici, lo 0,0% di oceanici, l'1,4% di altre razze, e l'1,9% di due o pi\u00f9 etnie. Ispanici o latinos di qualunque razza erano il 4,8% della popolazione."}
{"id": "1142034", "revid": "483293", "url": "https://it.wikipedia.org/wiki?curid=1142034", "title": "Margaret Court", "text": ""}
{"id": "1142035", "revid": "1305772", "url": "https://it.wikipedia.org/wiki?curid=1142035", "title": "Turkey", "text": ""}
{"id": "1142039", "revid": "1983214", "url": "https://it.wikipedia.org/wiki?curid=1142039", "title": "Norway", "text": ""}
{"id": "1142041", "revid": "94894", "url": "https://it.wikipedia.org/wiki?curid=1142041", "title": "Sir Elton John", "text": ""}
{"id": "1142045", "revid": "666668", "url": "https://it.wikipedia.org/wiki?curid=1142045", "title": "Joe Mantegna", "text": "Biografia.\nNato in una famiglia italo-americana nell'Illinois (il padre, Joseph Anthony Mantegna, assicuratore, era di Calascibetta, nel libero consorzio comunale di Enna, morto di tubercolosi nel 1971, e la madre, Mary Ann Novelli. di Acquaviva delle Fonti, nella citt\u00e0 metropolitana di Bari, morta nel 2017 all' et\u00e0 di 101 anni, era una cassiera.), debutt\u00f2 nel 1969 nella commedia musicale \"Hair\". Frequent\u00f2 la \"Morton East High School\" a Cicero e entr\u00f2 a far parte della scuola d'arte drammatica Goodman School of Drama.\nSposatosi nel 1975 con la ristoratrice Arlene Vrhel, ha due figlie, una delle quali, Mia, \u00e8 autistica; l'altra, Gia, ha incominciato la carriera cinematografica lavorando accanto al padre.\nEsord\u00ec a Broadway in \"Working\" nel 1978 e nel 1984 ha vinto il Tony Award per l'interpretazione di Richard Roma in \"Glengarry Glen Ross\" di David Mamet.\nIl suo esordio cinematografico fu in \"Medusa Challenger\" nel 1977; dopo varie interpretazioni, nel 1988 ha vinto (insieme con Don Ameche) la Coppa Volpi per la migliore interpretazione maschile alla Mostra del Cinema di Venezia per il film \"Le cose cambiano\". Per la sua versatilit\u00e0 d'interpretazioni, ha recitato nella parte di un disc jockey Ian the Shark nel film \"Airheads\", interprete in \"Baby Birba - Un giorno in libert\u00e0\", nel 1989 ha partecipato al film \"Le ragioni del cuore\" e nel 1990 ha interpretato Joey Zasa nel film \"Il padrino - Parte III\" di Francis Ford Coppola.\nIn Italia per il cinema ha interpretato il Pontormo nell'omonimo film con la regia di Giovanni Fago. Il 26 aprile 2004 ha ricevuto il premio \"Lifetime Achievement Award\" al \"Los angeles Italian Film Festival\".\nNella versione americana del cartoon I Simpson presta la voce a Tony Ciccione.\nL'11 agosto 2007 ha sostituito Mandy Patinkin in \"Criminal Minds\", interpretando l'agente speciale supervisore David Rossi. Ha inoltre diretto diversi episodi.\nIl 29 aprile 2011 ha ricevuto una stella sulla \"Hollywood Walk of Fame\" di Los Angeles.\nDoppiatori italiani.\nNelle versioni in italiano dei suoi film, Joe Mantegna \u00e8 stato doppiato da:\nDa doppiatore \u00e8 sostituito da:"}
{"id": "1142046", "revid": "32741", "url": "https://it.wikipedia.org/wiki?curid=1142046", "title": "Karl von Clausewitz", "text": ""}
{"id": "1142049", "revid": "729019", "url": "https://it.wikipedia.org/wiki?curid=1142049", "title": "Berkeley Pit", "text": "Berkeley Pit \u00e8 il pozzo, ora allagato, di una miniera di rame a cielo aperto che si trova a Butte, in Montana, largo oltre un chilometro e mezzo e profondo oltre 250 metri. L'acqua \u00e8 altamente acida, con un livello di pH intorno a 2,5, e contenente una grande quantit\u00e0 di metalli pesanti e sostanze chimiche pericolose come l'arsenico, il cadmio, zinco, e acido solforico.\nLa miniera apr\u00ec nel 1955 e fu diretta dall'Anaconda Mining Company e successivamente dall'Atlantic Richfield Company (ARCO), per poi chiudere definitivamente nel 1982. Quando il pozzo venne chiuso, la pompa dell'acqua nel fondo venne spenta; questo caus\u00f2 un deflusso delle acque delle falde circostanti verso il pozzo. L'acqua col\u00f2 attraverso i depositi di metallo e raccolse le loro componenti tossiche. L'acqua era cos\u00ec carica di metalli (fino a 187 ppm Cu) che si propose la loro estrazione dall'acqua. L'elevato costo di questa operazione la resero difficilmente attuabile.\nQuesto finch\u00e9 negli anni novanta furono concepiti nuovi piani per risolvere il problema. Il pozzo di Berkeley Pit divenne da allora uno dei siti preferiti dalla Superfund (United States environmental policy).\nNascita e sviluppo.\nLa miniera sotterranea di Berkeley Pit si trova su una vena prominente che si estende verso Sud-Est dal sistema principale di vene chiamato Anaconda. Quando cominciarono a luglio del 1955 le operazioni nella cava, si diede al pozzo il nome di Berkeley, la pi\u00f9 antica miniera nelle vicinanze. Dal primo anno di lavori, la buca estrasse tonnellate di minerali metallici al giorno, con una percentuale di rame del 0.75%, ovvero si estrassero 125 tonnellate di rame al giorno. Approssimativamente, ad oggi, tonnellate di materiali furono estratti dalla Buca di Berkeley. Il metallo principale nella produzione era il rame, seguito dall'argento e da altri tipi di metalli. \nDue comunit\u00e0 e grandi parti di Butte vennero acquistate per espandere la cava. La societ\u00e0 Anaconda compr\u00f2 le case, le imprese e le scuole delle comunit\u00e0 di Meaderville e McQueen, cittadine a est del luogo della buca. Molte di queste case furono distrutte, altre furono seppellite, o vennero spostate pi\u00f9 a Sud.\nEffetti ambientali.\nNel 1995, un grande stormo di Oche delle nevi scesero sul pozzo di Berkeley Pit e rimasero uccise, molto probabilmente dall'elevata acidit\u00e0 delle acque. 342 carcasse vennero recuperate: molte di queste oche presentavano reni e fegato ingrossati e l'esofago completamente eroso. L'ARCO, il custode della buca di Berkeley, neg\u00f2 che l'acqua del pozzo avesse provocato la morte delle oche dando la colpa delle loro morti principalmente alla loro dieta.. L'ARCO afferm\u00f2 che la buca era pi\u00f9 che sicura.\nGli abitanti che vivevano nelle vicinanze manifestarono preoccupazioni per la nebbia prodotta dalla buca e si chiesero quali effetti avrebbe avuto sulla loro salute.\nIl pi\u00f9 recente piano di pulizia fu la costruzione di un impianto di trattamento nella curva a Ferro di Cavallo. Il progetto far\u00e0 in modo che l'acqua venga deviata verso l'impianto ogniqualvolta il livello dell'acqua nel pozzo supera i 5410 piedi sopra il livello del mare. Questo per evitare che le acque del pozzo possano inquinare quello delle falde acquifere situate al di sopra di quel livello.\nVita in condizioni estreme.\nAlcune specie batteriche e alcuni funghi nuovi (chiamati estremofili) sono stati scoperti nella buca e si sono adattati alle asperrime condizioni di Berkeley Pit. L'intensa competizione esistente tra queste specie per le limitatissime risorse disponibili hanno indotto gli organismi a produrre composti altamente tossici per garantire la sopravvivenza; prodotti naturali come il Berkeleydione, berkeleytrione e l'acido di Berkeley vennero isolati da questi organismi che da alcune ricerche, sembra possano uccidere alcuni tipi di cellule tumorali."}
{"id": "1142050", "revid": "119341826", "url": "https://it.wikipedia.org/wiki?curid=1142050", "title": "Metodo di H\u00fcckel", "text": "Il metodo di H\u00fcckel, conosciuto anche come metodo degli orbitali molecolari di H\u00fcckel (HMO), proposto da Erich H\u00fcckel nel 1930, consiste in un semplice metodo LCAO utilizzato per la determinazione delle energie degli orbitali molecolari di sistemi \u03c0 rappresentati da idrocarburi con legami coniugati, risultando applicabile a molecole quali ad esempio l'etilene, il benzene e il butadiene. La nota regola di H\u00fcckel trae origine da queste basi. Il metodo di H\u00fcckel esteso, sviluppato da Roald Hoffmann, rappresenta invece la base delle regole di Woodward-Hoffmann ed \u00e8 un'estensione a tutti gli orbitali di valenza. Negli anni successivi il metodo fu reso applicabile anche agli eterocicli come la piridina, il pirrolo e il furano.\nCaratteristiche del metodo.\nIl metodo di H\u00fcckel possiede diverse caratteristiche:\nRisultati.\nDi seguito si mostrano i risultati ottenuti per molecole rappresentative:\nLa teoria predice due livelli energetici per l'etilene, che possiede 2 elettroni \u03c0 che riempiono gli HOMO a bassa energia mentre il LUMO ad alta energia resta vuoto. Nel butadiene i 4 elettroni \u03c0 occupano 2 orbitali molecolari a bassa energia su un totale di 4 orbitali e nel caso del benzene sono previsti 6 livelli energetici 2 dei quali sono degeneri.\nMolte previsioni teoriche sono state sperimentalmente verificate:\ndalla quale pu\u00f2 essere ottenuto un valore per \u03b2 compreso tra -60 e -70 kcal/mole.\nBasi matematiche.\nIl metodo di H\u00fcckel pu\u00f2 essere derivato dal metodo di Ritz con pochi ulteriori assunti che riguardano la matrice di sovrapposizione S e la matrice hamiltoniana H.\nSi assume che la matrice di sovrapposizione S \u00e8 la matrice identit\u00e0. Ci\u00f2 significa che la sovrapposizione tra gli orbitali non viene presa in considerazione e questi sono considerati ortogonali. Quindi il problema generalizzato agli autovalori del metodo di Ritz diviene un problema agli autovalori.\nLa matrice hamiltoniana H = (Hij) viene parametrizzata nel seguente modo:\nGli orbitali sono gli autovettori e le energie sono gli autovalori della matrice hamiltoniana. Se la sostanza \u00e8 un idrocarburo puro il problema pu\u00f2 essere risolto senza conoscere i parametri. Per sistemi eteroatomici, come la piridina, devono essere invece specificati i valori di hA e KAB.\nUn esempio: il caso dell'etilene.\nNell'applicazione del metodo di H\u00fcckel per la molecola dell'etilene, l'orbitale molecolare formula_2 \u00e8 una combinazione lineare di orbitali atomici formula_3 del tipo 2p del carbonio con coefficienti formula_4:\nQuesta equazione viene sostituita nell'equazione di Schr\u00f6dinger espressa nella forma\ncon formula_7 l'hamiltoniano e formula_8 l'energia corrispondente all'orbitale molecolare dando\nMoltiplicando questa equazione per formula_10 e per formula_11 e integrandola si ottengono le due nuove equazioni\nrispettivamente, dove\nTutti gli hamiltoniani diagonali formula_16 sono chiamati integrali di Coulomb e quelli del tipo formula_17 sono detti integrali di risonanza. Valgono le relazioni\nUn altro assunto \u00e8 che l'integrale di sovrapposizione tra i due orbitali atomici vale 0:\nil che conduce alle due equazioni omogenee\ncon un totale di cinque variabili. Dopo avere convertito questo insieme di equazioni nella notazione matriciale\nla cui soluzione banale fornisce entrambi i valori formula_4 dei coefficienti della funzione d'onda uguali a 0 e non \u00e8 utile, mentre la soluzione di\npu\u00f2 essere ottenuta espandendo il determinante:\novvero\ne\nNormalizzando si ottengono i coefficienti:\nLa costante \u03b2 del termine energetico \u00e8 negativa e quindi \u03b1 + \u03b2 rappresenta l'energia pi\u00f9 bassa e corrisponde all'orbitale HOMO, mentre \u03b1 - \u03b2 \u00e8 l'energia del LUMO."}
{"id": "1142061", "revid": "57342", "url": "https://it.wikipedia.org/wiki?curid=1142061", "title": "Trisomia", "text": "La trisomia \u00e8 un'anomalia genomica, caratterizzata dalla presenza di un cromosoma in pi\u00f9.\nIl cariotipo dell'uomo \u00e8 costituito da 46 cromosomi (23 coppie), o meglio 22 coppie di autosomi (cromosomi dai quali dipendono i caratteri somatici) pi\u00f9 i due cromosomi sessuali che sono uguali nella femmina (XX), ma diversi nel maschio (XY).\nIn alcuni casi, in seguito a errori che si verificano nella meiosi, una delle cellule gametiche contiene 24 cromosomi anzich\u00e9 i 23 normali (met\u00e0 del corredo cromosomico delle cellule somatiche).\nAl momento della fecondazione si formeranno individui che avranno 47 cromosomi (23+24), anzich\u00e9 i 46 (23+23) normali. Si parla in questo caso di trisomia (i cromosomi di una \"coppia\" saranno 3 anzich\u00e9 2).\nLe principali trisomie autosomiche che non determinano la morte dell'individuo prima della nascita:\nLe trisomie che riguardano cromosomi sessuali:"}
{"id": "1142063", "revid": "99501410", "url": "https://it.wikipedia.org/wiki?curid=1142063", "title": "Assedio e distruzione del castello di Montoggio", "text": ""}
{"id": "1142068", "revid": "1305772", "url": "https://it.wikipedia.org/wiki?curid=1142068", "title": "Nikolaus Poda von Neuhaus", "text": "\u00c8 autore dell'opera \"Insecta Musei Graecensis\" (1761), il primo trattato di entomologia a seguire la nomenclatura binomiale di Linneo."}
{"id": "1142069", "revid": "21880", "url": "https://it.wikipedia.org/wiki?curid=1142069", "title": "Nicolaus Poda von Neuhaus", "text": ""}
{"id": "1142071", "revid": "1605525", "url": "https://it.wikipedia.org/wiki?curid=1142071", "title": "La corriera stravagante", "text": "La corriera stravagante (titolo originale \"The Wayward Bus\") \u00e8 un romanzo dello scrittore statunitense John Steinbeck pubblicato nel 1947.\nAdattamento cinematografico.\nDal libro fu tratto un film nel 1957, noto in Italia con il titolo \"Fermata per 12 ore\", per la regia di Victor Vicas.\nInterpreti: Joan Collins, Jayne Mansfield, Dan Dailey."}
{"id": "1142072", "revid": "110157", "url": "https://it.wikipedia.org/wiki?curid=1142072", "title": "Visual Pinball", "text": "Visual Pinball \u00e8 un programma freeware che consente di creare delle simulazioni pseudo-tridimensionali di un flipper su di un personal computer. Si distingue dagli altri programmi di simulazione di flipper finora realizzati per il suo notevole realismo, sia dal punto di vista grafico, che della fisica di gioco. Questo d\u00e0, potenzialmente, la possibilit\u00e0 di giocare con le simulazioni di tutti i flipper realmente esistiti.\nVisual Pinball fu presentato al pubblico nel dicembre del 2000 dal programmatore Randy Davis. L'applicazione \u00e8 scritta in C++ ed usa il linguaggio di scripting di Microsoft Visual Basic per consentire all'utente di programmare facilmente i propri flipper emulati. Queste caratteristiche ne limitano l'uso alle macchine che utilizzano i sistemi operativi Windows; infatti Visual Pinball non \u00e8 attualmente compatibile n\u00e9 con Linux, n\u00e9 con i sistemi operativi per macchine Macintosh.\nVisual Pinball rappresenta un importante progresso nei programmi di gioco basati sulla simulazione dei flipper, giovandosi del fatto che i diritti di riproduzione delle macchine sono ormai a disposizione del pubblico, posto che attualmente esiste nel mondo una sola fabbrica di flipper (la Stern Pinball Inc.). Dal 2000 a oggi sono state realizzate alcune centinaia di simulazioni di flipper per Visual Pinball, alcune veramente di ottimo livello, altre buone, altre di livello dilettantistico.\nI flipper pi\u00f9 recenti (in particolare quelli realizzati dopo il 1990), per essere correttamente simulati con Visual Pinball, richiedono anche l'uso del programma Visual PinMAME, utilizzato per riprodurre il funzionamento delle CPU, dei microchip sonori e dei display elettronici presenti sui flipper pi\u00f9 moderni. Oltre a questo, Visual Pinball pu\u00f2 essere usato per inventare, disegnare e programmare flipper del tutto nuovi e originali; sotto questo aspetto pi\u00f9 creativo rappresenta l'evoluzione di un vecchio programma per home computer degli anni '80, Pinball Construction Set.\nVisual Pinball pu\u00f2 anche simulare macchine di intrattenimento diverse dai flipper, come il Pachinko, gioco molto diffuso nei paesi orientali, i giochi tipo Bagatelle, le Slot machine e i giochi di tiro al bersaglio da luna park.\nNel 2005 David Foley acquist\u00f2 la licenza d'uso del programma Visual Pinball per poterne utilizzare una versione modificata per un simulatore delle dimensioni di un normale flipper, che utilizza per\u00f2 come piano di gioco uno schermo LCD di grandi dimensioni. Questo progetto commerciale, noto come UltraPin, \u00e8 attualmente in fase di sviluppo, anche grazie al contributo del team creativo originale di Visual Pinball."}
{"id": "1142073", "revid": "56378", "url": "https://it.wikipedia.org/wiki?curid=1142073", "title": "Struttura portante", "text": ""}
{"id": "1142078", "revid": "1226", "url": "https://it.wikipedia.org/wiki?curid=1142078", "title": "Procuratie Nuove", "text": ""}
{"id": "1142079", "revid": "297031", "url": "https://it.wikipedia.org/wiki?curid=1142079", "title": "Fuji (nave da battaglia)", "text": "La fu una corazzata dell'omonima classe della Marina imperiale giapponese impostata il 1\u00ba agosto 1894 ai cantieri Thames Iron Works, Poplar, varata il 31 marzo 1896 e completata il 17 agosto 1897. Venne cos\u00ec battezzata in onore dell'omonima montagna.\nStoria.\nLa \"Fuji\" e la sorella \"Yashima\" furono le prime due corazzate costruite specificamente per l'Impero giapponese, all'epoca il Giappone non era ancora in grado di costruire da solo moderne navi da guerra in acciaio. La \"Fuji\" venne ordinata ai Thames Iron Works, Regno Unito nel 1894.\nNel 1901 fu equipaggiata con cannoni pi\u00f9 potenti, 16 cannoni da 3\"/40 furono rimossi e sostituiti con pi\u00f9 potenti cannoni da 12 libbre.\nLa \"Fuji\" venne consegnata nel 1897 e aiut\u00f2 alla formazione del nucleo della flotta giapponese durante la guerra russo-giapponese del 1904-1905. Durante il bombardamento di Port Arthur venne colpita da due proiettili Il 9 febbraio e bombard\u00f2 nuovamente il porto il 22 marzo. Combatte alla battaglia del Mar Giallo. Alla battaglia di Tsushima (27 maggio 1905) venne colpita 11 volte, ma mise a segno il colpo di grazia della corazzata russa \"Borodino\", facendola esplodere.\nNel 1910 la \"Fuij\" venne aggiornata installando nuove caldaie e sostituendo i suoi cannoni principali con pezzi da 30\u00a0cm/45 (305\u00a0mm) Armstrong di fabbricazione giapponese. Nonostante ci\u00f2 venne declassata a nave da battaglia costiera.\nNel 1922, secondo i termini del trattato navale di Washington, venne disarmata e immobilizzata, ma mantenne i quartieri abitativi. Le eliche, torrette principali e tutti i cannoni vennero rimossi, grandi baracche in legno aggiunte alla sovrastruttura e piattaforme per l'addestramento coprirono il suo ponte principale. Rimase come caserma galleggiante e centro di addestramento a Yokosuka per oltre due decenni.\nTroppo obsoleta per compiti di combattimento trascorse tutta la seconda guerra mondiale ancorata a Kure come vascello da addestramento.\nDal 1944 la vecchia nave venne usata come centro di sviluppo e posto di osservazione per valutare l'efficacia di vari schemi mimetici su modelli in scala lunghi un metro di portaerei. Venne danneggiata durante i raid aerei statunitensi, ma rimase a galla e venne demolita a Yokosuka nel 1948."}
{"id": "1142081", "revid": "324617", "url": "https://it.wikipedia.org/wiki?curid=1142081", "title": "Procuratie Vecchie", "text": ""}
{"id": "1142082", "revid": "1226", "url": "https://it.wikipedia.org/wiki?curid=1142082", "title": "Procuratie vecchie", "text": ""}
{"id": "1142083", "revid": "1226", "url": "https://it.wikipedia.org/wiki?curid=1142083", "title": "Procuratie nuove", "text": ""}
{"id": "1142089", "revid": "125605477", "url": "https://it.wikipedia.org/wiki?curid=1142089", "title": "Luna rossa (astronomia)", "text": "La cosiddetta luna rossa, in astronomia, \u00e8 un fenomeno ottico per cui la Luna, anzich\u00e9 apparire nel cielo terrestre con il suo colore naturale, ovvero grigio-chiaro, appare di un colore ramato, che pu\u00f2 variare tra il giallo-bruno e il rosso mattone.\nIl fenomeno \u00e8 causato dalla diffusione di Rayleigh della luce solare da parte dell'atmosfera terrestre e la sua percezione \u00e8 amplificata dalla rifrazione atmosferica. Si verifica al sorgere o al tramontare della Luna e durante le sue eclissi.\nLa diffusione atmosferica della luce solare.\nQuando la luce solare attraversa l'atmosfera, i suoi fotoni possono interagire con le molecole dei gas che la compongono o con altre sostanze in sospensione come l'umidit\u00e0 e gli inquinanti. Il fenomeno prevalente \u00e8 la diffusione di Rayleigh, che determina la dispersione del fotone in una direzione qualsiasi. La probabilit\u00e0 di una interazione aumenta con la lunghezza dell'atmosfera attraversata, con la densit\u00e0 del fluido (e quindi sia con la minor quota sia con la maggiore presenza di umidit\u00e0 o di inquinanti) e con la minor lunghezza d'onda della luce. Quest'ultima dipendenza \u00e8 molto significativa perch\u00e9 l'intensit\u00e0 della luce diffusa \u00e8 inversamente proporzionale alla quarta potenza della sua lunghezza d'onda.\nQuando un oggetto luminoso per esempio le stelle, \u00e8 sufficientemente al di sopra dell'orizzonte, la sua luce proviene dall'alto e lo spessore di atmosfera attraversata \u00e8 piccolo\u02d0 la diffusione, allora, riguarda soprattutto la luce con minore lunghezza d'onda, cio\u00e8 quella pi\u00f9 vicina al violetto. Per questo motivo, cio\u00e8 per il poco impoverimento del suo spettro, la luce diretta proveniente dagli oggetti celesti alti sull'orizzonte appare di colore chiaro, fra il bianco e il giallo. I fotoni dispersi, invece, determinano il colore azzurro del cielo terso. Questo colore \u00e8 dovuto anche alla maggiore sensibilit\u00e0 dell'occhio umano alla frequenza del colore blu e quindi alla minore capacit\u00e0 di percepire il violetto e alla totale incapacit\u00e0 di vedere lo spettro ultravioletto.\nQuando invece, una sorgente luminosa \u00e8 bassa sull'orizzonte, non solo la porzione di atmosfera attraversata prima di giungere al nostro occhio \u00e8 pi\u00f9 lunga e pi\u00f9 densa, ma anche \u00e8 pi\u00f9 probabile la presenza di pulviscolo e di goccioline di vapore acqueo. In pratica tutte le frequenze pi\u00f9 elevate vengono diffuse e il raggio luminoso risulta composto solo da fotoni la cui frequenza \u00e8 prossima al rosso. Per questo motivo, ad esempio, il Sole appare rosso all'alba e al tramonto.\nApparenza della Luna durante leva e tramonto.\nEsattamente lo stesso fenomeno si verifica per pochi minuti quando sorge o tramonta la Luna. In questo caso la luce solare riflessa dalla luna subisce la diffusione di Rayleigh e al nostro occhio perviene soltanto la parte di luce visibile con lunghezza d'onda maggiore, che corrisponde a gradazioni di colore dello spettro visibile della luce che possono andare dal giallo-bruno, all'arancione, a volte anche al rosso.\nLa visione della Luna risente anche del fenomeno della rifrazione atmosferica, che impedisce la propagazione rettilinea dei raggi luminosi. A causa della rifrazione, esattamente come avviene al sorgere e tramontare del Sole, l'immagine della Luna che vediamo da Terra non si trova nella corretta posizione del nostro satellite. La levata apparente dell'astro anticipa di qualche minuto quella astronomica e il suo tramonto sembra verificarsi dopo quello astronomico. La rifrazione determina anche una maggiore lunghezza del tragitto compiuto dai raggi luminosi nella parte bassa dell'atmosfera.\nInoltre, sempre per via della rifrazione ottica, la Luna pu\u00f2 apparire anche leggermente deformata, ovvero con la forma del suo disco \"schiacciata\". La grandezza dell'astro pu\u00f2 anche apparire leggermente maggiore rispetto a quando \u00e8 alta nel cielo, ma ci\u00f2 sarebbe dovuto soltanto ad un solo fenomeno di illusione ottica-percettiva, in particolare le illusioni ottiche di Ponzo e di Ebbinghaus.\nLuna rossa durante un'eclissi lunare.\nDurante un'eclissi lunare la Luna, che si trova nel cono d'ombra della Terra, riceve comunque una piccola quantit\u00e0 di raggi solari deviati dalla rifrazione atmosferica terrestre. Tali raggi, come spiegato sopra, sono composti esclusivamente da fotoni appartenenti alla bassa frequenza dello spettro visibile, in quanto le alte frequenze sono state diffuse in tutte le direzioni dallo scattering di Rayleigh. Il risultato \u00e8 un oscuramento incompleto della Luna, il cui disco resta percettibile dall'occhio umano e dagli apparecchi fotografici, e dove la poca intensit\u00e0 della luce e la relativa gradazione del colore rosso viene determinata dalla cosiddetta \"scala di Danjon\". La gradazione pu\u00f2 passare da un grigio-rosaceo, all'arancione, al rosso-mattone, al rosso scuro, variando proporzionalmente con la quantit\u00e0 di pulviscolo atmosferico presente nella troposfera in quel particolare periodo, ad esempio se \u00e8 in corso, da qualche parte, un'attivit\u00e0 vulcanica particolarmente intensa. Le eclissi lunari sono pi\u00f9 spettacolari quando la Luna si trova in prossimit\u00e0 del perigeo, come accaduto il 27 luglio 2018 e il 21 gennaio 2019.\nDurante una eclissi un astronauta sulla Luna vedrebbe la Terra come un grande disco scuro circondato da un anello infuocato, costituito dalle luci rossastre di tutti i tramonti e tutte le albe che in quel momento si verificano sulla Terra. La loro luce, rifratta dall'atmosfera terrestre, illumina la Luna con tonalit\u00e0 di colore diverse secondo le caratteristiche fisiche e di inquinamento atmosferico dei territori terrestri in cui l'alba o il tramonto si sta verificando.\nSe il punto d'osservazione sulla Terra \u00e8 tale che l'eclissi si verifica all'alba o al tramonto secondo l'ora locale, i raggi riflessi dalla Luna devono attraversare una seconda volta per un lungo tragitto l'atmosfera terrestre e una loro colorazione rossastra diventa ancora pi\u00f9 probabile.\nLuna rossa della Crocifissione.\nUna eclissi parziale di Luna si verific\u00f2 il 3 aprile 33, una delle date pi\u00f9 probabili in cui Ges\u00f9 Cristo potrebbe essere stato crocefisso. Questa tesi, proposta in un articolo su Nature da J. R. Hind nel 1872, \u00e8 stata recentemente verificata utilizzando i metodi di calcolo pi\u00f9 recenti da Colin Humphreys e Waddington Graem e nuovamente pubblicata su Nature. Secondo questi studiosi l'eclissi sarebbe stata visibile a Gerusalemme circa all'ora del tramonto (fra le 18,20 e le 19,11) e quindi la Luna potrebbe aver assunto un colore rosso anche molto intenso. \nIl pensiero corre alla \"Luna di sangue\" evocata dal profeta Gioele (Gl 3,4) e ricordata dall'apostolo Pietro nel giorno di Pentecoste, come riportato negli Atti degli Apostoli, al capitolo 2: \"Il sole si muter\u00e0 in tenebra, e la luna in sangue...\". Il collegamento fra i due eventi resta dubbio per molteplici ragioni e principalmente:"}
{"id": "1142094", "revid": "33277", "url": "https://it.wikipedia.org/wiki?curid=1142094", "title": "Oasi di Serranella", "text": ""}
{"id": "1142099", "revid": "31886", "url": "https://it.wikipedia.org/wiki?curid=1142099", "title": "Francesco Bonatelli", "text": "Biografia.\nFrancesco Bonatelli nacque il 25 aprile 1830 ad Iseo (BS), da Filippo (n. 1789 \u2013 m. 1844), commissario distrettuale al servizio del governo austriaco, e da Elisabetta Bocchi.\nNel 1842, all'et\u00e0 di 12 anni, si trasfer\u00ec a Chiari per compiere gli studi ginnasiali presso uno zio materno: il canonico Annibale Bocchi.\nIn questo periodo studi\u00f2 con Carlo Varisco, che, in seguito, diverr\u00e0 suo cognato. Il Varisco, infatti, spos\u00f2 Giulia, sorella del Bobatelli e, dopo la morte di questa, convol\u00f2 a seconde nozze con un'altra sorella del Bonatelli: Laura.\nDall'unione fra Carlo e Giulia nacque Bernardino Varisco, insigne filosofo anch'egli, e senatore del Regno d'Italia.\nTerminato il ginnasio, prosegu\u00ec gli studi a Brescia, frequentando il locale liceo, ed iniziando precocemente l'attivit\u00e0 didattica presso il Liceo Classico Arnaldo.\nNel frattempo si rese protagonista del grande fermento politico della sua epoca.\nTroviamo conferma del suo fervente patriottismo in ci\u00f2 che ne scrisse Michele Rosi nel \"\u201cDizionario del Risorgimento nazionale\u201d\" del 1937:\n\"\u00abVenuti i tempi nuovi\", \"ebbe incarico di istruire gli ufficiali della guardia nazionale\"; \"continuando nello stesso tempo nel\" proprio \"insegnamento, cerc\u00f2 di suscitare nell'animo dei giovani i pi\u00f9 fervidi sentimenti patriottici. Per questo cadde in sospetto della polizia austriaca, alla quale sfugg\u00ec (\u2026) in Svizzera\u00bb.\"\nRientrato in patria, nel 1849, ottenne l'abilitazione all'insegnamento della filosofia, della matematica e della fisica, che altern\u00f2 tra Milano, presso l'istituto ginnasiale \u201cSorre\u201d, e Chiari.\nLa sua prima pubblicazione, di interesse psicologico, risale al 1852, ed ha titolo \u201c\"Sulla sensazione\u201d\".\nNel 1853 si un\u00ec in matrimonio con Laura Formenti.\nNel medesimo anno, venne privato del posto di lavoro per motivi politici. Per riottenere l'ammissione all'insegnamento, dovette avvalersi dell'intercessione della nobildonna e benefattrice clarense, Ottavia Bettolini, col maresciallo Josef Radetzky-\nIn cambio di questa concessione, avvenuta soltanto nel 1855, il governo austriaco gli impose di seguire un corso di studi superiori a Vienna, che abbandon\u00f2 forzatamente soltanto qualche mese dopo, essendosi ammalato di tifo.\nFu durante questa breve esperienza che il Bonatelli venne in contatto coi maggiori esponenti della filosofia tedesca, da cui rimase profondamente influenzato.\nResta incerto se, nella capitale austriaca, consegu\u00ec o meno la laurea, come ipotizzato da alcuni autori (Giulio Alliney, \u201cBONATELLI\u201d, Brescia, La Scuola, 1947).\nNel 1858 insegn\u00f2 presso il liceo di Mantova, dove rimase fino al Giugno '59, dopo lo scoppio della Seconda Guerra d'Indipendenza, quando quella citt\u00e0 fu messa in stato d'assedio.\nLe imprese guerresche del sovrano sabaudo, supportato da francesi e volontari garibaldini, vennero celebrate dal B. con la composizione di un carme: \"\u201cIl servaggio e la liberazione\u201d\", scritto a Chiari il 13 agosto 1859, con dedica a \"\"Vittorio Emanuele II.\nSuccessivamente, l'attivit\u00e0 didattica del B. prosegu\u00ec al liceo di Brescia (1859-60) ed al Carmine di Torino sino al 1861, anno in cui si trasfer\u00ec a Bologna per insegnare filosofia teoretica, nonostante avesse appena vinto un concorso presso l'universit\u00e0 di Genova che gli avrebbe permesso di ricoprire la stessa cattedra.\nNell'ateneo felsineo, il B. ebbe modo di conoscere Giosu\u00e8 Carducci, che vi era professore di Letteratura Italiana.\nLo stretto legame fra i due cattedratici \u00e8 testimoniato da una ventina di lettere, scritte fra il 1862 ed il 1881, conservate nell'archivio della Casa Carducci di Bologna.\nGli anni trascorsi a Bologna furono particolarmente proficui per l'elaborazione del pensiero filosofico del Bonatelli: nacque allora una delle sue opere principali, \u201cPensiero e conoscenza\u201d, pubblicata nel 1864. \nNel dicembre 1867, il B. pass\u00f2 alla cattedra di filosofia teoretica dell'universit\u00e0 di Padova; impiego che manterr\u00e0 fino alla morte.\nNell'ateneo lombardo ebbe diversi incarichi, fra cui quello di insegnare filosofia della storia (dal 1878 al 1910) e di tenere per qualche anno i corsi di antropologia, pedagogia e storia della filosofia. Divenne anche preside della facolt\u00e0 di lettere e filosofia. \nA Padova scrisse la sua opera maggiore: \u201cLa coscienza e il meccanesimo interiore\u201d, nel 1872.\nLa fama del B. inizi\u00f2 negli anni '70, specialmente negli ambienti del \u201cplatonismo\u201d legati a Terenzio Mamiani, ottenendo anche ruoli di alto prestigio al di fuori della propria attivit\u00e0 didattica.\nFu membro del comitato di redazione del periodico \u201cLa filosofia delle scuole italiane\u201d, fondato dal Mamiani nel \u201869; posizione che mantenne fino al 1874, quando rassegn\u00f2 le proprie dimissioni in seguito alla pubblicazione di alcuni articoli del filosofo Giovanni Maria Bertini che, contenendo aspre critiche al cattolicesimo, urtavano con le sue solide convinzioni religiose. Nonostante ci\u00f2, il B. prosegu\u00ec la propria collaborazione con la rivista, curandone la rubrica \u201cConversazioni filosofiche\u201d dal 1870 al 1872.\nIl 18 aprile 1880 fu nominato socio corrispondente nazionale dell'Accademia dei Lincei per la classe di Scienze morali, storiche e filologiche; mentre, il 5 febbraio 1882 divenne socio corrispondente della Reale Accademia delle Scienze di Torino, nella sezione di Scienze filosofiche.\nNell'ultimo decennio del secolo XIX pubblic\u00f2 un altro saggio importante: \u201cPercezione e pensiero\u201d.\nBonatelli fu anche un brillante verseggiatore ed autore di alcune pregevoli opere letterarie, fra cui: il carme \"\u201cIn morte di Tommaso Grossi\u201d\" (Milano, 1853), il poemetto \"\u201cAlfredo\u201d\" (Lodi, 1856), il carme precedentemente menzionato \"\u201cIl servaggio e la liberazione\u201d\" (Brescia, 1860) e numerose composizioni in lingua dialettale.\nIl filosofo Giovanni Gentile ne lod\u00f2 le doti letterarie, apprezzando \"la forma netta e quasi sempre precisa della sua espressione\" ed il \"linguaggio vivo ed immaginoso\"; affermando addirittura che \"gli scritti del Bonatelli potranno essere sempre cercati e letti con profitto\". (G. Gentile, \u201cLa filosofia in Italia dopo il 1850\u201d, su \u201cLa Critica. Rivista di Letteratura, Storia e Filosofia diretta da B. Croce\u201d n. 5, p. 33, 1907).\nInoltre, non esit\u00f2 ad esporre il proprio pensiero su tematiche politiche d'attualit\u00e0. \nRicordiamo, a proposito, due saggi sulla possibilit\u00e0 di allargamento del diritto di voto: \u201c\"Intorno al fondamento naturale del diritto di voto\u201d\" (Padova; Tip. Rendi, 1882) ed \u201c\"Intorno al diritto elettorale\u201d\" (Atti del Reale Istituto veneto di scienze, lettere ed arti; 1897).\nLe sue pubblicazioni, comprese quelle di carattere filosofico, ammontano ad oltre 170 opere.\nCon l'avanzare dell'et\u00e0, si manifest\u00f2 inevitabilmente qualche acciacco fisico, che egli accolse stoicamente, confortato da una fede sincera e tenace.\n\u00c8 significativo quanto scrisse al nipote Bernardino Varisco, in una lettera datata 25 Gen. 1906.\n\"\u00abCarissimo Dino,\"\n\"l'aver io tardato a congratularmi teco della riuscita non deriva certo dall'essermene io poco rallegrato, bens\u00ec dal cumulo di noie, di pensieri, di tribolazioni che ora pi\u00f9 che mai m'\u00e8 piombato addosso e che quasi mi schiaccia. Non entro nei particolari, perch\u00e9 a cosa servirebbe?\"\n[\u2026] \"Basta,\" [sia] \"quello che Dio vuole!\u00bb.\" (Massimo Ferrari, \u201cLettere a Bernardino Varisco (1867 - 1931)\u201d, p. 77, La Nuova Italia, Firenze, 1982).\nMalgrado ci\u00f2, il filosofo d'Iseo prosegu\u00ec l'attivit\u00e0 di docente ed accademico anche nei primi anni del '900, senza affatto abbandonare l'indagine speculativa, grazie ad una lucidit\u00e0 mentale che mai lo abbandon\u00f2, dedicando i suoi ultimi sforzi alla traduzione del primo volume dell'opera \"\u201cMicrocosmo\u201d\" di Hermann Lotze, che sar\u00e0 pubblicato postumo.\nMor\u00ec il 13 maggio 1911, a Padova, all'et\u00e0 di 81 anni. Aveva insegnato fino a due giorni precedenti alla morte.\nLe sue spoglie mortali riposano nel piccolo cimitero di Longiano (FC), dove furono traslate da Padova, negli anni '80 del secolo scorso, per volont\u00e0 del nipote Gualtiero.\nPensiero.\nFilosofo spiritualista, Pose al centro della sua speculazione l'uomo e ne difese la spiritualit\u00e0 contro il positivismo materialista. Sulla scia di Hermann Lotze valorizz\u00f2 il sentimento e pose in esso la principale rivelazione dell'essere per mezzo del giudizio di valore.\nOpere.\nFra le sue opere ricordiamo:"}
{"id": "1142100", "revid": "287204", "url": "https://it.wikipedia.org/wiki?curid=1142100", "title": "Guy Moquet", "text": ""}
{"id": "1142101", "revid": "977364", "url": "https://it.wikipedia.org/wiki?curid=1142101", "title": "Yashima (nave da battaglia)", "text": "La fu una corazzata classe Fuji della Marina imperiale giapponese impostata il 28 dicembre 1894 nel cantiere di Armstrong, Whitworth, Elswick, varata il 28 febbraio 1896 e completata il 9 settembre 1897\nStoria.\nLa \"Yashima\" e la sorella furono le prime due corazzate costruite specificatamente per l'Impero giapponese, all'epoca in cui non era ancora in grado di costruire da solo moderne navi da guerra in acciaio. La \"Fuji\" venne ordinata ai cantieri Armstrong Whitworth, Regno Unito nel 1894 e consegnata nel 1897.\nNel 1901 fu equipaggiata con cannoni pi\u00f9 potenti, 16 cannoni da 3\"/40 furono rimossi e sostituiti con pezzi da 12 libbre.\nDopo l'inizio della guerra russo-giapponese fu assegnata al 1\u00ba Squadrone, 1\u00aa Divisione al comando del contrammiraglio Nashiba Tokioki\nIl 14 maggio 1904 Tokioki prese il mare con una flotta composta dalle corazzate \"Hatsuse\" (ammiraglia), e \"Yashima\", dall'incrociatore \"Kasagi\" e dall'avviso \"Tatsuta\" per dare il cambio alla flotta che incrociava al largo di Port Arthur per mantenere il blocco.\nIl mattino del 15 maggio lo squadrone raggiunse Encounter Rock e continu\u00f2 verso nord ovest fino a circa 15 miglia al largo di Port Arthur. Qui Tokioki procedette a pattugliare est per nord di fronte all'imboccatura del porto. La rotta lo port\u00f2 su un campo minato precedentemente deposto dalla posamine russa \"Amur\". Sia l'\"Hatsuse\" che la \"Yashima\" colpirono delle mine e andarono perse in uno dei pi\u00f9 grandi disastri navali sofferti dai giapponesi nella guerra russo-giapponese."}
{"id": "1142102", "revid": "287204", "url": "https://it.wikipedia.org/wiki?curid=1142102", "title": "Rene Lacoste", "text": ""}
{"id": "1142104", "revid": "1652134", "url": "https://it.wikipedia.org/wiki?curid=1142104", "title": "Castello di Montoggio", "text": "Il castello di Montoggio, posto a guardia dell'alta valle Scrivia, divenne propriet\u00e0 dei Fieschi, una delle pi\u00f9 influenti famiglie genovesi, che ne fecero una loro roccaforte soprattutto nel XV e XVI secolo.\nResta legato soprattutto alle vicende della congiura di Gianluigi Fieschi del 1547 e alla sua drammatica conclusione; in tali circostanze venne infatti completamente distrutto. Oggid\u00ec di esso restano soltanto alcune rovine coperte dalla vegetazione, visibili su una collina situata poco distante dal centro di Montoggio, nella citt\u00e0 metropolitana di Genova.\nIl castello dei Fieschi nel XVI secolo.\nIl castello venne fortemente munito verso la met\u00e0 del XVI secolo per essere adattato a resistere alle nuove armi da fuoco. Venne per\u00f2 totalmente demolito con gli esplosivi a seguito della conclusione della vicenda di Gian Luigi Fieschi nel 1547.\nPer fornirne una ricostruzione in via ipotetica, essendo attualmente sempre ridotto a una spianata di macerie coperte dalle vegetazione, \u00e8 possibile ricavarne un risultato soddisfacente dai dati d'archivio.\nNel XVI secolo l'ingresso era posto a ponente ed era costituito da una fortificazione a parte, di pianta quadrata, ben difesa e munita. Questo ingresso a torrione immetteva in un ampio cortile, in pratica una vasta piazza rettangolare di circa 70 metri per 25, al cui limite opposto stava il nucleo interno del castello.\nIl cortile, stretto e lungo, era delimitato da due spessi muri di cinta, coperti da una merlatura, e nei quali si aprivano numerose feritoie. Questi muri, correnti per i lati lunghi del cortile, congiungevano due angoli dell'ingresso a torrione con la parte ancora pi\u00f9 fortificata della residenza. Le difese di questa piazza recintata erano anche naturali, con il precipizio che la delimitava oltre le sue mira sul lato a meridione, e a settentrione era protetto dal ripido versante del rilievo in salita.\nProcedendo verso la parte pi\u00f9 interna - dalla piazza, costituita come piazza d'armi, che conduceva a quella che era la parte abitata dai signori - si passava in direzione di levante un ulteriore e profondo fossato che proteggeva il cuore del fortilizio.\nIl corpo principale del castello era composto da un unico blocco, una grande e massiccia costruzione quadrata di circa 40 metri di lato, munita agli angoli da quattro torrioni circolari aggettanti all'esterno e verso l'interno. Questi torrioni avevano un'ulteriore prosecuzione in torrette a pianta quadrata. Per la parte basamentale possono richiamare nelle forme l'unico torrione posto nel vicino castello di Savignone.\nLa tipologia, in Montoggio ben pi\u00f9 rafforzata, costituiva uno degli esempi di adattamento alle nuove armi da fuoco, seguendo le recenti sperimentazioni che in Genova si erano potute vedere con le fortezze di Castelletto e della Briglia. Si trattava di una torre che sta trasformandosi in bastione, ma che non \u00e8 ancora il bastione triangolare, in Genova realizzato per la prima volta dai bastioni delle Mura delle Cappuccine progettati da Giovanni Maria Olgiati.\nLe torrette a pianta quadrata che su di essi si innestavano, come \u00e8 possibile desumere dai disegni d'epoca, erano di fatto troppo esili e alte, e potevano anche essere considerate un controsenso per la loro scarsa resistenza ai cannoni, a meno che la protezione della parte basilare su cui si innestavano le avesse poste fuori tiro. Difficile ripercorrere una ricostruzione storica di queste torrette dato che quanto rimane \u00e8 relativo alle sole parti circolari di base.\nQuesto corpo centrale era stato progressivamente trasformato in un complesso architettonico molto articolato, con camminamenti, sotterranei, casematte, spalti, feritoie, caditoie, etc..\nAl centro era il mastio circolare, con l'abitazione della famiglia, e pure quest'ultimo elemento, stando ai disegni, parrebbe assottigliarsi sempre pi\u00f9 nelle parti alte. Tuttavia le sue strutture in alzato sono scomparse totalmente nella demolizione per cui dal punto di vista della composizione delle sue mura poco si pu\u00f2 dire.\nAssedio e distruzione del castello nel 1547.\nGerolamo Fieschi, dopo il fallimento del colpo di Stato, si asserragli\u00f2 nel castello di Montoggio. L'edificio, in vista di eventuali rovesci, era stato fortificato in maniera tale da resistere a qualsiasi assedio nel luglio 1546 da Gianluigi Fieschi, il quale comp\u00ec queste opere in previsione della sua azione. Le mura erano state allargate sino a 15 piedi, gli spalti modificati con la pendenza a scarpa, aggiunti nuovi bastioni minori e altre difese e riparati i punti deboli. Al castello, dove era asserragliato Gerolamo, arrivarono in suo aiuto altri due congiurati di Gianluigi, Giovanni Battista Verrina e Vincenzo Calcagno, provenienti dalla Francia, dove si erano rifugiati nel momento in cui la morte accidentale di Gianluigi aveva fatto fallire la rivolta. In Francia avevano preso nuovi contatti e contavano su promesse d'aiuto, bench\u00e9 vaghe, da parte del re transalpino. Altre promesse d'aiuto, ma ancor pi\u00f9 vaghe una volta vista l\u2019inconsistenza del tentativo, venivano dai Farnese di Piacenza.\nFu inviato ad espugnare il castello Agostino Spinola con un esercito genovese. Una prima intimazione da parte dei commissari della Repubblica di Genova di deporre le armi fu respinta da Gerolamo Fieschi. Rifiutata fu ancora una seconda proposta del Senato, portata da Paolo Panza, di cedere il castello su compenso di 50.000 scudi d'oro. Contando sul possibile aiuto francese - o per lo meno dalla parte filo-francese - il nobile Fieschi rifiut\u00f2 di cedere la fortezza, decidendo di resistere al nemico. L'11 marzo arrivavarono da Genova 200 fanti della Repubblica, che scortavano a Montoggio il condottiero Antonio Doria e Giovanni Maria Olgiati, il famoso architetto militare milanese, gi\u00e0 progettista nei primi anni trenta del XVI secolo delle nuove mura di Genova volute da Andrea Doria e poi sempre ricorrente prestito di Ferrante I Gonzaga dacch\u00e9 il Doria era passato dalla parte della Spagna. L'Olgiati, che in quell'anno progettava anche le nuove mura di Milano, a Montoggio doveva scegliere i luoghi migliori dove piazzare le artiglierie in modo che i loro tiri avessero maggior effetto sulla fortezza. Egli individu\u00f2 il luogo nel punto della \"Costa Rotta\" sopra Granara, a circa 1000 m di distanza dal castello e alla stessa altezza. Il 26 marzo una lettera del governo della Repubblica informava che l'accerchiamento della fortezza era in atto da giorni.\nSi apr\u00ec la battaglia, ma la resistenza prolung\u00f2 le operazioni, che proseguirono da marzo ad aprile. Agostino Spinola disponeva ai primi d'aprile di circa 2000 armati, in gran parte della Corsica, e di molte artiglierie, che colloc\u00f2 sul rialzo di Costa Rotta in localit\u00e0 Granara, abitato a nord del castello. Inizi\u00f2 subito il martellamento delle bocche da fuoco. Dopo 40 giorni in cui si spararono oltre 10.000 colpi di cannone, le milizie della Repubblica non solo non erano riuscite ad espugnare il castello, ma avevano subito significative perdite. A rifornire di viveri ed armi Girolamo Fieschi fu il duca di Parma Pier Luigi Farnese; in seguito pot\u00e9 contare ancora sui rifornimenti provenienti dai suoi feudi fliscani che, anche grazie ai presidi da lui posti nei castelli di Cariseto nel piacentino e di Varese Ligure (La Spezia), riuscirono ancora sporadicamente ad introdurre nel castello viveri ed occorrente. Il maltempo ferm\u00f2 per un breve momento l'attacco, che poco dopo riprese. Lo Spinola mobilit\u00f2 per le sue operazioni tutti gli abitanti della zona di et\u00e0 compresa fra i 17 e i 70 anni, fece espugnare in contemporanea i due castelli del Fieschi, ricevendo poi ancora dalla Signoria nuovi rinforzi di truppe di corsi; il duca di Firenze, sollecitato da Andrea Doria, gli invi\u00f2 nuovi bombardieri e molti fanti, mentre l'ambasciatore Ferrante I Gonzaga viveri, munizioni e 400 archibugieri. L'8 maggio furono trasportati 40 altri pezzi d'artiglieria, attraverso la strada dei Giovi, preferita a quella pi\u00f9 corta ma troppo ripida di Creto. Sistemati questi, si apr\u00ec ancora una volta il fuoco contro il castello sotto la direzione di Filippo Doria. Agostino Spinola decise allora di disporre le artiglierie, per comando del Doria, su un dorso meno alto, quello di Omleto, e il 10 maggio infine intim\u00f2 la ripresa dell'offensiva. Il tiro delle sue bocche da fuoco inizi\u00f2 allora a demolire le mura. La battaglia riprese ancora pi\u00f9 violenta, con altri attacchi, ma ciononostante il castello riusc\u00ec a resistere.\nFurono infine la mancanza di viveri e lo sbandamento dei 30 miliziani stranieri al soldo del Fieschi che fecero crollare la resistenza. Gli sfiniti mercenari del Fieschi erano in procinto di sollevarsi per la mancanza della paga, le speranze negli aiuti dalla Francia sollecitati da Ottobuono Fieschi stavano crollando, ed in proposito venne diffusa la falsa notizia, tramite un soldato, stando alla quale Ottobono Fieschi comunicava che il re di Francia rifiutava di appoggiare i Fieschi. Girolamo Fieschi si risolse alla resa e il 6 giugno mand\u00f2 Gerolamo Garaventa e Tommaso Assereto dallo Spinola per offrire la resa, a patto di aver salva la vita e gli averi. Il Doria per\u00f2 mantenne la linea dura e l'Assemblea del Senato, di conseguenza, rifiut\u00f2. Agostino Spinola rinnov\u00f2 l'attacco, riaprendo il bombardamento ed avvicinando le bocche da fuoco; i miliziani mercenari del Fieschi chiesero di uscire, ma il Fieschi rifiut\u00f2: i miliziani allora si ammutinarono e la mattina dell'11 giugno si impadronirono del torrione devastato dall'artiglieria e fecero entrare un primo gruppo di militi genovesi; fu una compagnia di fanti dello Spinola che entr\u00f2 immediatamente, condotta dal capitano Sebastiano Lercari, e ad esse venne dietro il resto della truppa.\nGerolamo Fieschi e gli ultimi suoi fedeli difensori della rocca furono costretti ad arrendersi. Era l'11 giugno 1547: vennero scannati sul posto Vincenzo Calcagno, Gerolamo Manara ed altri due fedeli dei Fieschi. Gerolamo Fieschi fu preso prigioniero assieme al Verrina e ad altri. Segu\u00ec un breve processo, il 12 luglio, all'alba, nella cappella di San Rocco ai piedi del castello. Il Fieschi e i suoi fedeli assistettero alla loro ultima messa. Poi subirono la condanna a morte ed alcuni la galera o l'esilio. A Montoggio vennero decapitati Gerolamo Fieschi e Giovanni Battista Verrina; Desiderio Cangialanza fu invece impiccato. Il Senato ordin\u00f2 la demolizione del castello con decreto dell'11 giugno. Esso venne minato in agosto e fatto saltare in aria in settembre, ma la sua struttura era tale - e lo spessore delle muraglie cos\u00ec grandioso - che gli artificieri dovettero lavorare altri due anni per completare l'opera e ridurre il complesso fortilizio allo stato attuale.\nLa sistemazione delle bocche da fuoco.\nSotto Sinibaldo Fieschi (futuro papa Innocenzo IV) - prima ancora che sotto suo figlio Gianluigi - il castello aveva a disposizione una serie di armi da fuoco, di cui resta testimonianza peraltro solo negli archivi di famiglia.\n\u00c8 possibile ricostruire lo stato di fortificazione in cui il castello era stato lasciato da Sinibaldo Fieschi nei primi decenni del Cinquecento.\nLungo i lati esterni posti a meridione e a levante, trovandosi a perpendicolo sopra il precipizio e pertanto inespugnabili per le artiglierie di allora, i relativi due torrioni angolari che guardavano a meridione non erano muniti di artiglierie.\nForti artiglierie erano invece situate nei due torrioni a nord: di essi quello posto verso la cisterna di San Rocco aveva quattro piccoli cannoni, detti smerigi, e quattro grossi archibugi; l'altro torrione verso il bosco aveva quattro pezzi grossi d'artiglieria, detti sagri, dodici smerigi, una piccola bombarda, sedici archibugi di metallo o \"archibusioni\", necessari a bloccare il nemico che attaccava da ponente.\nAncora pi\u00f9 armato era il corridoio interno posto dietro al bastione di ponente che, posto oltre il fossato, dominava la piazza d'armi. Qui si trovavano un grosso cannone, un cannone \"cultato\", una colubrina e una mezza colubrina.\nIl quadrilatero fortificato era pertanto fornito di artiglieria sui due lati di ponente e di tramontana. Il deposito delle armi era situato nel fondo della sala interna, ovvero nella parte abitativa, dove si trovavano venticinque \"archibusi\", sette schioppetti, cinque smerigioni, quarantasette balestre da banco.\nIn totale, quattro sagri, ventuno smerigi, una bombarda, quarantacinque archibugi, sei cannoni, una colubrina, una mezza colubrina, sette schioppetti, quarantasette balestre, oltre agli accessori (caricatori, incudini, fucine, mortai e le armi bianche).\nCirca due decenni dopo, il castello, ulteriormente fortificato dal figlio di Sinibaldo, Gianluigi, fu teatro dell'ultima resistenza dei congiurati del 1547, terminata nel settembre di quell'anno con la totale distruzione del manufatto architettonico."}
{"id": "1142106", "revid": "78959", "url": "https://it.wikipedia.org/wiki?curid=1142106", "title": "Bufalo d'acqua", "text": ""}
{"id": "1142110", "revid": "59975", "url": "https://it.wikipedia.org/wiki?curid=1142110", "title": "Uzi Suicide", "text": ""}
{"id": "1142120", "revid": "8881004", "url": "https://it.wikipedia.org/wiki?curid=1142120", "title": "Suhumi", "text": ""}
{"id": "1142124", "revid": "614400", "url": "https://it.wikipedia.org/wiki?curid=1142124", "title": "Harold Lasswell", "text": "Biografia.\nLasswell studi\u00f2 scienze politiche alla Chicago University negli anni venti; fu profondamente influenzato dal pensiero pragmatico e in particolare dagli insegnamenti di John Dewey e George Herbert Mead. Quello che per\u00f2 influenz\u00f2 maggiormente i suoi studi sulla propaganda e sulla comunicazione in generale fu la filosofia freudiana. \nDurante la seconda guerra mondiale Lasswell divenne direttore della \"Divisione sperimentale per gli studi sulla comunicazione in tempo di guerra\" presso la Biblioteca del Congresso. Il suo lavoro presso questo dipartimento fu poi importante per lo sviluppo del comportamentismo negli anni cinquanta.\nLasswel ricopr\u00ec la carica di presidente della World Academy of Art and Science (WAAS) e dell'American Political Science Association (APSA).\nNel periodo finale della sua vita si interess\u00f2 a problemi di astropolitica, come per esempio le conseguenze politiche della colonizzazione di altri pianeti.\nPensiero.\nLasswell fu membro della Scuola sociologica di Chicago. Insieme ad altri pensatori liberali del periodo, come per esempio Walter Lippmann, riteneva che la propaganda fosse necessaria per la democrazia al fine di mantenere i cittadini, generalmente non informati, in accordo con le decisioni che la classe politica specializzata aveva preso nel migliore interesse della popolazione. \nLasswell formul\u00f2 inoltre un'attenta teoria politica fondata anche su criteri psicoanalitici di origine freudiana.\nComunicazione.\nLasswell \u00e8 noto principalmente per la sua definizione di comunicazione:\nAnche se questa definizione non rappresenta tutte le caratteristiche e problematiche del processo comunicativo, essa venne ripresa negli anni sessanta dalle scienze della comunicazione per sistematizzare la propria area di studi suddividendola nei seguenti campi:\nSimboli e potere.\nPer Lasswell, la politica \u00e8 un aspetto del processo sociale, e la lotta per il potere consiste nell'ottenere la capacit\u00e0 di influenzare la condotta altrui, attraverso l'impiego di meccanismi di sanzione o gratificazione, basata su valori.\nLasswell individua infatti otto differenti valori, quattro di benessere (benessere fisico, ricchezza, abilit\u00e0 professionale e conoscenza) e quattro di deferenza (potere, affetto, rispetto e onorabilit\u00e0). L'individuo \u00e8 mosso ad agire per ottenere di questi valori, con peculiarit\u00e0 per il potere, che oltre ad essere un valore-fine, \u00e8 anche un valore-mezzo, ossia un valore che permette l'ottenimento di altri valori.\nPer raggiungere questi valori, distribuiti in maniera diseguale, gli attori impiegano sia delle risorse simboliche (i simboli), sia risorse non simboliche (beni economici e violenza). Mentre queste ultime incidono direttamente sulla \"situazione\" degli attori, qualcosa di pi\u00f9 \"fisico\" o materiale, le risorse simboliche invece agiscono sulle \"prospettive\", cio\u00e8 sulle attivit\u00e0 mentali. Laswell infatti concepisce i simboli come attivazione e come articolazione di un processo mentale, che sfrutta le dinamiche inconsce della personalit\u00e0 umana (), catalizzando l'energia psichica in oggetti dalla cerchia primaria (ad es., l'odio per un genitore) e ricanalizzandoli verso un oggetto della cerchia secondaria (ad es., l'odio per il Re).\nLa teoria di Lasswell \u00e8 una teoria empirica, che \u00e8 stata oggetto di critiche per l'assenza di approfondimento riguardo alla specificit\u00e0 dei simboli: Lasswell infatti non differenzia le risorse simboliche, laddove invece ne sono stati riscontrati due differenti tipi: quelle \"pure\" (i simboli funzionano in quanto simboli a s\u00e9 stanti) e quelle \"collegate\" (i simboli sono in realt\u00e0 legati a risorse materiali).\nFonti.\nGiorgio Fedel, \"Simboli e politica\", Napoli, Morano, 1991, pagg 220-275"}
{"id": "1142131", "revid": "124429140", "url": "https://it.wikipedia.org/wiki?curid=1142131", "title": "Zimino", "text": "Il termine zimino (sin. \"pezzi\", in sassarese: \"ziminu\") \u00e8 un termine utilizzato con riferimento ad uno dei piatti tipici delle citt\u00e0 di Sassari e Porto Torres in Sardegna. Si tratta di un insieme di frattaglie d'agnello o di bovino, tra cui primeggiano il diaframma (\"parasangu\"), i \"riccioli\" o intestino (\"isthintinu\"), il retto (\"cannaguru\"), ma anche il cuore (\"cori\"), il rognone (\"rugnoni\"), la milza (\"ippiena\"); tuttavia, tra tutti, il pezzo pi\u00f9 prelibato \u00e8 il \"primuratti\", cio\u00e8 il timo (le animelle). Il termine \u00e8 utilizzato anche in Liguria e Toscana e designa una preparazione con il pesce a base di olio e verdure. \nOrigine.\nZimino deriva dall'arabo 'zamir', che tradotto significa \"denso e oleoso\" e ricorda la preparazione in uso in Liguria e Toscana, piuttosto che quella sarda. \nLo zimino viene preparato adagiandolo sulla \"grabiglia\" (graticola), dove cuoce alla brace, prima di essere salato e servito.\nLo zimino \u00e8 tipico della citt\u00e0 di Sassari e non dei paesi del suo circondario in quanto la citt\u00e0 era caratterizzata dalla prevalenza di attivit\u00e0 commerciali ed agricole ortive (cavoli, carciofi, melanzane, pomodori, rucola, etc.), mentre nel circondario l'allevamento e la pastorizia erano prevalenti, cos\u00ec che i \"cittadini\" non avevano direttamente a disposizione i tagli pregiati delle carni, per cui dovevano accontentarsi dei tagli (da ci\u00f2 appunto il termine dialettale pezzi) meno pregiati, lasciando le parti migliori ai possidenti ed allevatori dei paesi del circondario (\"li di li biddi\"), o ai signori cittadini (\"li signori\").\nIn Gallura e a Tempio Pausania in particolare si usava arrostire gli intestini del vitello senza per\u00f2 chiamare tale piatto ziminu, ma con la traduzione letterale di intest\u00ecni, ovvero \u201cminuci\u201d.\nZiminadda.\nL'attivit\u00e0 di preparare lo zimino, o di incontrarsi in gruppi di persone per consumarlo, viene chiamata \"ziminadda\", ed \u00e8 una tradizione celebrata in particolare nelle campagne e negli oliveti che circondano (e soprattutto circondavano) la citt\u00e0 di Sassari: durante il periodo primaverile ed estivo le compagnie di giovani (\"greffe\") si incontrano in una casa di campagna (cio\u00e8 un'abitazione rurale, per distinguerla da quella \"di citt\u00e0\" nella quale si vive regolarmente) e, durante la serata, si dedicano a questo rito.\nLa \"ziminadda\" \u00e8 regolarmente accompagnata da grande mescita di vino specialmente rosso e corposo (tipo Cannonau di Sorso e Sennori, Cagnulari, etc.), e da varie verdure fresche (finocchi, pomodori, lattuga, sedano), e, talvolta, da verdure arrosto (carciofi sardi, cipollotti, peperoni, etc.) che vengono lasciate cuocere a lungo accanto ai pezzi dello zimino.\nCon lo scandalo scoppiato in tutta Europa dopo i primi casi di \"mucca pazza\" (Encefalopatia spongiforme bovina, BSE), alcuni provvedimenti legislativi comunitari hanno bandito anche la vendita ed il consumo di zimino (in fase stessa di macellazione, il veterinario addetto al controllo nei mattatoi, aveva il compito di \"imbrattare\" l'intestino del bovino con una particolare sostanza che lo rendeva incommestibile); ci\u00f2 ha causato non poche polemiche e favorito, d'altra parte, un certo mercato clandestino.\nAltri significati.\nIn alcune parti della Sardegna, ad esempio ad Alghero, con il termine \"zimino\" si intende invece una zuppa di pescetti, cio\u00e8 un insieme di pesci di poco valore, cucinati prevalentemente con la bollitura e ricchi condimenti. Tuttavia ad un abitante di Sassari, parlando di \"zimino\" non verrebbe mai in mente il pesce ma solo ed esclusivamente l'arrostita di carne alla brace.\nIn altre parti della Sardegna (per esempio a Bulzi, piccolo centro dell'Anglona), per \"ziminu\" si intende prevalentemente la cottura in casseruola, con una salsa di pomodoro in agrodolce, delle frattaglie dell'agnello o del capretto; molto pi\u00f9 insolito, nella tradizione, \u00e8 il consumo delle interiora del vitello, in quanto i bovini venivano prevalentemente allevati per la produzione di latte o come animali da traino e da lavoro (tuttavia, seppur pi\u00f9 raro, anche in quest'area della Sardegna, capitava di tanto in tanto, in occasioni particolari, di consumare lo zimino \"a sa moda e T\u00e0tari\", \"alla sassarese\").\nIn altre zone d'Italia (a Pistoia e in Liguria) il termine zimino fa parte della cucina locale ma in riferimento a un piatto di verdure a foglia e pesce."}
{"id": "1142133", "revid": "339392", "url": "https://it.wikipedia.org/wiki?curid=1142133", "title": "Maerkisch Oderland", "text": ""}
{"id": "1142134", "revid": "339392", "url": "https://it.wikipedia.org/wiki?curid=1142134", "title": "Maerkisch-Oderland", "text": ""}
{"id": "1142135", "revid": "339392", "url": "https://it.wikipedia.org/wiki?curid=1142135", "title": "Markisch-Oderland", "text": ""}
{"id": "1142136", "revid": "339392", "url": "https://it.wikipedia.org/wiki?curid=1142136", "title": "Markisch Oderland", "text": ""}
{"id": "1142146", "revid": "767487", "url": "https://it.wikipedia.org/wiki?curid=1142146", "title": "Ten Foot Pole", "text": "Ten Foot Pole \u00e8 un band pop punk - melodic hardcore punk statunitense che, formatasi in California nel 1983 come Scared Straight, ha cambiato nome nel 1993 per evitare di essere confusa come una band appartenente al genere straight edge.\nStoria.\nInizialmente faceva parte della band anche Scott Radinsky, noto anche per essere un lanciatore di baseball professionista che ha militato nell'MLB in squadre come i Chicago White Sox, Los Angeles Dodgers, St.Louis Cardinals e Cleveland Indians, il quale, estromesso dal gruppo proprio a causa dei suoi impegni sportivi nel 1993 ha poi fondato la band punk rock Pulley.\nLo sostitu\u00ec alla voce il gi\u00e0 chitarrista Dennis Jagard, attualmente l'unico componente originale rimasto dei Ten Foot Pole.\nDopo due album, infatti, Unleashed e Insider, la nuova formazione venne ulteriormente modificata: il batterista Tony Palermo, pass\u00f2 nella band di Scott Radinsky, i Pulley."}
{"id": "1142150", "revid": "198277", "url": "https://it.wikipedia.org/wiki?curid=1142150", "title": "Scudetto (sport)", "text": "In sport di squadra, lo scudetto \u00e8 un distintivo dalla forma di scudo: viene portato sulla divisa da gioco dalla squadra che nella stagione precedente ha vinto il campionato nazionale. Per estensione, il termine indica la vittoria stessa del campionato.\nCalcio.\nItalia.\nSerie A.\nL'invenzione dello scudetto viene fatta risalire al poeta Gabriele D'Annunzio il quale, in occasione di un'amichevole disputata da una selezione italiana militare, fece apporre tale distintivo sulle maglie per la prima volta. \nIn seguito, venne deciso che la squadra prima classificata apponesse sulla maglia, nella stagione successiva, uno scudetto con i colori della bandiera italiana, rappresentativo dell'unit\u00e0 nazionale a livello calcistico. Nella stagione 1924-25 il Genoa fu quindi la prima squadra a cucire lo scudetto tricolore sulle proprie divise da gioco in quanto vincitrice del precedente campionato. La forma era quella attuale, ma lo scudetto era sormontato dalla corona dei Savoia ed era identico alla bandiera d'Italia dell'epoca: inglobava cio\u00e8 nella sezione bianca lo stemma sabaudo, una croce bianca su sfondo rosso.\nCi\u00f2 avvenne fino alla stagione 1930-31. A partire dalla successiva e sino al 1943, lo scudetto fu infatti sostituito in toto dallo stemma sabaudo affiancato al fascio littorio (simbolo del regime fascista nel frattempo salito al potere nel Paese); in questa fase storica, dalla stagione 1936-37 lo scudo tricolore venne \"retrocesso\" a simbolo della vittoria in Coppa Italia.\nAlla ripresa dai campionati nazionali dopo la pausa bellica, con la stagione 1945-46 lo scudetto, gi\u00e0 privo dello stemma sabaudo \u2014 \"anticipando\" il passaggio del Paese dalla monarchia alla repubblica che avverr\u00e0 di l\u00ec a qualche mese \u2014, torn\u00f2 stabilmente a essere il simbolo dei campioni d'Italia.\nSerie D.\nLo scudetto \u00e8 cucito anche sulle maglie della squadra vincitrice dello Scudetto Dilettanti, che viene assegnato in un torneo a cui partecipano le migliori classificate dei gironi delle Serie D: la squadra vincitrice conquista il titolo di \"campione d'Italia della Lega Nazionale Dilettanti\".\nMajor League Soccer.\nNella Major League Soccer, chi si aggiudica il torneo pu\u00f2 apporre sulle proprie maglie, l'anno seguente, uno scudo con la bandiera statunitense dietro all'immagine del trofeo. Due anni dopo la vittoria lo scudetto viene sostituito da una stella, che simboleggia quindi la vittoria di un campionato avvenuta due anni prima: la stella pu\u00f2 essere applicata con un anno di anticipo, se si sceglie di non apporre lo scudetto MLS.\nS\u00fcper Lig.\nNella S\u00fcper Lig turca la squadra campione ha la possibilit\u00e0 di avere uno scudetto sulle maglie dalla forma tondeggiante coi colori della bandiera nazionale.\nPrimeira Liga.\nNella Primeira Liga portoghese la squadra campione ha la possibilit\u00e0 di avere uno scudetto sulle maglie raffigurante lo stemma del Portogallo.\nPallacanestro.\nAnche al vincitore del campionato italiano di Serie A di pallacanestro viene assegnato uno scudetto tricolore da apporre sulle divise della stagione successiva, fino a riassegnazione e una stella d'oro permanente dopo la decima vittoria. Al 2021, le uniche societ\u00e0 decorate con tale stella sono:\nVi \u00e8 poi l'assegnazione di uno scudetto per il vincitore della Legadue Gold e della Legadue Silver, che dal 2013-2014 sostituiscono la Legadue e la Divisione Nazionale A.\nHockey su ghiaccio.\nPu\u00f2 fregiarsi dello scudetto tricolore anche la squadra vincitrice del campionato italiano di hockey su ghiaccio."}
{"id": "1142153", "revid": "1318658", "url": "https://it.wikipedia.org/wiki?curid=1142153", "title": "Telmo Pievani", "text": "Biografia.\nDopo la laurea in Filosofia della scienza conseguita presso l'Universit\u00e0 degli Studi di Milano, si \u00e8 specializzato negli Stati Uniti d'America, dove ha condotto ricerche di dottorato e post-dottorato in Biologia evolutiva e Filosofia della biologia, sotto la supervisione di Niles Eldredge e di Ian Tattersall presso l'American Museum of Natural History di New York.\nDal 2005 al 2012 \u00e8 stato professore associato di Filosofia della scienza presso la facolt\u00e0 di Scienze dell'educazione e della formazione dell'Universit\u00e0 degli Studi di Milano-Bicocca. Ha ricoperto gli insegnamenti di Epistemologia e di Epistemologia evolutiva. Dal 2007 \u00e8 stato vicedirettore del Dipartimento di Scienze Umane per la Formazione \u201cRiccardo Massa\u201d e vicepresidente del corso di laurea in Scienze dell'educazione.\nDal 2012 \u00e8 professore ordinario presso il Dipartimento di Biologia dell'Universit\u00e0 degli Studi di Padova, dove insegna Filosofia delle scienze biologiche, Bioetica e Divulgazione naturalistica. Dal 2016 \u00e8 Delegato del Rettore per la Comunicazione Istituzionale dell\u2019Universit\u00e0 degli Studi di Padova. Dal 2017 \u00e8 Presidente della SIBE - Societ\u00e0 Italiana di Biologia Evoluzionistica. \u00c8 socio effettivo dell\u2019Istituto Veneto di Scienze, Lettere e Arti, per la classe di Scienze, socio corrispondente dell\u2019Accademia delle Scienze di Torino per la classe di Scienze, socio non residente dell\u2019Accademia Olimpica di Vicenza, per la classe di Scienza e Tecnica.\n\u00c8 autore di pi\u00f9 di 230 pubblicazioni scientifiche nei campi della biologia evoluzionistica, dell'evoluzione umana, della filosofia della biologia e della filosofia della scienza generale.\nComunicazione della scienza.\nImpegnato in diversi progetti internazionali di comunicazione della scienza, dal 2013 fa parte del Comitato Scientifico di BergamoScienza, \u00e8 stato segretario del consiglio scientifico e coordinatore del Festival della scienza di Genova, divenuta la pi\u00f9 importante manifestazione europea del settore. Insieme a Vittorio Bo, \u00e8 stato direttore scientifico del \"Festival delle scienze di Roma\" in Auditorium Parco della Musica.\nFa parte del comitato editoriale di riviste scientifiche internazionali come \"Evolutionary Biology,\" \"Evolution: Education and Outreach\" e \"Rendiconti Lincei per le Scienze Fisiche e Naturali\". Insieme a Niles Eldredge, \u00e8 direttore scientifico del progetto enciclopedico \u201cIl futuro del pianeta\u201d di UTET Grandi Opere. Inoltre insieme ancora a Niles Eldredge ed a Ian Tattersall, \u00e8 stato il curatore scientifico dell'edizione italiana della mostra internazionale \"Darwin 1809-2009\".\nInsieme a Luigi Luca Cavalli-Sforza \u00e8 stato curatore del progetto espositivo internazionale \u201cHomo sapiens\": la grande storia della diversit\u00e0 umana\u201d (Roma, Palazzo delle Esposizioni, 2011-2012; Trento, 2012-2013, Novara 2013).\n\u00c8 direttore di \"Pikaia\", il portale italiano dell'evoluzione, ed \u00e8 stato coordinatore scientifico del Darwin Day di Milano. Fa parte del Comitato Etico e del Comitato Scientifico della Fondazione Umberto Veronesi per il progresso delle scienze.\nDa settembre 2014 fa parte del Consiglio Scientifico Internazionale del Museo delle Scienze (MUSE) di Trento.\nNel 2014 \u00e8 stato per l\u2019Universit\u00e0 degli studi di Padova coordinatore scientifico dell\u2019allestimento museale del Giardino della Biodiversit\u00e0 presso l'Orto Botanico di Padova, oltre che curatore della sezione \u201cLe piante e l\u2019uomo\u201d.\nDal 2017 collabora ai progetti scientifici e di comunicazione del Parco Natura Viva di Bussolengo (VR).\n\u00c8 stato il Curatore Scientifico, insieme ai professori B. Fantini, F. Rufo e S. Pimpinelli, della mostra internazionale \"DNA. Il grande libro della vita da Mendel alla genomica\u201d (Palazzo delle Esposizioni, Roma, Febbraio-Giugno 2017).\nDal punto di vista editoriale, \u00e8 membro del comitato editoriale de \"L'Indice dei libri\". Da dicembre 2010 \u00e8 componente del Comitato Scientifico Internazionale della rivista \"Le Scienze\", edizione italiana di \"Scientific American\", alla quale collabora.\nDal 1994 \u00e8 giornalista pubblicista, iscritto all'Ordine dei Giornalisti della Lombardia. Scrive regolarmente per la rivista \"Micromega\". Dal 2010 \u00e8 firma delle pagine culturali del Corriere della Sera. Dal 2018 \u00e8 direttore del web magazine dell'Universit\u00e0 degli Studi di Padova, Il Bo LIVE. \nDue volte finalista del Premio Galileo a Padova, nel 2012 ha ricevuto la menzione speciale della giuria del \"Premio Scienza e letteratura-Merck Serono\", per il saggio \"La vita inaspettata. Il fascino di un'evoluzione che non ci aveva previsto\" (Raffaello Cortina). Altri riconoscimenti: Premio Adriano Vitelli Laico dell\u2019Anno, 2011, Torino; Premio Internazionale di Ecologia Umana 2015 (Abbazia di Spineto, Sarteano); Premio Capo d'Orlando 2018 per la comunicazione multimediale (Vico Equense).\nInsieme a Federico Taddia e alla Banda Osiris, \u00e8 autore di progetti teatrali e musicali a tema scientifico, come \"Finalmente il Finimondo!\" (2012) e \"Il maschio inutile\" (2015), ispirato all\u2019omonimo libro.\nDall'8 gennaio al 23 gennaio 2022 conduce \"La fabbrica del Mondo\" con Marco Paolini in onda su Rai 3.\nIntroduzioni a opere di altri autori.\nHa curato l'edizione italiana di opere di Richard Dawkins, di Niles Eldredge, di Stuart Kauffman, di Ian Tattersall, di Susan Oyama, di Kim Sterelny, di Edward Osborne Wilson, di Sean B. Carroll, di Henri Gee e di altri filosofi della biologia ed evoluzionisti. \u00c8 inoltre il curatore dell'edizione italiana del testamento scientifico di Stephen Jay Gould (\"La struttura della teoria dell'evoluzione\") e dell'ottavo volume (intitolato \"Storia della scienza e della tecnologia\") della \"Storia della Cultura Italiana\" diretta da Luigi Luca Cavalli-Sforza. Ha curato l'edizione italiana di una parte dei Taccuini della Trasmutazione darwiniani, pubblicati da Laterza nel 2008 con il titolo di: \"Charles Darwin. Taccuino Rosso, Taccuino B, Taccuino E\". Ha scritto la prefazione del volume \"Il prezzo dell\u2019immortalit\u00e0 \u2013 Cosa sappiamo del cancro e come possiamo sconfiggerlo\", Saggiatore, 2020, di cui \u00e8 autore l'allievo di Umberto Veronesi Pier Paolo Di Fiore."}
{"id": "1142159", "revid": "767487", "url": "https://it.wikipedia.org/wiki?curid=1142159", "title": "Il mio West", "text": "Il mio West \u00e8 un film del 1998 diretto da Giovanni Veronesi con Leonardo Pieraccioni, Harvey Keitel, David Bowie ed Alessia Marcuzzi. Il film \u00e8 liberamente tratto dal romanzo \"Jodo Cartamigli\" di Vincenzo Pardini.\nTrama.\nLa storia inizia verso la fine del 1800 a Basin Field, un piccolo villaggio sulle pendici delle grandi montagne del \"Far West\" che confinano con il Canada e racconta lo stile di vita idealistico del medico del villaggio e contadino occidentale \"Doc\" (Pieraccioni), di sua moglie pellerossa Perla (Holt) e del figlio mezzosangue avuto da lei, Jeremiah (Mercredi).\nLa loro vita viene interrotta quando il vecchio pistolero e padre di Doc, Johnny Lowen (Keitel) si presenta all'improvviso dopo vent'anni nella loro fattoria dicendo di essere tornato a casa, di volersi riposare e di essere in pensione. La famiglia non \u00e8 contenta del suo ritorno, dato il suo stile di vita passato, la paura degli effetti negativi che la sua presenza pu\u00f2 avere nel villaggio e il dolore che la sua assenza ha portato negli anni.\nDopo il suo arrivo, nel villaggio giunge anche Jack Sikora (Bowie) che da anni sta inseguendo Johnny. Jack \u00e8 determinato a uccidere Johnny e fa di tutto per costringere il suo rivale ad accettare un duello mortale. La tenutaria del saloon Mary (Marcuzzi), che ha una simpatia per Johnny ed \u00e8 stata violentata da Jack, cerca di uccidere Sikora ma viene da lui assassinata. Data la continua riluttanza di Johnny ad accettare un duello, Jack rapisce il giovane Jeremiah.\nJohnny prova a recuperare una pistola che aveva nascosto per salvare il nipote dalle grinfie del nemico, ma alla fine lo scemo del villaggio, che ha trovato la pistola di Johnny, riesce a uccidere Jack in un duello.\nLa voce narrante \u00e8 quella del piccolo Jeremiah.\nProduzione.\nRiprese.\nIl film \u00e8 stato girato principalmente in Garfagnana, a Campocatino sulle Alpi Apuane e la parte con gli indiani in Valle d'Aosta al lago Verney del Piccolo San Bernardo.\nDistribuzione.\nIl film \u00e8 uscito nelle sale Italiane il 18 dicembre 1998 mentre negli Stati Uniti \u00e8 stato distribuito in Home Video il 6 settembre 2005.\nAccoglienza.\nIncassi.\nIn Italia, il film ha avuto molto successo al botteghino con un risultato di oltre 17 miliardi di lire."}
{"id": "1142164", "revid": "59912", "url": "https://it.wikipedia.org/wiki?curid=1142164", "title": "DJ Molella", "text": ""}
{"id": "1142165", "revid": "59912", "url": "https://it.wikipedia.org/wiki?curid=1142165", "title": "Dj Molella", "text": ""}
{"id": "1142166", "revid": "1590006", "url": "https://it.wikipedia.org/wiki?curid=1142166", "title": "Storia delle dottrine politiche moderne", "text": "La Storia delle dottrine politiche moderne \u00e8 una disciplina delle Scienze politiche che ha l'obiettivo di studiare e comprendere le cause che hanno portato alla nascita, allo sviluppo e, talvolta, alla morte delle dottrine politiche con cui ancora oggi conviviamo (nei partiti, nelle istituzioni e nei movimenti).\nAssolutismo.\nCon il termine assolutismo si intende un sistema politico dove a regnare \u00e8 un'unica persona, sciolta da ogni vincolo. Absolutus in latino, participio passato di absolvo, significa infatti slegato, sciolto. La condizione di assolutismo, difesa dal filosofo inglese Thomas Hobbes, comprende dispotismo e autocrazia. Il dispotismo si impone sul popolo privandolo di diritti e libert\u00e0, assieme al governo di una persona sola (il Leviatano nel caso di Hobbes), un despota.\nIl dispotismo illuminato \u00e8 il governo assolutista di una monarchia illuminata (o despota illuminato), in riferimento agli ideali dell'Illuminismo, periodo storico e culturale dell'Occidente del XVIII e inizio del XIX secolo.\nLiberalismo.\nQuando nel 1700 vi fu l'illuminismo, si verific\u00f2 un vento di novit\u00e0 tesa all'enfatizzazione della ragione, dell'anticlericalismo e del rigetto nei confronti dell'ancien R\u00e9gime.\nNonostante l'illuminismo fu padre diretto della rivoluzione francese, si tratt\u00f2 sostanzialmente di una corrente riformista, volta a modificare in alcune istanze i regimi politici che fino ad allora vigevano.\nMa ben presto l'atmosfera culturale prese a mutare, Napoleone apr\u00ec la strada al romanticismo, alla restaurazione e alla negazione del razionalismo illuminista.\nLocke.\nJohn Locke, padre del liberalismo classico, fu contrario all'assolutismo classico. Ci\u00f2 deriva da un diverso modo di concepire l'essere umano.\nSecondo molti, John Locke \u00e8 stato (inconsapevolmente) l'architetto della moderna concezione di democrazia liberale (fondata cio\u00e8 sulla priorit\u00e0 della libert\u00e0 e dei \"diritti naturali \" come la vita e la propriet\u00e0). Le sue idee, espresse nella sua maggiore opera \"Secondo trattato sul governo civile\", hanno esercitato grande influenza sulla formazione della filosofia politica dei padri fondatori delle repubbliche liberali statunitense e francese.\nConstant.\nConstant fu un romantico, profondamente religioso e controrivoluzionario. Per lui sia i rivoluzionari sia gli antirivoluzionari erano due facce della stessa medaglia: il dispotismo.\nFu proprio lui a formulare la famosa distinzione tra \"libert\u00e0 di\" (propria dell'antichit\u00e0) e la \"libert\u00e0 da\" (propria dei regimi politici moderni). Fu quindi un liberale radicale, anche a scapito dell'uguaglianza.\nTocqueville.\nTocqueville rese democratica la visione liberale precedente sostenendo l'idea dell'inarrestabilit\u00e0 della democrazia. Molto religioso, studi\u00f2 gli effetti benefici che lo spirito cristiano aveva portato alla nascente potenza mondiale, gli USA. Infatti laddove l'altare fosse lontano dal trono, la chiesa diverrebbe un fattore di democrazia e modernizzazione.\nTrov\u00f2 anche dei limiti nel sistema americano, come la famosa \"dittatura della maggioranza\" e l'illiberale schiavit\u00f9 dei neri anche se controbilanciava questi difetti con le numerose associazioni ritenute dei veri e propri \"anticorpi\".\nLa rivoluzione francese la guard\u00f2 da un particolare punto di vista: la nobilt\u00e0 francese non aveva saputo modernizzarsi. Non si trasform\u00f2 in un ceto capitalista, come invece in Gran Bretagna avvenne, riducendosi cos\u00ec a corpo parassitario e attirandosi le antipatie del terzo stato.\nMill.\nJohn Stuart Mill si propose di includere nello spirito liberal democratico anche una visione sociale, facendo emergere la necessit\u00e0 di un settore privatistico affiancato da uno pubblico.\nFu dunque in contrasto con il famoso economista Smith, il quale sostenne l'esistenza di una \"mano invisibile\" dell'economia ritenuta benefica in un contesto di liberalismo \"tout court\".\nIl repubblicanesimo di Mazzini.\nGiuseppe Mazzini fu un repubblicano democratico unitario ed ebbe un ruolo centrale nei movimenti per l'unit\u00e0 nazionale italiana. Si propose di storicizzare le forme di governo sostenendo quindi che per evoluzione l'uomo sarebbe passato dal dispotismo alla monarchia e infine alla repubblica.\nLa sua visione politica fu incentrata su tutti e tre i valori della rivoluzione francese (libert\u00e0, uguaglianza, fraternit\u00e0), senza rinunciare a nessuno di essi. Per questo motivo condann\u00f2 sia il liberalismo che il collettivismo.\nFu fondatore, inoltre, della Giovine Italia, la quale si pu\u00f2 definire il primo vero partito socialista dell'Italia.\nTuttavia nella sua prassi politica entr\u00f2 in polemica con Carlo Cattaneo, il quale non condivideva l'idea di Mazzini di potersi alleare con il Regno Sabaudo pur di unificare il paese.\nCavour.\nFu un grande uomo politico italiano. Seppe fare del Piemonte il polo d'attrazione di tutto il liberalismo patriottico italiano. Egli fu un liberale, patriota, fedele alla corona (moderato). Riusc\u00ec pure ad attirare alla sua causa molti ex mazziniani. \nQuando nel 1870 i bersaglieri entrarono a Roma, il nascente stato si present\u00f2 con una netta divisione tra Stato e Chiesa. \"Libera Chiesa in libero Stato\" fu la celebre affermazione di Cavour.\nIdealismo.\nKant.\nKant fu uno dei principali illuministi. Egli ritenne che la verit\u00e0 non fosse una proiezione della realt\u00e0, ma una sintesi a priori e convenzionale, data dal fatto che \u00e8 intersoggettivamente valida per tutti gli esseri raziocinanti.\nPer lui possiamo conoscere solo ci\u00f2 che \u00e8 finito (come l'uomo); valorizz\u00f2 quindi ci\u00f2 che la ragione pu\u00f2 sperimentare.\nArriv\u00f2 ad affermare anche che l'amore per il prossimo non sarebbe dovuto allo spiritualismo religioso, bens\u00ec alla nostra stessa razionalit\u00e0: l'umanit\u00e0 vive in ciascuno di noi e viceversa.\nContrapponendosi al machiavellismo (realismo politico/moralista politico), egli propose il politico morale, ovvero quel politico che subalterna le scelte politiche (i mezzi) al bene della societ\u00e0 (il fine).\nHegel.\nHegel vide in ogni individuo un anello necessario, la vera realt\u00e0 sarebbe non gi\u00e0 l'insieme delle parti che la costituiscono, ma il tutto al di l\u00e0 delle sue parti cos\u00ec come \u00e8 intuito dal pensiero umano.\nQuindi mentre Kant riduceva l'applicabilit\u00e0 delle sintesi a priori al campo dei fenomeni quantificabili, Hegel la estendeva a tutti i campi e specialmente alla storia.\nLa visione hegeliana della storia infatti \u00e8 quella che guarda a quest'ultima come lo svolgimento dell'idea, in un perenne processo a spirale.\nLa verit\u00e0 resta assoluta come per Kant, ma non rimane sempre la stessa: non appena essa si afferma viene messa nuovamente in discussione.\nSi entra dunque nello storicismo, cio\u00e8 nella visione del mondo come progressiva presa di coscienza degli uomini.\nEgli identific\u00f2 la storia come la storia religiosa degli uomini, valorizz\u00f2 pure l'idea di rivoluzione, non sociale come far\u00e0 Marx, ma spirituale, reputata base imprescindibile per la rivoluzione di cui prima.\nLo stato ideale per Hegel \u00e8 quello etico, che \u00e8 insomma sia fine che mezzo del singolo individuo.\nNon ritenne inoltre benefica la separazione netta tra Chiesa e Stato, sostenendo che la sacralizzazione dello Stato da parte della Chiesa fosse necessaria.\nProprio questo \u00e8 per Hegel il limite della rivoluzione francese: l'irreligiosit\u00e0. Nei paesi protestanti infatti, laddove una rivoluzione religiosa si era gi\u00e0 verificata non ci fu bisogno di arrivare a situazioni simili alla rivoluzione francese.\nEgli cerc\u00f2 una terza via tra spirito illuminista rivoluzionario e quello reazionario.\nCondivise infatti l'idea di stato come volont\u00e0 generale dei cittadini (Rousseau) ma non l'istanza di contrattualismo; di reazionario condivise l'idea dello stato come costante storica che nasce e si rigenera.\nIl diritto da compiersi sarebbe dunque astratto e subordinato allo stato, sintetizzatore dei bisogni particolari.\nSpieg\u00f2 la necessaria eticit\u00e0 di stato paragonandola al buon membro di una famiglia, il quale fa il bene di se stesso solo relativamente al bene generale.\nSi pose dunque per la restaurazione, ma anche al di l\u00e0 di essa. Nonostante la sua polemica costante con il collettivismo spian\u00f2 la strada alle idee marxiste che molto si rifaranno alle sue teorie.\nInfatti si generarono due interpretazioni contrapposte: la destra hegeliana (incentrata sull'importanza dello stato) e la sinistra hegeliana (basata sulle istanze di stato che cambia e da cambiare).\nGentile.\nCon il termine \"neoidealismo\" vengono definiti alcuni filosofi del Novecento, che trassero ispirazione, in forma pi\u00f9 o meno accentuata, dall'idealismo romantico hegeliano. Fra questi si suole includere gli italiani Benedetto Croce e Giovanni Gentile, il quale reinterpreta l'idealismo tedesco in un'ottica attualista. Gentile riprende la concezione hegeliana dello stato etico, per cui libero non \u00e8 l'individuo atomisticamente e materialisticamente inteso, ma soltanto lo stato nel suo processo storico. L'individuo pu\u00f2 essere libero ed esplicare la sua moralit\u00e0 esclusivamente nelle forme istituzionali dello stato. L'individuo pu\u00f2 maturare la sua libert\u00e0 individuale solo all'interno dello Stato, con ci\u00f2 a dire in un contesto istituzionale organizzato.\nIl marxismo.\nMaterialismo storico di Marx e Engels.\nKarl Marx si form\u00f2 nella sinistra hegeliana, ma ben presto abbracci\u00f2 il materialismo andando oltre Hegel. Critic\u00f2 Hegel per la sua concezione delle realt\u00e0 particolari come manifestazioni accidentali o specifiche del generale e per la sua giustificazione (in quanto stato etico) dei problemi esistenti nello Stato attuale.\nPer Marx invece era necessario realizzare la democrazia vera sia nella sfera politica che economica nell'ottica di uno stato s\u00ec etico, ma da farsi.\nMa vero punto di partenza del materialismo storico \u00e8 l'idea che l'economia (struttura) sia dominante sulla societ\u00e0 e istituzioni (sovrastruttura) per cui l'emancipazione umana la si potrebbe ottenere solo scardinando l'attuale assetto capitalista (struttura).\nStato operaio.\nIl pensiero rivoluzionario si fonderebbe sull'idea che ogni assetto economico nella storia sviluppa delle contraddizioni interne che ne determinano l'implosione.\nIn questo caso, in regime capitalista, la classe subalterna (operaia) avrebbe teso a conquistare il potere in quanto classe formata da uomini e perci\u00f2 naturalmente tendenti all'emancipazione.\nLa questione della formazione storica della coscienza di classe sarebbe dunque data da un processo naturale, ma questa idea non fu condivisa da altri pensatori pure marxisti come Rosa Luxemburg e Lenin, convinti della necessit\u00e0 di una avanguardia cosciente.\nRiguardo alla religione, Marx la vide come l'\"oppio dei popoli\", essa infatti determinerebbe l'inerzia delle classi meno abbienti, fiduciose in un premio nell'al di l\u00e0.\nRiguardo all'economia l'opera di Marx fu notevole, come nel primo libro de \"Il Capitale\" (unico dei tre pubblicato in vita), nel quale descrisse la teoria del \"plusvalore\" profitto economico dell'imprenditore che sarebbe dato dall'unica merce in grado di produrre pi\u00f9 ricchezza di quella che consuma: il lavoro subordinato.\nEgli comunque ben poco ebbe a che fare con l'economia pianificata che caratterizzer\u00e0 i regimi autoproclamatosi marxisti o comunque comunisti.\nEgli ritenne quindi che la rivoluzione fosse inevitabile, ma ammise pure che essa si sarebbe potuta presentare sia in maniera rivoluzionaria che riformistica legale.\nVi furono pure delle voci discordanti al suo pensiero come Bakunin il quale fu contrario all'idea di uno stato comunista, inquadrando lo stato di per s\u00e9 come il nemico da abbattere, dunque non conquistabile nemmeno da una forza proletaria rivoluzionaria, mentre per Marx e Engels e poi Lenin, lo stato borghese avrebbe dovuto essere spezzato ma non eliminato, nell'ottica di un processo di trasformazione a un regime simile a quella che fu la comune di Parigi (ritenuta da Marx il primo esempio di regime comunista).\nL'utopia Marxista terminava con l'idea che con la scomparsa delle classi, a seguito dell'ascesa proletaria, vi sarebbe stato sempre meno Stato fino alla sua scomparsa.\nSocialdemocrazia e comunismo.\nMarx prevedeva due fasi nel processo di rivoluzione sociale. La prima fase, individuata come Socialismo, consisteva nella dittatura del proletariato, fase in cui ognuno avrebbe ricevuto in base a quanto dato. La seconda, invece, sarebbe stata il Comunismo che, superate le forze contro-rivoluzionarie, non avrebbe pi\u00f9 avuto la necessit\u00e0 di imporre la dittatura. Secondo Marx \"solo allora l'angusto orizzonte giuridico borghese pu\u00f2 essere superato, e la societ\u00e0 pu\u00f2 scrivere sulle sue bandiere: - Ognuno secondo le sue capacit\u00e0; a ognuno secondo i suoi bisogni!\"\nSecondo Kautsky, la \"dittatura del proletariato\" sarebbe sfociata in un maggior potere dello stato sul singolo. L'autore propose di conquistare politicamente, anzich\u00e9 abbattere, lo stato capitalista per realizzare il progetto socialista. \"Il rivolgimento sociale verso il quale noi tendiamo pu\u00f2 essere realizzato solo per mezzo di una rivoluzione politica, per mezzo della conquista del potere politico del proletariato in lotta. La specifica forma costituzionale, in cui solo il socialismo pu\u00f2 essere realizzato, \u00e8 la repubblica, nel significato pi\u00f9 ampio della parola: la repubblica democratica\".\nBernstein fu uno dei sostenitori del revisionismo marxista, egli guardava al socialismo non come l'opposto del liberalismo, ma come suo erede, il quale aveva gi\u00e0 i suoi frutti con l'aumento dei diritti dei lavoratori. \"Il suffragio universale \u00e8 soltanto un frammento di democrazia, anche se \u00e8 un frammento che alla lunga \u00e8 destinato ad attrarre agli altri come il magnete attrae i frammenti di ferro. \u00c8 un processo che certamente avanza pi\u00f9 lentamente di quanto molti desiderano, e tuttavia \u00e8 in atto. Per favorire questo processo, la socialdemocrazia non ha strumento migliore di quello di porsi senza reticenza, anche sul piano dottrinale, sul terreno del suffragio universale e della democrazia, con tutte le conseguenze che ne derivano per la sua tattica\". Il movimento operaio non avrebbe minacciato lo stato in quanto tale, ma \"al massimo una determinata forma di stato o un determinato regime\".\nRosa Luxemburg, a differenza dei marxisti leninisti non assolutizz\u00f2 mai la figura del partito ritenendolo si necessario, ma solo come mezzo a completa disposizione delle masse e non come avanguardia presunta cosciente.\nSorel, rifacendosi a Bergson, attuava una strana commistione tra marxismo e spiritualismo. Secondo l'autore \"si pu\u00f2 parlare all'infinito di rivolte senza mai provocare un movimento rivoluzionario, fin tanto che non vi sono miti accettati dalle masse (\u2026) il mito \u00e8 un'organizzazione di immagini capaci di evocare istintivamente tutti i sentimenti che corrispondono alle diverse manifestazioni della guerra intrapresa dal socialismo contro la societ\u00e0 moderna\"\nHenri de Man fu vicino al pensiero di Sorel, per lui per\u00f2 il socialismo era l'erede delle tendenze solidaristiche anteriori allo stesso capitalismo. Perci\u00f2 il socialismo dovrebbe mirare, secondo de Man, all'umanizzazione del capitalismo attraverso una corporativizzazione di sinistra.\nPolitica della soggettivit\u00e0.\nIl pensiero politico contemporaneo si caratterizza per un marcato tratto soggettivistico in riferimento al ruolo degli individui visti come forza dinamica della storia. Nel periodo tra fine 1800 e inizio 1900, vi furono diversi pensatori neomachiavellici con conseguente visione disincantata della politica:\nGaetano Mosca \nGaetano Mosca fu liberale autoritario antisocialista, ma successivamente anche antifascista. Egli era anche positivista per la sua visione non storicista della politica per cui ritenne di avere individuato le costanti politiche applicabili in ogni contesto politico storico.\nNot\u00f2 innanzitutto che \u00e8 sempre una minoranza che domina una maggioranza, e questo semplicemente per la capacit\u00e0 di organizzarsi meglio della prima. Per questo motivo, per Mosca, studiare la storia significherebbe semplicemente studiare la minoranza politica, la classe dirigente.\nCritic\u00f2 anche la visione marxista della storia vista come competizione fra pi\u00f9 classi, in quanto per Mosca la storia era competizione in una sola classe, quella politica.\nRigett\u00f2 anche la distinzione storica di diverse forme di governo ritenendo che ognuna di esse fosse sostanzialmente una aristocrazia.\nVilfredo Pareto.\nVilfredo Pareto inquadr\u00f2 il principio di Mosca (la minoranza governa sempre la maggioranza) in una visione sociologica complessa. Ingegnere ferroviario, poi economista liberista e \"marginalista\",quindi sociologo all'Universit\u00e0 di Losanna, ribadi infatti l'importanza delle ideologie, le quali possono permettere ad una classe di salire al potere. Ci sarebbe infatti un permanente prevalere delle azioni \"non logiche\", basate sui sentimenti e gli interessi, spacciati da ciascuno per razionali. Tuttavia per lui ogni classe al potere si farebbe corrompere dal potere stesso e dai propri limiti, per cui sarebbe fisiologica e ben vista la concorrenza tra classi politiche (alternanza), cos\u00ec come \u00e8 accolta nell'economia. Si avrebbe cos\u00ec una circolazione delle \u00e9lite di tipo \"volpe\" e \"leone\", gi\u00e0 descritte dal Machiavelli. In tal senso, Paret\u00f2 apprezz\u00f2 sia Mussolini che Lenin. Morir\u00e0 nel 1923.\nRobert Michels.\nRobert Michels fu prima anarcosindacalista e poi nazionalista fascista, seguace di Mussolini. Egli si rese conto della centralit\u00e0 dei partiti nella formazioni delle \u00e9lite, ma non li considerava organismi democratici. \nAllievo di Max Weber, trasferitisi in Italia formul\u00f2 infatti la \"legge ferrea dell'oligarchia\" sostenendo che i partiti in realt\u00e0 occultano dietro una parvenza di democrazia la loro sostanza oligarchica. Dunque nonostante fosse a favore di una democrazia vera, per lui era comunque irrealizzabile tanto da stringersi infine al fascismo giudicandolo pi\u00f9 democratico del sistema liberale precedente. Rettore dell'Universit\u00e0 di Perugia, morir\u00e0 nel 1936.\nMax Weber.\nMax Weber volle dimostrare che il capitalismo non \u00e8 semplicemente figlio di un cambiamento nei rapporti di produzione, ma che oltre a questo, la dimensione religiosa avrebbe contribuito pesantemente alla sua nascita e al suo sviluppo.\nCritic\u00f2 Marx per il fatto che avrebbe voluto fare non solo lo studioso rigorosamente scientifico, ma anche il profeta, volendo a tutti i costi dimostrare una presunta rivoluzione che da l\u00ec a poco si sarebbe verificata, tradendo cos\u00ec i reali fini di uno studioso che si attiene solo a descrivere la realt\u00e0.\nWeber parl\u00f2 del politico come di un tipo sociale sintesi assoluta tra passione (politica del \"fai quel che devi e accada quel che pu\u00f2\") e calcolo (che tiene conto delle conseguenze).\nEgli inoltre distinse fra tre forme di dominio differenti: \nSarebbe proprio quest'ultimo l'unico tipo di potere rivoluzionario, in quanto l'unico capace di spezzare un assetto vigente. Tuttavia, l'ideale sarebbe la sua trasformazione in \"razionale\".\nCarl Schmitt.\nCarl Schmitt, giurista e teorico politico della rivoluzione conservatrice tedesca, \u00e8 uno dei maggiori (e pi\u00f9 controversi) interpreti della crisi dello Stato moderno. La sua riflessione sul concetto di sovranit\u00e0, a partire dall'opera \"Politische Theologie\" (1922), individua l'origine della politica moderna in un processo di secolarizzazione dei concetti teologici, in virt\u00f9 del quale fra le due discipline della dottrina dello Stato e della teologia esiste un'analogia sistematica. Schmitt dedica una particolare attenzione al tema dello \"stato di eccezione\" (\"Ausnahmezustand\") che, sospendendo temporaneamente la legalit\u00e0 costituita, rappresenta l'analogo del miracolo e permette di individuare la \"funzione sovrana\".\nLa crisi dello Stato nasce dall'incompatibilit\u00e0 fra democrazia e liberalismo: la prima si afferma come nuovo criterio di legittimit\u00e0 dopo il crollo dell'Antico Regime e consiste nella \"identit\u00e0 di governanti e governati\"; il secondo invece non \u00e8 una vera e propria teoria politica, quando piuttosto una teoria \"contro\" la politica, in quanto consiste in una serie di restrizioni legali all'esercizio della sovranit\u00e0, e in ultima istanza nel tentativo di abolire la politica. Il liberalismo si sviluppa infatti insieme al positivismo giuridico, cio\u00e8 all'idea che dalla politica si possa eliminare ogni residuo di arbitrariet\u00e0 (inclusa la decisione sovrana sullo stato di eccezione) per trasformarla in un meccanismo formale perfettamente prevedibile, interamente riconducibile a una struttura chiusa e autosufficiente di norme. Ma la democrazia parlamentare si trasforma cos\u00ec in un sistema debole e incapace di unit\u00e0 politica, in cui partiti ostili alla democrazia (i comunisti e i nazisti, nel contesto storico di Schmitt) sfruttano le regole democratiche e i diritti liberali per sovvertire l'ordinamento vigente, che - non potendo ricondurre l'emergenza suprema a una norma positiva - \u00e8 destinato a soccombere.\nLegato ai concetti di sovranit\u00e0, legalit\u00e0 e legittimit\u00e0 \u00e8 quindi il tema della dittatura, che Schmitt sviluppa dal punto di vista storico e teorico nell'opera \"Die Diktatur\" (1921), e sotto il profilo giuridico (con riferimento all'attualit\u00e0, ovvero alla crisi della Repubblica di Weimar) in \"Der H\u00fcter der Verfassung\" (1931). Con una distinzione che verr\u00e0 ripresa da vari politologi (ad esempio Carl Joachim Friedrich e Clinton L. Rossiter), Schmitt individua due tipi di dittatura: quella \"commissaria\", finalizzata alla difesa e al ripristino della legalit\u00e0 costituita (il modello paradigmatico \u00e8 rappresentato dalla figura del \"dictator\" nella Roma repubblicana), e quella \"sovrana\" che mira invece alla rimozione dell'ordinamento vigente e alla sua sostituzione con uno nuovo (l'esempio \u00e8 la dittatura del proletariato secondo la dottrina marxista-leninista). La dittatura sovrana crea un temporaneo \"vuoto giuridico\", in cui il dittatore agisce come sovrano esercitando un informe \"potere costituente\".\nNazionalfascismo.\nIl nazionalismo.\nDopo la rivoluzione francese nacquero una serie di movimenti, che si svilupparono nell'Ottocento e all'inizio del Novecento, che sostengono l'importanza del concetto di identit\u00e0 nazionale e di Nazione, intesa come collettivit\u00e0 ritenuta depositaria di valori tipici e consolidati del patrimonio culturale e spirituale di un popolo/etn\u00eca, essendo tale patrimonio la risultante di uno specifico percorso storico.\nIl Nazionalismo italiano, sorto sulle idee imperialiste del primo Novecento - si veda la rivista fiorentina \"Il Regno\" di Enrico Corradini - divenne organizzazione politica all'epoca della guerra di Libia. Raccolto nel 1912 attorno al quotidiano \"L'Idea nazionale\", dopo la Grande Guerra le sue \"camicie azzurre\" confluirono, al Congresso di Napoli del 1923, nel Partito Nazionale Fascista. Esponenti di spicco furono Luigi Federzoni, Alfredo Rocco e Costanzo Ciano, invisi alla base fascista perch\u00e9 monarchici e conservatori.\nFascismo.\nIl fascismo si produsse in seguito ai tanti fermenti antipositivistici sviluppatisi dopo il 1848 e specie verso fine secolo. Furono in incubazione fermenti antidemocratici caratterizzati dall'esaltazione della violenza detta liberatrice e dall'affermazione non pi\u00f9 patriottica, ma imperialista dell'identit\u00e0 nazionale, che si afferm\u00f2 dopo la fine della prima guerra mondiale prima in Italia e poi anche nei paesi europei."}
{"id": "1142170", "revid": "149726", "url": "https://it.wikipedia.org/wiki?curid=1142170", "title": "Test dei segni per ranghi di Wilcoxon", "text": ""}
{"id": "1142176", "revid": "44297", "url": "https://it.wikipedia.org/wiki?curid=1142176", "title": "Toronto, Ontario", "text": ""}
{"id": "1142177", "revid": "44297", "url": "https://it.wikipedia.org/wiki?curid=1142177", "title": "Detroit (Michigan)", "text": ""}
{"id": "1142189", "revid": "14691", "url": "https://it.wikipedia.org/wiki?curid=1142189", "title": "Le baruffe chioggiotte", "text": ""}
{"id": "1142193", "revid": "14691", "url": "https://it.wikipedia.org/wiki?curid=1142193", "title": "Biglietto per l'inferno (album)", "text": ""}
{"id": "1142195", "revid": "697352", "url": "https://it.wikipedia.org/wiki?curid=1142195", "title": "916 (disambigua)", "text": ""}
{"id": "1142197", "revid": "287204", "url": "https://it.wikipedia.org/wiki?curid=1142197", "title": "917 (disambigua)", "text": ""}
{"id": "1142198", "revid": "287204", "url": "https://it.wikipedia.org/wiki?curid=1142198", "title": "918 (disambigua)", "text": ""}
{"id": "1142199", "revid": "287204", "url": "https://it.wikipedia.org/wiki?curid=1142199", "title": "919 (disambigua)", "text": ""}
{"id": "1142200", "revid": "287204", "url": "https://it.wikipedia.org/wiki?curid=1142200", "title": "920 (disambigua)", "text": ""}
{"id": "1142202", "revid": "1305772", "url": "https://it.wikipedia.org/wiki?curid=1142202", "title": "921 (disambigua)", "text": ""}
{"id": "1142203", "revid": "287204", "url": "https://it.wikipedia.org/wiki?curid=1142203", "title": "922 (disambigua)", "text": ""}
{"id": "1142204", "revid": "287204", "url": "https://it.wikipedia.org/wiki?curid=1142204", "title": "923 (disambigua)", "text": ""}
{"id": "1142205", "revid": "287204", "url": "https://it.wikipedia.org/wiki?curid=1142205", "title": "924 (disambigua)", "text": ""}
{"id": "1142206", "revid": "287204", "url": "https://it.wikipedia.org/wiki?curid=1142206", "title": "925 (disambigua)", "text": ""}
{"id": "1142208", "revid": "767487", "url": "https://it.wikipedia.org/wiki?curid=1142208", "title": "Luca Faggella", "text": "Biografia.\nNegli anni ottanta milita nei Delta Tau Chi, gruppo post- wave di Livorno, poi fonda nella seconda met\u00e0 degli stessi i Gift, con cui incider\u00e0 il primo disco \"Disappointement - Adieu les Amis\", nel 1988.\nDopo alcuni anni di spettacoli locali, nel 1997 mette in scena Fagella Canta Ciampi alla Libreria Via di Ripetta (ora Libreria del Mare). Lo spettacolo, basato su una scelta di brani del poeta Piero Ciampi, viene ben accolto da pubblico e critica. Dall'estate 1998 partecipa a festival teatrali e musicali come Armunia Festival, Jazzin'Sardegna, Premio Ciampi, Jazz Image, Roma Incontra il Mondo, Santarcangelo dei teatri, Festival Klezmer ed altri.\nDal 1997 al 2003 \u00e8 impegnato in vari spettacoli musicali e teatrali di musica folk. Interpreta la parte di Jimmy nel \"Mahagonny Songspiel\" di Brecht-Weill (ottobre 1998), del Principe Venceslao (Ubu Re, Alfred Jarry), Nagg (Finale di partita, Samuel Beckett), diversi personaggi ne \"La biblioteca di Babele\" di Borges (diretti da Michelangelo Ricci) e un alter ego di Piero Ciampi e Luciano Bianciardi nello spettacolo di Massimo Luconi \"Luciano Bianciardi da Grosseto a Milano\". Nel 2008 \u00e8 attore e autore della colonna sonora dello spettacolo teatrale \"POESIA '70\" di Maria Teresa Pintus.\nDallo spettacolo \"Tredici Canti\" nel 2002 viene tratto l'album omonimo. In quell'anno, invitato al Premio Tenco, vince il premio come \"Miglior autore emergente\". L'album ottiene un discreto successo e diventa un riferimento per la radicalit\u00e0 del suono, con l'uso di testi originali in italiano e melodie tradizionali Yiddish o sefardite.\nNel novembre dello stesso anno partecipa all'iniziativa \"Salaam Baghdad\" a Bakuba e Baghdad organizzata dall'associazione \"Artisti contro la guerra\", con Goran Kuzminac, Max Gazz\u00e8, Il Parto delle Nuvole Pesanti ed altri, da cui viene tratto il film \"Sotto il cielo di Baghdad\", prodotto da Lunarossa cinematografica.\nNel 2003 apre il proprio sito internet nel quale pubblica brani musicali, poesie, estratti da romanzi e racconti inediti. Un suo saggio breve sulle traduzioni di canzoni (George Brassens, Mordechai Gebirtig, tra gli altri) viene pubblicato nel volume \"La tradotta\".\nDallo stesso anno mette in scena altri spettacoli (\"Fetish\" nel 2004, \"Cassette a sonagli\" nel 2005 e \"Teatrosonoro.07\" nell'ottobre 2006, oltre a riprendere \"Hiva Oa\" e \"Faggella canta Ciampi\").\nCollabora tra gli altri con Giorgio Baldi, Mauro Sabbione, Mauro Ermanno Giovanardi, Marco Lenzi e i KlezRoym, Anthony Reynolds, Max Gazz\u00e8, Stan Ridgeway, Assalti Frontali.\nNal 2007 e 2008 partecipa alle serate del Parma Poesia Festival dedicate a Luigi Tenco e Piero Ciampi, cantando con l'accompagnamento dell'Orchestra del Teatro Regio.. La serata dedicata a Piero Ciampi diventer\u00e0 un live pubblicato in cd nel 2011.\nPartecipa con il brano \"Canzone dei ministri\" (accompagnato sempre da \"I Situazionisti\"), al doppio album tributo a Sergio Bardotti uscito a novembre 2008 per il Club Tenco, insieme a tanti artisti come Ornella Vanoni, Massimo Ranieri e Sergio Cammariere. Nel 2009 e 2010 riceve la Targa Leo Ferr\u00e9: La prima volta \u00e8 dedicata a Jacques Brel e consegnata a Faggella come suo grande interprete, nel 2010 \u00e8 per Piero Ciampi, stessa motivazione.\nNell'aprile 2010 esce \"Ghisola\" il nuovo cd di inediti prodotto insieme a Giorgio Baldi (gi\u00e0 collaboratore di Max Gazz\u00e8 e Raf) e che segna l'ultima collaborazione con \"I Situazionisti\" con i quali presenta alcuni brani dal vivo nella trasmissione televisiva Parla con me prima di separarsi artisticamente dalla band.\nNell'estate 2010 apre, in versione voce e chitarra, alcune date del tour di Max Gazz\u00e8 e parallelamente si dedica alla scrittura realizzando il romanzo \"Maremma Sangue\" uscito l'anno successivo.\nNell'aprile del 2012 esce Tradizione Elettrica, nuovo album di inediti di Faggella realizzato ancora una volta insieme a Giorgio Baldi.\nSul finire del 2012 torna a lavorare con \"I Situazionisti\" per alcuni concerti dedicati ai dieci anni dell'album \"Tredici canti\".\nDal 2013 \u00e8 co-direttore artistico (con Gianluca Maria Sorace) della rassegna Radio Folk (ex Folk Aurora), rassegna internazionale di musica folk e alternativa che si tiene a Livorno. \u00c8 anche stato direttore artistico del Cambini Camera Festival (festival internazionale di musica da camera) che si \u00e8 tenuto a Livorno nel 2009 e 2010 presso il ridotto del Teatro Goldoni, la \"Goldonetta\". Nel Giugno 2015 produce, insieme a Marco Fagioli, l'album di Carlo Monni &amp; Banda alle ciance \"Compilation 1, 2 e 3: Letteratura comparata\" (Giugno 2015, Goodfellas).\nPer il 16 ottobre 2015 \u00e8 annunciata l'uscita del singolo \"Tempo\". Mentre il rilascio di un nuovo album intitolato \"Discografia: antologia di canzoni 1998-2015\" viene annunciato per il 20 novembre 2015, sempre per l'etichetta Goodfellas.\nIl 21 Ottobre del 2016 Stan Ridgway riceve da Federico Guglielmi il Premio Tenco alla carriera. Sul palco del teatro Ariston di Sanremo, con Pietra Wexstun (tastiere e voce), Luca Faggella alla chitarra elettrica e cori. Traduce anche per la rivista \"Il cantautore\", alcune canzoni di Ridgway in italiano.\nGift.\nDisappointment (adieu les Amis) (Gift records, 1988)\nSpettacoli.\nTra gli spettacoli interpretati:"}
{"id": "1142210", "revid": "287204", "url": "https://it.wikipedia.org/wiki?curid=1142210", "title": "Franco Miseria", "text": "Biografia.\nHa incominciato a lavorare in RAI nella trasmissione \"Piccolo Slam\" e ha poi partecipato come coreografo alla prima edizione di Fantastico, creando un sodalizio, sia artistico che nella vita privata, con Heather Parisi, che \u00e8 poi continuato in molte altre stagioni della trasmissione abbinata alla Lotteria Italia.\nNel giro di pochi anni partecipa alle trasmissioni televisive dell'epoca con Don Lurio, Gino Landi e Jack Bunch. \u00c8 stato inoltre coreografo dei variet\u00e0 \"Luna Park\" (nel quale fu lanciata Heather Parisi) e \"Francamente me ne infischio\" di Adriano Celentano. Ha inoltre coreografato uno spettacolo di Patty Pravo, su richiesta della cantante veneziana. \nIn Mediaset ha lavorato a \"Buona Domenica\" e \"Trenta ore per la vita\".\nIn teatro ha curato la coreografia degli spettacoli \"Rinaldo in campo\", \"Se il tempo fosse un gambero\" e \"Grease\". Celebre \u00e8 la sua coreografia pensata per Loredana Bert\u00e8 al festival di Sanremo del 1986, in cui la rockstar si esib\u00ec in un sensuale balletto esibendo una finta gravidanza. Nel 2007 partecipa come commissario esterno nel talent-show \"Amici di Maria De Filippi\" ed ancora cura la regia e le coreografie di \"Pane, Amore e fantasie\"spettacolo con protagonisti Alma Manera e Pier Maria Cecchini autore anche dei testi.\nNell'Aprile del 2008 cura, insieme a Pier Maria Cecchini, la regia e le coreografie di \"Oltre La Barriera Casse\", il musical di Cristina Grandoni e Franco Grandoni, portato in scena a Foligno ad opera della Compagnia OLBC.\nHa una scuola a Roma, il Centro Studi Musical, in cui lavora anche il suo amico Pier Maria Cecchini che \u00e8 insegnante di Arti sceniche.\nIl 26 ottobre 2013 ha partecipato insieme a Gino Landi e Lorella Cuccarini all'\"open day\" per \"Mario all'Opera\", movimento formato da ballerini, insegnanti di danza, coreografi, stilisti, personalit\u00e0 e maestranze del mondo dello spettacolo per sostenere la candidatura del M\u00b0 Mario Marozzi a Direttore del Corpo di Ballo del Teatro dell'Opera di Roma."}
{"id": "1142212", "revid": "118749424", "url": "https://it.wikipedia.org/wiki?curid=1142212", "title": "NHL Entry Draft", "text": "L'NHL Entry Draft \u00e8 un evento annuale nel corso del quale ciascuna franchigia della National Hockey League (NHL) esercita il diritto di scegliere giocatori di hockey su ghiaccio non professionisti o che rientrino nei parametri del \"draft\" (giocatori nordamericani fra i 18 e i 20 anni e giocatori europei di ogni et\u00e0 all'esordio nella lega, mentre negli altri i giocatori accedono alla NHL come free agent). L'NHL Entry Draft si svolge a cadenza annuale, generalmente entro due o tre mesi dalla conclusione della stagione regolare.\nIl primo draft si svolse nel 1963, e da allora si \u00e8 svolto regolarmente ogni anno. L'NHL Entry Draft fu noto come NHL Amateur Draft fino al 1979. Il draft divent\u00f2 pubblico solo a partire dall'edizione del 1980, mentre la prima copertura televisiva dell'evento fu nel 1984. L'ordine di selezione \u00e8 stabilito a partire dai risultati dell'ultima stagione regolare, tuttavia \u00e8 data la possibilit\u00e0 a tutte le squadre non qualificate ai playoff di ambire alla prima scelta assoluta.\nStoria.\nIl primo Entry Draft (a quel tempo denominato \"NHL Amateur Draft\") si svolse il 5 giugno 1963 presso il Queen Elizabeth Hotel di Montr\u00e9al, nel Qu\u00e9bec. Potevano essere selezionati i giocatori dilettanti al di sotto dei 20 anni di et\u00e0. Nel 1979 tale norma cambi\u00f2 permettendo anche ai giocatori che gi\u00e0 avevano militato in squadre professionistiche di essere inclusi nelle scelte. Tale cambio del regolamento si rese necessario per facilitare il reinserimento dei giocatori provenienti dalla World Hockey Association, scioltasi quell'anno. Conseguentemente il nome del Draft fu cambiato da \"NHL Amateur Draft\" a \"NHL Entry Draft\". Per la prima volta dal 1980 ciascun giocatore fra i 18 e i 20 anni di et\u00e0 era eleggibile. In aggiunta poteva essere scelto anche qualsiasi giocatore europeo anche al di sopra dei 20 anni di et\u00e0. Fra il 1987 ed il 1991 i giocatori diciottenni e diciannovenni poterono essere scelti sono nei primi tre giri, a meno che non avessero gi\u00e0 disputato gare con le squadre della Canadian Hockey League, o della NCAA, o presso le high school o nei campionati europei.\nNell'edizione del 1980 l'Entry Draft divent\u00f2 un evento aperto al pubblico, tenutosi presso il Forum de Montr\u00e9al. Prima di quell'anno l'Entry Draft si era svolto presso vari hotel di Montreal o negli uffici della NHL, lontano dalla stampa e dal pubblico. La prima edizione che si svolse lontana da Montreal fu quella tenuta presso il Metro Toronto Convention Centre di Toronto nel 1985. La copertura televisiva in diretta dell'evento fu offerta per la prima volta nel 1984, quando la Canadian Broadcasting Corporation garant\u00ec la messa in onda sia per il pubblico anglofono che per quello francofono. L'Entry Draft 1987, tenutosi presso la Joe Louis Arena di Detroit, fu il primo Draft NHL a svolgersi negli Stati Uniti.\nPrima dello sviluppo del Draft, ciascuna squadra della NHL sponsorizzava dei club giovanili, e proponeva contratti professionistici ai ragazzi appartenenti a tali squadre. I giocatori potevano sottoscrivere contratti di tre tipi diversi: la forma \"A\", che consentiva al giocatore di partecipare ad un provino; la forma \"B\", la quale dava alla squadra NHL la possibilit\u00e0 di ingaggiare il giocatore in cambio di un bonus; e la forma \"C\", con cui il ragazzo diveniva a tutti gli effetti un giocatore professionista. La forma \"C\" poteva essere sottoscritta dai giocatori al di sopra dei 18 anni di et\u00e0 o con il consenso dei genitori, spesso ricevendo un bonus economico al momento della firma. I primi draft, fino all'edizione del 1968, si svolsero per assegnare alle squadre quei giocatori che gi\u00e0 non avevano sottoscritto un contratto professionistico mentre militavano nelle formazioni da loro sostenute. Dopo quella stessa data le franchigie smisero di sponsorizzare i club giovanili.\nOrdine di selezione e Lottery.\nL'ordine di selezione dell'Entry Draft \u00e8 deciso da una combinazione dovuta alla Draft Lottery, ai risultati ottenuti nella stagione regolare e a quelli dei playoff. \u00c8 permesso alle franchigie di trattare con le altre squadre la cessione delle proprie scelte. In tutti i casi per stilare l'ordine di chiamata la squadra considerata \u00e8 quella detentrice originale della scelta, e non quella che ne ha acquisito i diritti attraverso uno scambio o una trattativa. Il sistema della Lottery fu introdotto dopo che gli Ottawa Senators nel 1993 iniziarono a perdere apposta le partite per poter selezionare al primo posto assoluto Alexandre Daigle.\nAlla fine della stagione regolare le 14 squadre della NHL che non si sono qualificate ai playoff vengono inserite in un'estrazione per determinare l'ordine di scelta al primo giro del Draft. La squadra giunta al trentesimo posto ha le maggiori chance di vincere la Lottery con un 20% di possibilit\u00e0, la ventinovesima classificata ha il 13,5%, mentre via via le percentuali scendono fino all'1% di vittoria della squadra giunta al diciassettesimo posto in stagione regolare. A ogni squadra vengono assegnate casualmente una serie di combinazioni a quattro cifre a seconda della propria percentuale: in questo modo l'ultima classificata avendo il 20% di possibilit\u00e0 riceve 200 delle 1.001 combinazioni possibili, la penultima 135 eccetera. Dall'urna vengono estratti quattro numeri e la formazione con quella serie di numeri guadagna la prima scelta assoluta. Le possibilit\u00e0 per la squadra giunta all'ultimo posto di mantenere la prima scelta assoluta erano del 48,2%, con la certezza di disporre comunque in caso di Lottery negativa della seconda scelta. La squadra al 26\u00ba posto invece poteva contare sulla prima scelta (8,1%), sulla quinta (74,7%), o sulla sesta (17,2%). A partire dal 2016 dopo la prima estrazione ne vennero aggiunte altre due, effettuate con le stesse modalit\u00e0, per selezionare la seconda e poi la terza squadra nell'ordine del draft. Con la firma del nuovo contratto collettivo dal draft del 2013 tutte e 14 le squadre non qualificate ai playoff possono ambire in ugual modo alla prima scelta assoluta, cos\u00ec come gi\u00e0 accade nella NBA.\nL'ordine per le altre squadre \u00e8 determinato dai risultati ottenuti nei playoff della Stanley Cup. La squadra vincitrice della Stanley Cup ha diritto alla 30\u00aa e ultima scelta al primo giro, mentre la finalista ha diritto alla 29\u00aa. Le squadre eliminate alle finali di conference occupano le posizioni 27 e 28, con la 28\u00aa scelta assegnata alla formazione meglio classificata in stagione regolare. Le vincitrici di division rimanenti, cos\u00ec come le altre squadre qualificate ai playoff occupano le posizioni dalla 26\u00aa alla 15\u00aa, ordinate sempre secondo il posizionamento in regular season.\nQuando una squadra perde i propri diritti su un giocatore al primo giro, senza che egli abbia firmato un contratto tale squadra, essa perde i diritti su quel giocatore, mentre egli pu\u00f2 ripresentarsi al Draft oppure firmare un contratto da unrestricted free agent. La squadra che ha perso il diritto viene ricompensata con una \"compensatory draft pick\". Tale scelta si posiziona allo stesso numero del giocatore che al primo giro non ha firmato alcun contratto, tuttavia viene posta al secondo giro. Cos\u00ec se una squadra non riesce ad ingaggiare la settima scelta al primo giro, potr\u00e0 ricevere come compensazione la settima scelta al secondo giro nel draft successivo."}
{"id": "1142217", "revid": "7967", "url": "https://it.wikipedia.org/wiki?curid=1142217", "title": "Cuba bizantina di Santa Domenica", "text": ""}
{"id": "1142218", "revid": "287204", "url": "https://it.wikipedia.org/wiki?curid=1142218", "title": "NHL Entry Draft 1983", "text": "LNHL Entry Draft 1983 \u00e8 stato il 21\u00ba draft della National Hockey League. Si \u00e8 tenuto l'8 giugno 1983 presso il Forum de Montr\u00e9al di Montr\u00e9al.\nIl quinto NHL Entry Draft, svoltosi presso il Forum de Montr\u00e9al, fu segnato da una protesta unica nella storia della manifestazione: i St. Louis Blues infatti si rifiutarono di presenziare all'evento, rinunciando cos\u00ec al diritto di selezionare i giocatori. La causa della protesta fu la mancata autorizzazione a trasferire la franchigia a Saskatoon, nella provincia del Saskatchewan; l'allora proprietario dei Blues Ralston Purina trov\u00f2 l'opposizione dei proprietari delle altre franchigie, dello staff della NHL e del sindaco di St. Louis, e minacci\u00f2 di sciogliere anche la squadra. Alla fine nel mese di agosto la lega trov\u00f2 un nuovo proprietario e la squadra rimase nel Missouri. Per la prima volta nella storia del draft la prima scelta fu di un giocatore statunitense proveniente da una high school.\nI Minnesota North Stars selezionarono il centro Brian Lawton dalla Mount St. Charles Academy, gli Hartford Whalers invece come seconda scelta puntarono sull'ala sinistra Sylvain Turgeon, proveniente dagli Hull Olympiques, mentre i New York Islanders scelsero in terza posizione il centro Pat LaFontaine dei Verdun Juniors. Fra i 242 giocatori selezionati 134 erano attaccanti, 86 erano difensori mentre 22 erano portieri. Dei giocatori scelti 113 giocarono in NHL, 21 vinsero la Stanley Cup mentre 7 entrarono a far parte della Hockey Hall of Fame\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1142219", "revid": "123740573", "url": "https://it.wikipedia.org/wiki?curid=1142219", "title": "H\u0259s\u0259n b\u0259y Z\u0259rdabi", "text": "\u00c8 stato un importante pubblicista e fondatore del primo periodico in lingua azera \"Akinchi\" nel 1875.\nNato a Zardab, un piccolo villaggio nei pressi del fiume Kura, a ovest di Baku, da una famiglia benestante di religione sunnita. Il suo nome completo era H\u0259s\u0259n b\u0259y Salim bey oglu Malikov. Studi\u00f2 in una scuola di lingua russa a Shamakhi e prosegu\u00ec gli studi a Tbilisi (dopo aver ricevuto una borsa di studio statale) e venne poi ammesso al Dipartimento di Matematica e Fisica dell'Universit\u00e0 Statale di Mosca nel 1860. Dopo la laurea ebbe incarichi amministrativi a Tbilisi e nella citt\u00e0 di Quba che abbandon\u00f2 ben presto per seguire la sua passione come insegnante di scienze, attivit\u00e0 che svolse negli istituti secondari di Baku, dove organizz\u00f2 una societ\u00e0 filantropica a sostegno degli studenti poveri di religione islamica per la creazione di borse di studio.\nPer tutto il corso della sua esistenza, H\u0259s\u0259n b\u0259y Z\u0259rdabi oper\u00f2 per il progresso morale e intellettuale della popolazione musulmana della regione del Caucaso. Inizialmente di posizioni filo-russe ben presto mut\u00f2 la sua opinione riguardo all'Impero Russo e ai benefici che potevano venire ai musulmani dall'appartenere ad esso. Il nascente gruppo di intellettuali azeri consideravano la Russia come un mero veicolo tramite il quale le idee dell'Illuminismo europeo, che criticavano aspramente le pratiche religiose e le leggi morali dell'Islam, penetravano nella regione caucasica e nel Medio Oriente. In reazione a questa opera di distruzione gli intellettuali azeri si oppose promuovendo l'uso della lingua azera come veicolo per la riscoperta e la rinascita delle tradizioni locali da usare come baluardo contro l'erosione della cultura musulmana operata dalle idee illuministe.\nNel caso di Z\u0259rdabi, egli venne a capo di questa convinzione durante il suo lungo periodo di esilio nel piccolo villaggio di Zardab.\nNel 1873 Z\u0259rdabi, insieme ad un altro intellettuale attivista, Najaf bey Vazirov, allestirono la prima produzione teatrale in lingua azera basata sull'opera di Mirza Fatali Akhundov dal titolo \"Le avventure di un miserabile\".\nNel 1875 Z\u0259rdabi fond\u00f2 il primo giornale indipendente in lingua azera dal titolo \"Akinchi\", che usc\u00ec per la prima volta il 22 luglio 1875. La rivista venne fatta chiudere diverse volte dalle autorit\u00e0 russe, per il sospetto di attivit\u00e0 sovversiva contro l'Impero. Alla fine del 1877 l'Azerbaigian fu travolto da una ondata di arresti in massa di intellettuali e attivisti con l'accusa di attivit\u00e0 e associazione antigovernativa. Dopo la chiusura definitiva del giornale \"Akinchi\" nel 1877 Zardabi venne esiliato nel suo villaggio nativo di Zardab.\nNel 1905, tuttavia, Z\u0259rdabi riprese la sua opera di attivista partecipando come cronista per il giornale progressista \"Hayat\", dove, tramite i suoi articoli, si appellava per l'unificazione di tutte le popolazioni di religione musulmana all'interno dell'Impero Russo e per la creazione di una lingua unificata turca da contrapporre all'uso del persiano e dell'arabo che, secondo il punto di vista di Z\u0259rdabi, veniva utilizzato dal clero retrogrado per mantenere il proprio potere sulle popolazioni musumlmane e per diffondere idee reazionarie e retrograde.\nZardabi mor\u00ec nel 1907 nel suo villaggio natale ed \u00e8 oggi considerato uno dei padri fondatori della cultura moderna azera."}
{"id": "1142227", "revid": "35804", "url": "https://it.wikipedia.org/wiki?curid=1142227", "title": "Giulio Genoino", "text": "Giulio Genoino \u00e8 il nome di:"}
{"id": "1142228", "revid": "1468971", "url": "https://it.wikipedia.org/wiki?curid=1142228", "title": "Mausoleo Schilizzi", "text": "Il mausoleo Schilizzi (conosciuto anche come mausoleo di Posillipo o ara votiva per i caduti della patria) \u00e8 un monumento funebre dedicato ai caduti della prima guerra mondiale di Napoli.\nStoria.\nSorse nel quartiere Posillipo tra il 1881 ed il 1889 e rappresenta uno dei pi\u00f9 interessanti esempi di architettura neoegizia italiana.\nProgettato e costruito dall'architetto Alfonso Guerra su commissione di Matteo Schilizzi (un banchiere livornese di origine ebrea sefardita e cipriota trasferitosi a Napoli che intendeva ospitarvi le tombe dei suoi familiari), fu acquistato dal comune nel 1921 e adibito a reliquiario per le salme dei caduti della \"Grande Guerra\" (ivi trasferite nel 1929 dal cimitero di Poggioreale). L'architetto, nella sua opera, ha fuso vari elementi, ispirandosi ai pi\u00f9 svariati repertori, come \u00e8 testimoniato anche dalla pianta della chiesa a tre navate. Attualmente ospita anche i caduti della seconda guerra mondiale, compresi quelli delle quattro giornate di Napoli.\nFurono in seguito compiuti lavori di adattamento per opera di Camillo Guerra e posizionate le cariatidi per opera di Giambattista Amendola.\nDal 2010 il Mausoleo ed il parco iniziano ad essere sempre meno accessibili al pubblico, fino ad arrivare all'inagibilit\u00e0 della struttura nel 2018, che viene aperta solo pochi giorni l'anno. La struttura necessita infatti di importanti lavori strutturali, quantificati per una cifra tra i 6 e gli 8 milioni di euro. Esiste gi\u00e0 un progetto di restauro del Professor Marco Dezzi Bardeschi del 2006 gi\u00e0 approvato dal Comune di Napoli con una delibera di giunta del 2015 con esecuzione immediata, ma i lavori a distanza di anni non sono mai iniziati per mancanza di risorse economiche. Nel 2018 il Consigliere della Municipalit\u00e0 1 Francesco Carignani lancia una petizione online per chiederne il restauro e la riapertura."}
{"id": "1142230", "revid": "44297", "url": "https://it.wikipedia.org/wiki?curid=1142230", "title": "University of New Hampshire", "text": ""}
{"id": "1142234", "revid": "287204", "url": "https://it.wikipedia.org/wiki?curid=1142234", "title": "Fran\u00e7ois Hennebique", "text": "Fu riconosciuto come l'inventore del calcestruzzo armato, sistema edilizio che brevett\u00f2 nel 1892, anche se dieci anni dopo la paternit\u00e0 dell'invenzione venne accreditata a un analogo brevetto depositato precedentemente da Joseph Monier del 1878.\nApprendista muratore ad Arras, a 25 anni si mise in proprio e and\u00f2 a lavorare a Bruxelles. All'Esposizione di Parigi del 1867 il giovane Fran\u00e7ois vide i vasi contenitori realizzati in \u00abcemento rinforzato\u00bb dal giardiniere parigino Joseph Monier e nel 1879 speriment\u00f2 per la sua prima volta una gettata di calcestruzzo armato per una soletta; nel 1892 brevett\u00f2 a Bruxelles la tecnica e i materiali, mentre nel 1894 la \"Hennebique\" realizz\u00f2 il primo ponte in cemento armato a Wiggen, in Svizzera e nel 1899 present\u00f2 un primo progetto per la Diga di Assuan. Nello stesso anno inizi\u00f2 la costruzione del suo primo edificio in cemento armato, l'immobile di rue Danton 1 a Parigi, che fu la sede della \"Maison Hennebique\" dal 1900 al 1967. A dimostrazione delle peculiarit\u00e0 tecniche e anche estetiche del suo materiale, il costruttore fece edificare in cemento armato anche la sua villa di Bourg-la-Reine.\nSe non fu l'unico inventore del cemento armato, Hennebique fu comunque un personaggio dal grande intuito affaristico. Con lo slogan \"\u00abPlus d'incendies desastreux\u00bb\", tra il 1892 al 1908 egli cre\u00f2 una grande organizzazione commerciale internazionale con oltre quaranta agenti all'estero che vendevano il \"\u00abSyst\u00e9me Hennebique a l'\u00e9preuve du feu, brevet\u00e9\u00bb\" in tutta Europa e in gran parte del mondo.\nSistema Hennebique.\nIl brevetto del \"\u00abSyst\u00e9me Hennebique\u00bb\" fu introdotto con successo gi\u00e0 nel 1894, a Torino, dal plurilaureato ingegner Giovanni Antonio Porcheddu, secondo una convenzione fra lo \"Studio Tecnico degli ingegneri Ferrero &amp; Porcheddu\" e l'ingegnere napoletano Giovanni Narici, a capo della \"Agenzia Generale Italiana della Maison Hennebique\", il quale introdusse successivamente anche alcuni miglioramenti al brevetto, in particolare nell'utilizzo dei pieghi nelle barre di armatura. Grazie a questo accordo l\"Impresa Porcheddu\" divenne la licenzataria esclusiva per l'Italia del \"\u00abSyst\u00e9me Hennebique\u00bb\", che fu ampiamente applicato con crescente successo dalla stessa \"Impresa Porcheddu\", realizzando svariate opere pubbliche e private a Torino come lo stabilimento Lingotto della FIAT, lo Stadium, il viadotto della ferrovia Torino - Ceres della Stura di Lanzo a Ceres, ma anche da architetti come Pietro Fenoglio, grande protagonista della stagione del \"liberty\" torinese. Inoltre il \"\u00abSyst\u00e9me Hennebique\u00bb\" venne utilizzato dall\"Impresa Porcheddu\" per la costruzione della prima fabbrica Olivetti a Ivrea e in molte opere pubbliche su tutto il territorio nazionale come i silos granari del porto di Genova e il Ponte Risorgimento a Roma, come reca scritto la lapide ancora oggi.\nNel 1896 a Narici subentrarono gli ingegneri Pietro Isidoro Martorelli ed Edoardo Zublin, concessionari del \"\u00abSyst\u00e9me Hennebique\u00bb\" per l'Italia meridionale, ai quali si affianc\u00f2 nel 1897 Attilio Muggia, per l'Italia centrale."}
{"id": "1142236", "revid": "287204", "url": "https://it.wikipedia.org/wiki?curid=1142236", "title": "926 (disambigua)", "text": ""}
{"id": "1142238", "revid": "287204", "url": "https://it.wikipedia.org/wiki?curid=1142238", "title": "927 (disambigua)", "text": ""}
{"id": "1142244", "revid": "287204", "url": "https://it.wikipedia.org/wiki?curid=1142244", "title": "928 (disambigua)", "text": ""}
{"id": "1142247", "revid": "287204", "url": "https://it.wikipedia.org/wiki?curid=1142247", "title": "929 (disambigua)", "text": ""}
{"id": "1142249", "revid": "287204", "url": "https://it.wikipedia.org/wiki?curid=1142249", "title": "930 (disambigua)", "text": ""}
{"id": "1142251", "revid": "287204", "url": "https://it.wikipedia.org/wiki?curid=1142251", "title": "931 (disambigua)", "text": ""}
{"id": "1142252", "revid": "287204", "url": "https://it.wikipedia.org/wiki?curid=1142252", "title": "Severine", "text": ""}
{"id": "1142254", "revid": "287204", "url": "https://it.wikipedia.org/wiki?curid=1142254", "title": "932 (disambigua)", "text": ""}
{"id": "1142255", "revid": "287204", "url": "https://it.wikipedia.org/wiki?curid=1142255", "title": "933 (disambigua)", "text": ""}
{"id": "1142256", "revid": "287204", "url": "https://it.wikipedia.org/wiki?curid=1142256", "title": "934 (disambigua)", "text": ""}
{"id": "1142258", "revid": "120793773", "url": "https://it.wikipedia.org/wiki?curid=1142258", "title": "Boris Godunov (Pu\u0161kin)", "text": "Il Boris Godunov (), il cui titolo completo \u00e8 Drammatica istoria, commedia della vera calamit\u00e0 allo stato moscovita occorsa, dello zar Boris e di Gri\u0161ka Otrep'ev (\u0414\u0440\u0430\u043c\u0430\u0442\u0438\u0447\u0435\u0441\u043a\u0430\u044f \u043f\u043e\u0432\u0435\u0441\u0442\u044c, \u041a\u043e\u043c\u0435\u0434\u0438\u044f o \u043d\u0430\u0441\u0442\u043e\u044f\u0449\u0435\u0439 \u0431\u0435\u0434\u0435 \u041c\u043e\u0441\u043a\u043e\u0432\u0441\u043a\u043e\u043c\u0443 \u0433\u043e\u0441\u0443\u0434\u0430\u0440\u0441\u0442\u0432\u0443, o \u0446\u0430\u0440\u0435 \u0411\u043e\u0440\u0438\u0441\u0435 \u0438 \u043e \u0413\u0440\u0438\u0448\u043a\u0435 \u041e\u0442\u0440\u0435\u043f\u044c\u0435\u0432\u0435), \u00e8 un dramma teatrale di Aleksandr Sergeevi\u010d Pu\u0161kin, composto a Michajlovskoe, dove Pu\u0161kin era esiliato, nel 1825, pubblicato integralmente nel 1831, ma approvato per una rappresentazione sui palcoscenici non prima del 1866 e rappresentato, largamente censurato, nel 1870 e riapparso, ampiamente ammorbidito e ritoccato da Nikolaj Andreevi\u010d Rimskij-Korsakov il 22 dicembre 1896 a San Pietroburgo.\nStoria.\nCon il dramma \"Boris Godunov\" l'intento di Pu\u0161kin fu quello di dare alla letteratura russa un dramma nazionale, per liberarla dal dominio dello pseudoclassicismo. La realizzazione di questo intento richiedeva due elementi fondamentali: una nuova forma e un contenuto storicamente nazionale. Pu\u0161kin risolse il problema della forma ispirandosi ai drammi storici di Shakespeare, oltre che alle antiche \"Cronache\"; il problema del contenuto fu risolto dalla lettura della \"Storia dello Stato russo\" di Karamzin, i cui primi otto volumi erano stati pubblicati nel 1818. Scriver\u00e0 lo stesso Pu\u0161kin:\nSe la struttura formale del dramma teatrale ricalca la fisionomia e la forma delle tragedie shakespeariane, invece il soggetto dell'opera deriva dalla \"Storia dello Stato russo\" scritta da Karamzin, mentre per i contenuti l'autore si \u00e8 ispirato alla vecchie \"Cronache\" russe per i costumi e la lingua parlata dell'epoca descritta.\nIl soggetto riguarda Boris Godunov che regn\u00f2 come Zar dal 1598 al 1605 nel periodo definito \"epoca dei torbidi\", regno contestato dalla ipotesi di un'usurpazione del potere da parte di Godunov ai danni del vero erede al trono. Questo pretesto innesca la campagna polacca contro la Russia, che si conclude con l'ascesa della dinastia dei Romanov. Lo scrittore aggiunse all'intreccio principale la storia d'amore del falso Dimitri e della polacca Marina. Il dramma consiste di 25 scene composte nello stile del Blank verse e porta in scena 63 personaggi. Di indubbio significato sia il tono spirituale-morale che governa le gesta sia la voce e l'anima del popolo, elementi di derivazione romantica.\nNeppure negli anni seguenti il \"Boris Godunov\" ricevette una prima rappresentazione nella sua forma originale. Modest Petrovi\u010d Musorgskij bas\u00f2 la sua famosa opera dal dramma rielaborando la struttura narrativa in base alle esigenze melodrammatiche, e durante gli anni trenta Vsevolod Meyerhold tent\u00f2 di dirigerne una rappresentazione teatrale con musiche composte da Sergei Prokofiev ma abbandon\u00f2 presto la produzione a causa di pressioni politiche, e tale soggetto rimase abbandonato per lungo tempo.\nLa prima rappresentazione mondiale del dramma originale privo di censure \u00e8 avvenuta il 12 aprile 2007 negli Stati Uniti d'America all'Universit\u00e0 di Princeton nella traduzione integrale in lingua inglese. Questa produzione era basata sul progetto di Meyerhold e sulle musiche di Prokofiev, con ulteriori musiche aggiunte composte da Peter Westergaard.\nDa segnalare la versione televisiva del 1966 curata da Gerardo Guerrieri, con la regia di Giuliana Berlinguer e interpretata da alcuni dei migliori attori dell'epoca: Tino Carraro (Boris Godunov), Gino La Monica (F\u00ebdor), Ludovica Modugno (Kseni\u00e2), Turi Ferro (Pimen), Luigi Vannucchi (Otrep\u2019ev), Bruno Cirino (Misail), Mario Feliciani (Principe \u0160ujskij) e Andrea Checchi (Pu\u0161kin).\nStruttura.\n\"Boris Godunov\" non \u00e8 diviso in atti, ma in tre parti principali (il prologo, il nucleo e l'epilogo), divise in scene.&lt;br&gt;\nScene.\nSi riporta l'elenco delle scene riportate sul testo a stampa del dramma di Pu\u0161kin\nCritica.\nPi\u00f9 che la corrispondenza agli eventi storici (gli studi storici successivi hanno mostrato che la visione di Karamzin della personalit\u00e0 di Boris Godunov, almeno per quanto riguarda la sua colpa, non era del tutto giusta) nella tragedia di Pu\u0161kin \u00e8 di maggiore importanza sono la parte data al popolo e ad alcune personalit\u00e0 oltre a quella del protagonista (il falso Dmitrij, il boiaro Vasilij Sujskij, il monaco Pimen), e il tono religioso-morale che la sovrasta. Questi elementi sono senz'altro romantici, ma sono stati trattati da Pu\u0161kin con una tendenza verso il realismo assente nelle tragedie romantiche russe di quel periodo. Ettore Lo Gatto considera la tragedia di Pu\u0161kin \u00e8 una delle opere drammatiche pi\u00f9 alte della letteratura russa \u00absia per il suo nucleo ideologico, sia per la perfetta realizzazione artistica del conflitto psicologico, sia per la compiutezza del quadro storico, sia infine per la perfetta fusione tra i caratteri rappresentati e il linguaggio che li rivela\u00bb, per cui, oltre a rappresentare il momento centrale dell'evoluzione del teatro nazionale russo, rappresenta il momento della maggiore obbiettivazione dell'attivit\u00e0 creatrice di Pu\u0161kin."}
{"id": "1142260", "revid": "287204", "url": "https://it.wikipedia.org/wiki?curid=1142260", "title": "935 (disambigua)", "text": ""}
{"id": "1142263", "revid": "287204", "url": "https://it.wikipedia.org/wiki?curid=1142263", "title": "936 (disambigua)", "text": ""}
{"id": "1142265", "revid": "287204", "url": "https://it.wikipedia.org/wiki?curid=1142265", "title": "NHL Entry Draft 1984", "text": "LNHL Entry Draft 1984 \u00e8 stato il 22\u00ba draft della National Hockey League. Si \u00e8 tenuto il 9 giugno 1984 presso il Forum de Montr\u00e9al di Montr\u00e9al.\nIl Draft 1984 fu il primo ad essere trasmesso in televisione sulla CBC, e fu uno dei pi\u00f9 ricchi per il numero di giocatori scelti, specialmente negli ultimi giri. Oltre a Mario Lemieux furono scelti Patrick Roy al terzo giro, Brett Hull al sesto e Luc Robitaille al nono. Inoltre Lemieux, Gary Suter e Robitaille avrebbero vinto il Calder Trophy consecutivamente dal 1985 al 1987. A sorpresa i Montreal Canadiens optarono come quinta scelta sul cecoslovacco Petr Svoboda; provenendo da oltre la cortina di ferro pochi si attendevano la sua scelta, ma addirittura egli presenzi\u00f2 all'evento e sal\u00ec sul palco al momento del suo annuncio. Infatti pochi mesi prima Svoboda scapp\u00f2 in Occidente dopo il mondiale U20 disputato nella Germania Ovest e poche persone, fra cui il GM dei Canadiens Serge Savard, erano state informate della sua defezione. Vi furono controversie sulla scelta dei Pittsburgh Penguins, accusati pur senza prove di aver perso apposta numerose partite nell'ultima stagione in modo da ottenere la prima scelta assoluta di Lemieux.\nI Pittsburgh Penguins selezionarono il centro Mario Lemieux dai Laval Voisins, i New Jersey Devils invece come seconda scelta puntarono sul centro Kirk Muller, proveniente dai Guelph Platers, mentre i Chicago Blackhawks scelsero in terza posizione l'ala sinistra Ed Olczyk dell'US National Development Team. Fra i 250 giocatori selezionati 142 erano attaccanti, 88 erano difensori mentre 20 erano portieri. Dei giocatori scelti 102 giocarono in NHL, 20 vinsero la Stanley Cup mentre 4 entrarono a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1142266", "revid": "287204", "url": "https://it.wikipedia.org/wiki?curid=1142266", "title": "937 (disambigua)", "text": ""}
{"id": "1142268", "revid": "287204", "url": "https://it.wikipedia.org/wiki?curid=1142268", "title": "938 (disambigua)", "text": ""}
{"id": "1142269", "revid": "287204", "url": "https://it.wikipedia.org/wiki?curid=1142269", "title": "939 (disambigua)", "text": ""}
{"id": "1142272", "revid": "287204", "url": "https://it.wikipedia.org/wiki?curid=1142272", "title": "940 (disambigua)", "text": ""}
{"id": "1142275", "revid": "287204", "url": "https://it.wikipedia.org/wiki?curid=1142275", "title": "941 (disambigua)", "text": ""}
{"id": "1142278", "revid": "287204", "url": "https://it.wikipedia.org/wiki?curid=1142278", "title": "942 (disambigua)", "text": ""}
{"id": "1142285", "revid": "287204", "url": "https://it.wikipedia.org/wiki?curid=1142285", "title": "943 (disambigua)", "text": ""}
{"id": "1142288", "revid": "121017764", "url": "https://it.wikipedia.org/wiki?curid=1142288", "title": "Trasporti in Spagna", "text": "Questa voce raccoglie le principali tipologie di trasporti in Spagna.\nTrasporti su rotaia.\nRete ferroviaria.\nIn totale: 14.781\u00a0km, 8.791 dei quali elettrificati (dati 2004)\nReti metropolitane.\nLa metropolitana \u00e8 presente a Barcellona, Bilbao, Madrid, Valencia, Palma di Majorca, Siviglia; \u00e8 in costruzione a Granada.\nReti tranviarie.\nIl servizio tranviario \u00e8 presente nelle citt\u00e0 di Alicante, Barcellona, Bilbao, La Coru\u00f1a, Palma di Majorca, Saragozza, Siviglia e Valencia. Altre reti, come quella di Madrid, smantellata nel 1972 sono in fase di realizzazione o di ricostruzione.\nTrasporti su strada.\nRete stradale.\nIn totale: 346.858\u00a0km (dati 1997)\nReti filoviarie.\nAttualmente in Spagna esiste la sola rete (1 linea) di Castell\u00f3n de la Plana, inaugurata nel 2008; in passato dodici citt\u00e0 gestivano filobus, tra cui Barcellona (1941-1968) e Madrid (1950-1966); l'ultima rete ad essere smantellata fu quella di Pontevedra (1943-1989).\nAutolinee.\nNella capitale, Madrid, l'EMT espleta il servizio di trasporto pubblico; in tutte le citt\u00e0 ed in altre zone abitate della Spagna sono presenti aziende pubbliche e private che gestiscono trasporti - urbani, suburbani, interurbani e turistici - esercitati con autobus.\nTrasporti aerei.\nAeroporti.\nIn totale: 105 (dati 1999)\na) con piste di rullaggio pavimentate: 70\nb) con piste di rullaggio non pavimentate: 35\nEliporti.\nIn totale: 2 (dati 1999)\nIdrovie.\nLa Spagna dispone di 1.045\u00a0km di acque interne (dati 1996)\nPorti e scali.\ne tanti altri porti piccoli all'interno della nazione\nAltri progetti.\n "}
{"id": "1142289", "revid": "287204", "url": "https://it.wikipedia.org/wiki?curid=1142289", "title": "944 (disambigua)", "text": ""}
{"id": "1142294", "revid": "599013", "url": "https://it.wikipedia.org/wiki?curid=1142294", "title": "Myriad", "text": "Myriad pu\u00f2 riferirsi a diverse cose:"}
{"id": "1142296", "revid": "287204", "url": "https://it.wikipedia.org/wiki?curid=1142296", "title": "945 (disambigua)", "text": ""}
{"id": "1142298", "revid": "287204", "url": "https://it.wikipedia.org/wiki?curid=1142298", "title": "946 (disambigua)", "text": ""}
{"id": "1142299", "revid": "1516566", "url": "https://it.wikipedia.org/wiki?curid=1142299", "title": "Stocco", "text": ""}
{"id": "1142304", "revid": "116774", "url": "https://it.wikipedia.org/wiki?curid=1142304", "title": "Roseann Teresa O'Donnell", "text": ""}
{"id": "1142305", "revid": "1833487", "url": "https://it.wikipedia.org/wiki?curid=1142305", "title": "Stocco alla ghiotta", "text": "Lo Stocco alla ghiotta (\"u stoccu a 'gghi\u00f3tta\", anche \"piscistoccu a missinisa\") \u00e8 un prodotto tipico della ex provincia di Messina a base di pesce, che si ottiene con ingrediente principale lo stoccafisso. \u00c8 cotto in tegame con pomodoro, patate, capperi e olive.\n\u00c8 usanza, nel messinese, l'utilizzo del sugo rimasto dalla \"gghi\u00f9tta\" per il condimento di un primo piatto che, in questo caso, viene consumato successivamente."}
{"id": "1142308", "revid": "287204", "url": "https://it.wikipedia.org/wiki?curid=1142308", "title": "947 (disambigua)", "text": ""}
{"id": "1142311", "revid": "287204", "url": "https://it.wikipedia.org/wiki?curid=1142311", "title": "948 (disambigua)", "text": ""}
{"id": "1142313", "revid": "287204", "url": "https://it.wikipedia.org/wiki?curid=1142313", "title": "949 (disambigua)", "text": ""}
{"id": "1142314", "revid": "287204", "url": "https://it.wikipedia.org/wiki?curid=1142314", "title": "950 (disambigua)", "text": ""}
{"id": "1142316", "revid": "20654", "url": "https://it.wikipedia.org/wiki?curid=1142316", "title": "Associazione patriottica cinese cattolica", "text": ""}
{"id": "1142318", "revid": "1590006", "url": "https://it.wikipedia.org/wiki?curid=1142318", "title": "Daniel Morandin", "text": "Biografia.\nSi \u00e8 trasferito nel 1990 a Bertipaglia, frazione del comune di Maser\u00e0 di Padova, pratica questa specialit\u00e0 dall'et\u00e0 di due anni.\nCarriera.\nConvocato in nazionale italiana, nella specialit\u00e0 coppia danza con la sua partner Sofia Bruscoli (finalista a miss mondo 2006); diventa campione europeo sia di solo dance che di coppia danza rispettivamente nel 2005 e nel 2006.\nNel campionato regionale di \"solo dance\" il Rollclub (Scuola di Pattinaggio di Padova, presso la quale Morandin si allena) ha conquistato tutti i titoli in palio. Ai campionati regionali di \"coppia\", il Rollclub ha schierato tre coppie danza centrando altrettanti primi posti. Protagonista assoluto \u00e8 risultato proprio il duo Serena Bidoli-Daniel Morandin (campioni europei 2006), primi con il migliore risultato tecnico del campionato nelle coppie danza seniores.\n\u00c8 il primo atleta Junior solo dance ad aver preso tre 10.0 nella componente artistica in un trofeo internazionale.\nIl 24 giugno 2007 si \u00e8 laureato campione nazionale della massima categoria nella specialit\u00e0 solo dance international.\nAlla Taca da Europa svoltasi i primi di ottobre a Nazar\u00e8 (Portogallo) Morandin conquista il primo posto con una prestazione di elevatissimo livello tecnico ed artistico che verr\u00e0 premiata dai giudici con due 10.0 e molti 9.9 nella componente artistica.\nAi campionati nazionali 2008 svoltisi a Trieste dal 3 al 6 luglio si riconferma per la terza volta consecutiva campione nazionale.\nRisulta imbattuto dal 26 giugno 2005."}
{"id": "1142320", "revid": "237256", "url": "https://it.wikipedia.org/wiki?curid=1142320", "title": "Nikolai Severtzov", "text": ""}
{"id": "1142341", "revid": "1437722", "url": "https://it.wikipedia.org/wiki?curid=1142341", "title": "Irene Grandi (1994)", "text": "Irene Grandi \u00e8 l'album di debutto della cantante italiana Irene Grandi, pubblicato il 26 maggio 1994.\nUscito poco dopo la sua partecipazione al Festival di Sanremo 1994, dove si aggiudic\u00f2 il 4\u00ba posto nella categoria \"Nuove proposte\" con il brano \"Fuori\", fu subito un successo, tanto che nello stesso anno ne venne fatta una speciale edizione per il mercato tedesco.\nAlcuni dei singoli di lancio sono stati firmati da noti cantautori: \"Sposati! Subito!\" \u00e8 stata scritta da Eros Ramazzotti, \"T.V.B\" da Jovanotti. Nell'album \u00e8 contenuta anche una cover del noto brano \"(You Make Me Feel Like) A Natural Woman\"\nVersione tedesca.\nNel giugno 1994, qualche mese dopo la pubblicazione italiana, il disco esce anche in Germania con l'aggiunta del duetto con il cantante tedesco Klaus Lage, \"Weil du anders bist\", che ottiene un gran successo nei paesi di lingua tedesca. Successivamente vengono pubblicati come singoli i brani \"Fuori\" in una particolare versione radio e \"Vai, vai, vai\". Le due edizioni, italiana e tedesca, differiscono anche perch\u00e9 la copertina dell'edizione tedesca \u00e8 di un rosa pi\u00f9 acceso e all'interno del libretto \u00e8 presente il testo di \"Weil du anders bist\"."}
{"id": "1142347", "revid": "767487", "url": "https://it.wikipedia.org/wiki?curid=1142347", "title": "In vacanza da una vita", "text": "In vacanza da una vita \u00e8 un album della cantante italiana Irene Grandi, pubblicato nel mese di marzo del 1995.\nL'album.\nPreceduto dal singolo \"Bum Bum\", adoperato in alcuni casi anche come sigla del \"Festivalbar 1995\" andato in onda su Italia 1, successo di quell'anno, questo album vanta collaborazioni importanti: Pino Daniele firma \"Il gatto e il topo\" mentre Jovanotti supervisiona la riuscita del brano \"L'amore vola\".\nIl pezzo \"In vacanza da una vita\", title track dell'album \u00e8 quello con la quale da anni chiude i suoi concerti."}
{"id": "1142349", "revid": "1982", "url": "https://it.wikipedia.org/wiki?curid=1142349", "title": "49 Pale", "text": ""}
{"id": "1142354", "revid": "767487", "url": "https://it.wikipedia.org/wiki?curid=1142354", "title": "Per fortuna purtroppo", "text": "Per fortuna purtroppo \u00e8 un album della cantante italiana Irene Grandi, pubblicato il 25 settembre del 1997.\n\u00c8 stato premiato con un disco di platino per le oltre 100.000 copie distribuite.\nL'album.\nAnnunciato dal singolo \"Che vita \u00e8\", l'album non contiene collaborazioni particolari, ma al suo interno sono presenti molti brani scritti dalla cantante stessa, che in questo disco sperimenta il genere soul.\nTra i dieci brani del disco ci sono anche \"Fai come me\", colonna sonora del film \"Il barbiere di Rio\" (dove la cantante ha recitato nel ruolo dell'angelo custode), \"8 e mezzo\", \"Primitiva\" e \"Non ti scriver\u00f2\" cantata in coppia con Teacher Mike."}
{"id": "1142363", "revid": "114270206", "url": "https://it.wikipedia.org/wiki?curid=1142363", "title": "Bauhaus-Archiv", "text": "Il Bauhaus-Archiv \u00e8 un museo di design di Berlino, che raccoglie documenti, articoli e progetti relativi alla Bauhaus (famosa scuola di arte, design ed architettura del XX secolo). Si trova nel quartiere Tiergarten lungo il Landwehrkanal.\nStoria.\nIl Bauhaus-Archiv viene fondato a Darmstadt nel 1960 con il supporto di Walter Gropius e di altri membri della Bauhaus. Ben presto la collezione del museo inizia a crescere e viene chiesto a Gropius di progettare un edificio destinato ad accoglierla. Il progetto viene pensato e redatto per collocare l'edificio sempre a Darmstadt, dove era fortemente voluto dalle autorit\u00e0 politiche dell'epoca. Ma allo stesso tempo il Senato di Berlino Ovest era disposto a trovare lo spazio e i soldi per la realizzazione del museo. Nel 1971 il museo trova collocazione temporanea a Berlino. Modifiche al progetto originale, che prevedeva la localizzazione dell'edificio lungo il Landwehrkanal, decisioni politiche e problemi finanziari fanno dimenticare il progetto per un po' di tempo. Nel 1976 iniziano i lavori e l'edificio sar\u00e0 completato nel 1979. Dei disegni originali di Gropius non \u00e8 stato ritrovato quasi nulla, ad eccezione di quelli riguardanti la caratteristica copertura dell'edificio. Nel 1997 l'edificio \u00e8 stato posto sotto tutela monumentale (\"Denkmalschutz\").\nCollezione.\nLa collezione del museo documenta la storia della Bauhaus in arte, nell'insegnamento, nell'architettura e nel design. La collezione include materiale didattico utilizzato dalla scuola, modelli e progetti architettonici, fotografie e documenti vari.\nIl Bauhaus-Archiv raccoglie, inoltre, alcuni lavori di innumerevoli artisti del novecento, fra cui Lyonel Feininger, Johannes Itten, Paul Klee, Wassily Kandinsky, L\u00e1szl\u00f3 Moholy-Nagy, Werner Drewes e Oskar Schlemmer.\nEsposizioni e attivit\u00e0.\nOltre alla collezione permanente, il museo organizza ogni anno esposizioni speciali. Vengono inoltre organizzate conferenze, esposizioni all'aperto, letture e concerti."}
{"id": "1142378", "revid": "1573940", "url": "https://it.wikipedia.org/wiki?curid=1142378", "title": "Dendrodorididae", "text": "Dendrodorididae \u00e8 una famiglia di molluschi nudibranchi appartenente alla superfamiglia Phyllidioidea.\nTassonomia.\nLa famiglia comprende i seguenti generi:\nIl genere \"Doridopsis\" \u00e8 stato posto in sinonimia con \"Dendrodoris\"."}
{"id": "1142383", "revid": "16758", "url": "https://it.wikipedia.org/wiki?curid=1142383", "title": "Fossa di Ora", "text": ""}
{"id": "1142390", "revid": "1573940", "url": "https://it.wikipedia.org/wiki?curid=1142390", "title": "Dendrodoris", "text": "Dendrodoris \u00e8 un genere di molluschi nudibranchi della famiglia Dendrodorididae.\nTassonomia.\nIl genere comprende le seguenti specie:"}
{"id": "1142400", "revid": "1573940", "url": "https://it.wikipedia.org/wiki?curid=1142400", "title": "Doriopsilla", "text": "Doriopsilla \u00e8 un genere di molluschi nudibranchi della famiglia Dendrodorididae.\nTassonomia.\nIl genere comprende le seguenti specie:"}
{"id": "1142410", "revid": "767487", "url": "https://it.wikipedia.org/wiki?curid=1142410", "title": "Paperino sotto le armi", "text": "Paperino sotto le armi (\"Donald Gets Drafted\") \u00e8 un film del 1942 diretto da Jack King. \u00c8 un cortometraggio animato della serie \"Donald Duck\", prodotto dalla Walt Disney Productions ed uscito negli Stati Uniti il 1\u00ba maggio 1942, distribuito dalla RKO Radio Pictures. Nel cartone animato, Paperino si arruola nell'esercito degli Stati Uniti durante la seconda guerra mondiale e segue la sua introduzione alla vita militare. Il film present\u00f2 la canzone \"The Army's Not the Army Anymore\", di Carl Barks e Leigh Harline.\n\"Paperino sotto le armi\" fu il primo di una serie di sei corti in cui il protagonista presta il servizio militare durante la seconda guerra mondiale, e l'unico della serie ad avere un doppiaggio italiano degli anni '90. Il cartone animato rivel\u00f2 anche per la prima volta il nome originale completo di Paperino - Donald Fauntleroy Duck - visto sul suo \"ordine di reclutamento\" dalla prima inquadratura del film.\nTrama.\nDopo aver ricevuto un ordine di reclutamento, Paperino cammina pieno di entusiasmo verso l'ufficio di arruolamento locale. Giunto sul posto, presenta a un ufficiale la sua carta ed esprime il suo desiderio di volare sugli aerei delle forze aeree dell'esercito. Dopo un'approssimativa visita medica, Paperino \u00e8 ritenuto idoneo, cos\u00ec viene fatto marciare, insieme agli altri soldati, all'interno del campo di addestramento militare dal sergente Pietro Gambadilegno. Paperino viene per\u00f2 distratto dai Douglas C-47 Skytrain che volano basso, ricordandogli che avrebbe preferito volare. La mancanza di concentrazione di Paperino lo porta a non seguire pi\u00f9 il passo degli altri soldati e a tagliare la cravatta di Pietro. Il sergente congeda cos\u00ec gli altri soldati per dare a Paperino un \"addestramento speciale\", ma presto ammette che lui \u00e8 senza speranza. Dopo aver detto a Paperino di imparare la disciplina, Pietro gli ordina di non muovere un muscolo. Stanziato sopra un formicaio, il papero viene assalito dalle formiche stesse, le quali gli causano fastidio; quando il numero di formiche supera il limite sopportabile, Paperino impazzisce e, come una furia, cerca di liberarsene sparando all'impazzata col suo fucile, le cui pallottole rischiano diverse volte di colpire il sergente. Paperino viene cos\u00ec mandato a pelare centinaia di migliaia di patate.\nSfondo.\nL'umorismo satirico in \"Paperino sotto le armi\" riflette un sentimento anti-militare sentito in particolare da Carl Barks, uno degli sceneggiatori del film. Egli scrisse il testo della canzone della sigla, sceneggi\u00f2 il film e disegn\u00f2 i manifesti di reclutamento che Paperino vede sulla strada per l'ufficio di arruolamento. Barks stesso era un pacifista che era contro il coinvolgimento degli Stati Uniti nella guerra. Una volta disse: \"Quando ho visto quanto poco abbiamo raggiunto con la prima guerra mondiale ho pensato: perch\u00e9 diavolo uccidere un'altra generazione di giovani uomini per ottenere lo stesso risultato?\" In \"Paperino sotto le armi\" Barks ridicolizza il reclutamento militare, in particolare la sua propaganda ingannevole. Il film ha lo scopo di tracciare una netta distinzione tra la vita glamour presentata nei manifesti al di fuori dell'ufficio di arruolamento rispetto alla realt\u00e0 che Paperino trova all'interno. Pi\u00f9 tardi, quando Paperino \u00e8 all'addestramento di base, Barks prende in giro la disciplina militare, e d\u00e0 anche al sergente una punizione facendolo colpire. Questo funzion\u00f2 bene con il pubblico che era risentito dal rigore militare mentre l'America si stava mobilitando per la guerra.\nDistribuzione.\nEdizione italiana.\nIl primo doppiaggio del film venne effettuato nella primavera del 1986 per l'inclusione nella VHS \"Paperino marmittone\". Tutti i personaggi erano doppiati da Franco Latini, e la canzone iniziale era rimasta in inglese. Il corto venne poi regolarmente ridoppiato negli anni '90, e distribuito in DVD con questo doppiaggio.\nEdizioni home video.\nVHS.\nL'unica VHS in cui venne incluso il cortometraggio fu \"Paperino marmittone\", uscita nella primavera del 1986. Il film venne doppiato per l'occasione.\nDVD.\nIl cortometraggio \u00e8 incluso nel DVD \"Walt Disney Treasures: Semplicemente Paperino - Vol. 2\", con il doppiaggio anni '90."}
{"id": "1142415", "revid": "47767", "url": "https://it.wikipedia.org/wiki?curid=1142415", "title": "Franca (nome)", "text": "Origine e diffusione.\n\u00c8 la forma femminile del nome Franco, e pu\u00f2 avere due differenti origini: come ipocoristico di Francesco/Francesca o derivante dall'antico nome germanico \"Franco\", di significato ignoto, assunto poi come etnico dai Franchi e passato infine a significare \"libero\" (nel Medioevo i Franchi erano l'unica gente a godere dei diritti di cittadini liberi).\nOnomastico.\nL'onomastico si festeggia il 25 aprile in memoria di santa Franca di Piacenza, badessa benedettina di San Siro e poi badessa cistercense di Montelana e Pittolo."}
{"id": "1142418", "revid": "93328", "url": "https://it.wikipedia.org/wiki?curid=1142418", "title": "Tg Tre", "text": ""}
{"id": "1142424", "revid": "31886", "url": "https://it.wikipedia.org/wiki?curid=1142424", "title": "Tiroler Sch\u00fctzen", "text": "I Tiroler Sch\u00fctzen (\"bersaglieri tirolesi\" o \"tiratori\" in italiano, \"scizzeri\" o \"sizzeri\" nei dialetti trentini) erano una milizia, in parte formata da coscritti in servizio attivo e in parte da una riserva di volontari da mobilitare all'occorrenza. Avevano compiti di difesa territoriale e operavano nel dominio asburgico della Contea del Tirolo. Nel 1871 vennero integrati nell'esercito regolare.\nAllo scoppio del primo conflitto mondiale gli iscritti ai poligoni di tiro al bersaglio, che venivano chiamati dalla popolazione trentina i \"bersaglieri\" (ossia i \"bersaglieri immatricolati\", \"Standsch\u00fctzen\" in tedesco), furono mobilitati (combatterono con la divisa dei \"Kaiserj\u00e4ger)\".\nSciolti in conseguenza allo smembramento dell'Impero austro-ungarico, sono oggi ricordati da svariate associazioni folcloristiche che si ispirano alla loro tradizione mantenendone il nome (\"Sch\u00fctzen\", invece di \"Tiroler Sch\u00fctzen\").\nAntefatti.\nAnche nella Contea del Tirolo \u00e8 dimostrata la presenza, almeno dal XVI secolo, di una milizia chiamata \"Landesverteidigung Tirols\" (\"difesa territoriale tirolese\"). Come tutte le (numerose) milizie del periodo era formata da personale non professionista, reclutato in luogo, e che era organizzato, almeno nei maggiori centri, in apposite associazione di tiro a segno.\nIl Landlibell.\nUna codifica di questa milizia si ha in un trattato fra la Contea del Tirolo, il principato vescovile di Trento e quello di Bressanone tutti territori del Sacro Romano Impero. Il trattato era conseguente alla politica di violenta usurpazione da parte dei conti del Tirolo, delle prerogative dei principati, cosa che aveva portato anche a conflitti armati. Col \"Landlibell\" (o anche \"Libello dell'Undici\") nel 1511, garante l'imperatore Massimiliano I, furono definite le questioni di carattere militare. Venne istituita una milizia organizzata sul modello delle \"Landsturm\", tipiche dell'area tedesca, costituite da truppe di \"qualit\u00e0\" inferiore, adibite esclusivamente alla difesa del territorio. \nLa milizia era composta da due gruppi:\nIl \"Landlibell\" prevedeva che le milizie fossero impiegate solo all'interno della Contea del Tirolo e dei due principati, e che nessuna guerra potesse essere iniziata senza l'approvazione dei contraenti. Tale norma era tuttavia mal formulata, in quanto avrebbe potuto creare importanti problemi di tipo logistico e tattico per la stabilit\u00e0 dell'impero. Inoltre poteva rappresentare un pericoloso precedente dato che l'Impero austro-ungarico era costituito da soldati provenienti da diverse nazioni. I problemi si verificarono effettivamente a seguito dell'introduzione del servizio di leva obbligatorio nel 1807, che fu una delle cause dell'insorgenza tirolese.\nLe armi in generale dovevano essere procurate dall'armeria di Innsbruck, che forniva armi e attrezzi vari. Ci\u00f2 comport\u00f2 quindi anche il diritto ad ognuno di portare un'arma con s\u00e9 per protezione. Originariamente solo un terzo dei membri era dotato di armi da fuoco, il resto doveva armarsi con lance, pale, assi e zappe.\nClaudia de' Medici, nel 1636, introdusse una riforma al sistema difensivo territoriale previsto dal \"Landlibell\", sostituendo le tre chiamate alla leva con una \"milizia territoriale\" di 4 reggimenti di circa 2.000 uomini tra i 24 e i 45 anni. Ogni reggimento era formato da 6 compagnie.\nNascita degli Sch\u00fctzen (1704).\nDurante il regno dell'imperatore Leopoldo I, nel 1704, il \"Landlibell\" venne emendato. Furono costituite 12 compagnie di tiratori scelti o tiratori al bersaglio (gli equivalenti dei bersaglieri): gli \"Sch\u00fctzen\", che avevano la caratteristica di essere obbligati ad allenarsi costantemente presso i poligoni di tiro o casini di bersaglio presenti sul territorio.\nIl corpo degli \"Sch\u00fctzen\" venne quindi fondato ufficialmente durante il regno dell'imperatore Leopoldo I d'Asburgo nel XVII secolo, mentre quella che prima era la milizia territoriale (\"Landsturm\") veniva sostituita con gli \"Sch\u00fctzen territoriali\" o \"Scharfsch\u00fctzen\", un corpo che si poneva accanto agli \"Sch\u00fctzen\" sopra descritti e che veniva chiamata in servizio attivo solo in caso di necessit\u00e0.\nLa milizia fu mobilitata per la prima volta nel 1705 a causa della guerra di successione spagnola. Nell'occasione respinse truppe francesi e bavaresi a Pontlatzer Br\u00fccke nei pressi di Landeck. A seguito di questo successo, la milizia fu incrementata: gli uomini fra i 18 e i 40 anni erano mobilitati nelle compagnie di tiratori (\"Sch\u00fctzen\"), quelli fra i 40 e i 60 di riserva, nella milizia territoriale (\"Landsturm\"). Erano tenuti ad esercitarsi al tiro tutte le domeniche, eleggevano i loro capitani e non potevano essere impiegati al di fuori del Tirolo.\nEpoca napoleonica.\nIl corpo degli \"Sch\u00fctzen\" fu impegnato in combattimento durante l'epoca napoleonica. Le vicende di questo periodo sono state riviste nel corso del XIX secolo, in chiave idealizzata e celebrativa, secondo i canoni del nazionalismo romantico, venendo presentate come una rivolta di carattere eminentemente patriottico, e sottacendone la natura controrivoluzionaria e anti-illuminista.\nLe compagnie erano aumentate a 46 nel 1796 e a 94 nel 1797. \nPoich\u00e9 le milizie tirolesi non portavano uniforme, gli uomini fatti prigionieri dai francesi venivano fucilati: I francesi li ritenevano \"non al pari di una vera e propria milizia bens\u00ec come gruppi di partigiani, insomma una specie di franchi tiratori volontari, che si permettevano di sparare al di fuori di regole di combattimento codificate\". \nI tirolesi adottarono allora una sorta di uniforme a partire dal 1799: pur rimanendo di fogge differente, le uniformi da questo momento in avanti, adottarono in comune un colletto verde, polsini e coccarda verdi e bianche.\nLa campagna d'Italia.\nIl 2 marzo 1796 Napoleone Bonaparte assumeva il comando dell\"'Arm\u00e9e d'Italie\" ed iniziava cos\u00ec la Campagna d'Italia del 1796-1797.\nSconfitto il Regno del Piemonte, con l'armistizio di Cherasco Napoleone si garantiva il libero accesso verso il Ducato di Milano, che era all'epoca un possedimento degli Asburgo, dal quale gli asburgici furono rapidamente estromessi. Per rallentare l'avanzata napoleonica violarono la neutralit\u00e0 della Repubblica di Venezia e si attestarono nelle fortezze del Quadrilatero. A fine maggio tuttavia, detenevano solo Mantova, che fu posta sotto assedio.\nFu sul controllo di quest'ultima piazzaforte che dipesero le sorti di tutta la campagna d'Italia.\nLa campagna di von Wurmser (agosto 1796).\nTemendo di esser cacciato fuori dall'Italia, il Sacro Romano Impero invi\u00f2 rinforzi in Trentino, al comando del feldmaresciallo Dagobert von Wurmser, per sferrare un'offensiva contro l'Armata d'Italia e rompere l'assedio alla fortezza di Mantova. A fine luglio gli imperiali passarono all'attacco scendendo, divisi in varie colonne, lungo i due lati del lago di Garda; il generale Bonaparte resosi conto del pericolo, tolse l'assedio da Mantova, e con tutte le sue forze and\u00f2 incontro al nemico, che sconfisse separatamente; il 3 agosto nella battaglia di Lonato (Peter von Quosdanovich) e il 5 agosto nella battaglia di Castiglione (von Wurmser).\nVon Wurmser, duramente sconfitto, si ritir\u00f2 a Trento, dove riorganizz\u00f2 le sue forze. Fece quindi un nuovo tentativo di raggiungere Mantova, questa volta attraverso la Valsugana.\nNel 1796 gli \"Sch\u00fctzen\" erano nel Corpo Tirolese ai comandi del generale Paul Davidovich, che fu impegnato in battaglie con alterne fortune.\nLa guerra in Trentino.\nAl generale Paul Davidovich fu assegnato il compito di difendere Trento e la Valle dell'Adige, ma il 4 settembre fu sconfitto da Napoleone e De Vabois nella battaglia di Rovereto e dovette ritirarsi a nord permettendo ai francesi di occupare Trento e di insediarsi a Lavis (allo sbocco della Val di Cembra). Qui fu lasciato un distaccamento al comando di De Vabois: nel mentre Napoleone col grosso delle forze si lanciava all'inseguimento do von Wursmer che l'8 settembre fu sconfitto nella battaglia di Bassano. Gli austriaci furono cos\u00ec tagliati fuori dalle proprie linee di rifornimento, von Wurmser riusc\u00ec a raggiungere Mantova dove il 15 settembre venne accerchiato; i francesi ripresero l'assedio della fortezza. La sua presenza aggrav\u00f2 la situazione degli assediati a cui difettavano i rifornimenti.\nLa campagna di von Berberek (ottobre, novembre 1796).\nDopo gli sviluppi di settembre, si apr\u00ec un limitato periodo di tregua rotto dalle vittorie austriache sul fronte del Reno che permisero al consiglio aulico, dopo il 2 ottobre 1796, di inviare nuove truppe in Italia. \nL'armata francese intanto, con 14.000 malati e 9.000 uomini acquartierati attorno a Mantova su un totale di 41.400 effettivi, venne posizionata da Napoleone in modo tale da prevenire nuovi attacchi austriaci: la divisione di de Vaubois (circa 10.000 uomini) si schier\u00f2 a Lavis nella valle dell'Adige, allo sbocco della Val di Cembra per bloccare gli accessi al lago di Garda. Mass\u00e9na occup\u00f2 Bassano del Grappa; a capo della guarnigione assediante Mantova fu messo Kilmaine, essendo S\u00e9rurier ancora ammalato, mentre il quartier generale si insedi\u00f2 a Verona, affiancato dalla divisione di Augereau in qualit\u00e0 di riserva. Ad ottobre i francesi dovettero occuparsi anche degli stati italiani, capeggiati dal papa, che cospiravano per una loro cacciata dalla penisola italiana. Per tutta risposta il Ducato di Modena e Reggio venne occupato, a Genova fu installata una base militare, e il 10 ottobre il papa venne isolato con la firma di un trattato franco-siculo-napoletano. Il 15 ottobre nacque inoltre a Milano la Repubblica Transpadana, subito seguita dalla Repubblica Cispadana con cui si fuse nel giugno 1797 per dar vita alla Repubblica Cisalpina.\nCon 46.000 soldati, il nuovo comandante in capo austriaco, Joseph Alvinczy von Berberek, e Paul Davidovich erano, verso la fine di ottobre, pronti per passare all'offensiva. I loro obiettivi erano innanzitutto Trento e Bassano del Grappa, quindi l'esercito, diviso inizialmente in due colonne, si sarebbe riunito a Verona, da dove avrebbe proseguito per Mantova. Vennero messi in moto meccanismi per illudere Napoleone che l'unica minaccia fosse stata rappresentata dai 28.000 uomini di von Berberek marcianti su Bassano, sperando che al momento opportuno un attacco di Davidovich su Trento avrebbe mandato in panico l'armata d'Italia.\nQuando le colonne austriache si misero in marcia ai primi di novembre, von Berberek si rallegr\u00f2 del fatto che Bonaparte spost\u00f2 de Vaubois a Trento per eliminare le, secondo lui, deboli unit\u00e0 nemiche in avanzata; tuttavia, quando giunsero ai francesi i primi rapporti sulle ricognizioni risult\u00f2 pi\u00f9 chiara a Napoleone l'entit\u00e0 del nemico. Egli cambi\u00f2 quindi immediatamente i suoi piani ordinando a Vaubois di tenere il pi\u00f9 possibile la posizione fino a quando non fosse stato sconfitto von Berberek.\nLa colonna al comando di Davidovich, forte di 10.000 effettivi, attacc\u00f2 de Vaubois il 2 novembre a Cembra. De Vaubois fu costretto ritirarsi a sud e perdette in 5 giorni 4.400 soldati e 6 cannoni mentre gli austriaci contarono 2.000, tra morti e feriti gravi, e 1.500 prigionieri; riusci a fermare l'avanzata di Davidovich a Rivoli Veronese.\nVon Beberek il 6 novembre, era riuscito a respingere Andrea Massena sia a Fontaniva che a Bassano del Grappa rinvigorito anche dalla presa di Trento e Rovereto che Vaubois non era riuscito a difendere. Di fronte a questa situazione, Napoleone ordin\u00f2 a Mass\u00e9na ed Augereau di mettersi in una posizione pi\u00f9 sicura dietro l'Adige, e prelev\u00f2 due brigate da Mantova per rinforzare le unit\u00e0 di Vaubois. L'inspiegabile inattivit\u00e0 di Davidovich riscontrata il 7, 8 e 9 novembre incoraggi\u00f2 Bonaparte a tentare un attacco al fianco destro di von Berberek con 13.000 uomini, il 12 novembre, a Caldiero, risoltosi con una sconfitta. L'ultima possibilit\u00e0 di evitare il ricongiungersi delle armate austriache con una conseguente probabile perdita delle conquiste italiane era quella di battere, con gli ultimi 18.000 soldati di Augereau e Mass\u00e9na, i 23.000 di von Berberek in una battaglia decisiva. Napoleone mise in piedi un piano per prendere Villanova di San Bonifacio, sperando cos\u00ec di ingaggiare battaglia con von Berberek nella zona paludosa tra i fiumi Alpone e Adige vanificando la superiorit\u00e0 numerica austriaca.\nIl 14 novembre le avanguardie di von Berberek giunsero in vista di Villanova. Dal 14 al 15 novembre infuri\u00f2 la decisiva battaglia di Arcole, sconfitto, von Berberek ordin\u00f2 la ritirata su Vicenza a tutto l'esercito. Anche Davidovich venne quindi respinto e dovette ritirarsi a Trento.\nA prezzo di 4.500 morti in tre giorni di combattimenti, Napoleone aveva definitivamente stroncato il tentativo di von Berberek di riunirsi con Davidovich. Con 7.000 uomini in meno, morti ad Arcole, von Berberek riusc\u00ec a malapena a ritornare a Trento.\nGli ultimi sforzi austriaci sarebbero stati resi vani nella successiva battaglia di Rivoli a cui segu\u00ec dopo alcuni giorni la caduta di Mantova, determinando di fatto il completo possesso francese dell'Italia settentrionale.\nSpedizione del Tirolo (1797).\nNel febbraio del 1797, Bonaparte aveva pertanto assunto il controllo militare di tutta l'Italia, con l'eccezione del nord-est. Decise pertanto di muovere verso il Friuli e da qui, portare la guerra direttamente in Austria, ove sferrare il colpo decisivo al Sacro Romano Impero. \nAl generale Joubert fu dato ordine di attraversare la Contea del Tirolo con un corpo d'armata partendo dal Trentino per poi ricongiungersi al grosso dell'esercito napoleonico nei pressi di Villaco. In tale occasione l'esercito asburgico e gli \"Sch\u00fctzen\" diedero risultati deludenti perdendo tutte le battaglie coi francesi.\nDopo ripetute vittorie Joubert giunse nei pressi di Vipiteno giungendo a minacciare Innsbruck. Tuttavia, essendo ormai in atto la mobilitazione generale degli \"Sch\u00fctzen\", Joubert ritenne prudente fortificarsi a Bressanone dove fu nuovamente attaccato dagli avversari (che vennero nuovamente sconfitti). Da qui si mise in marcia in direzione di Villaco, marciando attraverso la val Pusteria e la valle del Gail, invano contrasto dagli \"Sch\u00fctzen\", per raggiungere quindi il grosso delle truppe francesi, come previsto dagli ordini ricevuti.\nIl successivo trattato di Campoformio conferm\u00f2 il dominio asburgico tanto sul Principato di Trento, quanto sulla Contea del Tirolo. Gli Asburgo dovettero per\u00f2 rinunciare alla Lombardia, ottenendo per contro il territorio della Repubblica di Venezia, che cess\u00f2 di esistere.\nSeconda e terza e coalizione.\nNel 1798 gli Asburgo parteciparono alla guerra della seconda coalizione contro la Francia, ma furono sconfitti in modo decisivo nella battaglia di Marengo.\nA conclusione della guerra della terza coalizione fu firmata la Pace di Presburgo (1805): i territori della Contea del Tirolo e del Principato vescovile di Trento vennero ceduti al neocostituito Regno di Baviera (gennaio 1806), il cui trono era stato dato a Massimiliano Giuseppe I Wittelsbach. Nel 1804 gli Asburgo assunsero la corona del nuovo Impero d'Austria.Nel 1806 venne sciolto il Sacro Romano Impero. \nL'insorgenza tirolese del 1809.\nNel 1809 la Baviera venne coinvolta nella guerra della quinta coalizione a fianco della Francia napoleonica e contro l'Impero d'Austria. Fu in questo contesto che scoppi\u00f2 un'insurrezione in Tirolo.\nI principi della Rivoluzione francese si erano fatti strada anche nella legislazione bavarese e in particolare nella Costituzione, promulgata il 1\u00ba maggio 1808. Le riforme che culminarono nella suddetta costituzione garantirono l'affermazione di principi di uguaglianza e di libert\u00e0: una modernizzazione del sistema giudiziario e finanziario, l'abolizione dei privilegi nobiliari, fra cui il diritto dei proprietari terrieri di giudicare i loro contadini personalmente, l'equiparazione dei protestanti e degli ebrei e il divorzio. Contenevano per\u00f2 anche norme anticlericali. Nel Tirolo vi era un preesistente malcontento conseguente alla crisi economica europea (conseguenza del Blocco Continentale) a cui si aggiunse un fermo rifiuto all'introduzione della leva obbligatoria. Ulteriori resistenze suscitarono i provvedimenti per la limitazione dell'influenza della Chiesa, (divieto della messa di mezzanotte, di processioni e pellegrinaggi, recita del rosario, ecc.). Il fattore determinante per lo scoppio dell'insurrezione fu tuttavia il fanatismo religioso di padre Joachim Haspinger e i suoi appelli all'immediata rivolta contro l'obbligo di vaccinazione contro il vaiolo (introdotto nel 1807), in quanto \"non spetta agli uomini immischiarsi in questa maniera con i piani di Dio\" (\"da es den Menschen nicht zustehe, sich auf diese Weise in Gottes Plan einzumischen\"). I tirolesi inoltre erano convinti che la vaccinazione fosse una creazione diabolica, tramite la quale veniva iniettato il protestantesimo. L\u2019obbligo della vaccinazione provoc\u00f2 violenti tumulti nel Tirolo propriamente detto. La rivolta aveva quindi connotati antimodernisti e antiiluministi.\nAndreas Hofer, un oste e commerciante di bestiame della val Passiria aveva avuto dall'arciduca Giovanni d'Asburgo-Lorena l'incarico di fare scoppiare la rivolta, e ne assunse il comando. Fra gli insorti militavano svariati \"Sch\u00fctzen\".\nGli insorti comandati da Hofer si resero protagonisti di alcuni scontri minori a Bergisel nei pressi di Innsbruck. Il 25 maggio del 1809, nonostante il comando approssimato di Hofer, riuscirono ad arrestare e sconfiggere le truppe franco-bavaresi nella prima battaglia di Bergisel. Pochi giorni dopo, il 29 maggio vi fu la seconda battaglia di Bergisel, ma le truppe bavaresi vennero nuovamente sconfitte. \nLe sorti della guerra furono decise altrove, in particolare con la Battaglia di Wagram (5-6 luglio 1809); l'impero austriaco fu definitivamente sconfitto e costretto a ratificare il Trattato di Sch\u00f6nbrunn. Il territorio del Tirolo e dei principati vescovili fu cos\u00ec suddiviso: Trentino e la Bassa Atesina andarono al Regno Italico, l'alta val Pusteria al Regno Illirico ed il resto alla Baviera. Il trattato fu suggellato con le nozze fra Napoleone e la figlia dell'imperatore d'Austria: Maria Luisa. \nNonostante la pace la ribellione prosegu\u00ec, questa volta anche contro lo stesso Imperatore. Il 13 agosto Andreas Hofer sconfisse ancora una volta le truppe bavaresi e francesi, nella terza battaglia di Bergisel, occupando Innsbruck. Hofer salut\u00f2 la popolazione: \"Tutti quelli che vogliono essere miei compagni d'arme, devono combattere da valorosi, onesti e bravi Tirolesi per Dio, l'imperatore e la patria\". Non parl\u00f2 di libert\u00e0. Il suo breve governo represse le libert\u00e0 civili e costrinse i protestanti e gli ebrei, ma anche le donne, a tornare al loro solito ruolo di emarginati. Nel suo \"mandato sul buoncostume\" si legge: \"Molti dei difensori della patria sono adirati perch\u00e9 le donne si coprono il petto e le braccia troppo poco o con veli trasparenti e in tal modo provocano stimoli peccaminosi, che devono dispiacere altamente a Dio\". Case e negozi degli ebrei e degli orologiai della citt\u00e0 vennero saccheggiati. Anche diversi studenti, solo perch\u00e9 abitavano presso ebrei, nonostante avessero cercato di dimostrare di essere cattolici, vennero trattati come ebrei e derubati.\nIl 24 ottobre sempre a Bergisel, Hofer fu definitivamente sconfitto dai bavaresi, riusc\u00ec a fuggire, ma fu catturato il 20 febbraio 1810 e successivamente fucilato a Mantova.\nL'insorgenza coinvolse anche il Cadore dove, nell'agosto del 1809 gli \"Sch\u00fctzen\" guidati da Giuseppe Hirschstein e da Ferdinand Anton von Oulerich barone di Luxheim, si resero protagonisti di ripetute scorribande in quelle zone, con violenze, incendi di abitazioni e saccheggi ai danni della popolazione locale.\nLa restaurazione.\nNel 1815 la restaurazione vede la definitiva soppressione del Principato vescovile di Trento e di ci\u00f2 che rimaneva del Principato di Bressanone. Il Trentino pertanto perde il suo status di semiindipenenza e viene incorporato nella Kronland del Tirolo e da quel momento cominci\u00f2 la lotta per difendere la propria identit\u00e0, dalle ingerenze del governo di Innsbruck.\nLa riforma del 1871: \"Landessch\u00fctzen\" e \"Standsch\u00fctzen\".\nNel 1867 con l\"'Ausgleich\" venne ridefinito l'assetto della monarchia asburgica con la nascita della duplice monarchia, l'Impero austro-ungarico. Nel 1871 vi fu una riforma delle forze armate e della leva militare e fu creata la \"Kaiserlich-k\u00f6nigliche Landwehr\", che era principalmente una milizia territoriale utilizzata per difendere il territorio della Cisleitania (la parte austriaca della duplice monarchia), ma poteva essere impiegata anche in attacchi frontali e operazioni militari. La permanenza era di due anni e vi erano ammessi gli uomini provenienti dalla riserva di reclutamento, ma ricevevano anche un contingente annuo, rappresentato dagli esuberi all'aliquota incorporata nell'esercito attivo. Comprendeva quindi dei vecchi soldati reclutati dal contingente annuo che dovevano fare due anni di ferma. \nIn questa occasione gli \"Sch\u00fctzen\" cambiarono radicalmente la loro natura. Da milizia (formata da civili che solo in caso di bisogno potevano essere richiamati) divennero un vero e proprio corpo militare nell'ambito della Landwehr. \n\"Landessch\u00fctzen\".\nFurono creati 10 battaglioni di \"Tiroler Landessch\u00fctzen\" (\"Bersaglieri provinciali\"), che vennero quindi trasformati nel 1893 nei reggimenti: \nNel corpo dei \"Landessch\u00fctzen\" prestavano servizio di due anni i giovani tra i 20 e i 32 anni.\n\"Standsch\u00fctzen\".\nDopo aver concluso il periodo di leva obbligatoria tutti gli ex coscritti congedati (dai 33 ai 42 anni) potevano transitare nella riserva (\"Landsturm\") ed entrare in guerra soltanto in difesa del Tirolo, nell'ambito della \"Landwehr.\"\nInclusi nel \"Landsturm\" vi erano gli \"Standsch\u00fctzen\" (\"Bersaglieri stanziali\"), membri di associazioni che avevano sede presso un poligono di tiro. Questi gruppi erano composti da i giovani con meno di 18 anni, dagli anziani e dagli inabili al servizio militare. Il regolamento dei poligoni di tiro del 1913 attribuiva agli \"Standsch\u00fctzen\" il compito di addestrarsi per la difesa del territorio. Si trattava quindi di un corpo che rassomigliava alla precedente milizia.\nGli \"Standsch\u00fctzen\" si vestivano con costumi tipici, e avevano un ruolo sociale nella vita delle comunit\u00e0, organizzando sfilate e celebrazioni. \u00c8 a costoro, pi\u00f9 che agli \"Landessch\u00fctzen\", che si ispirano le associazioni \"Sch\u00fctzen\" contemporanee.\nGli \"Standsch\u00fctzen\" eleggevano fra di loro i sottufficiali ed il capitano, avevano una propria bandiera ed il nome del gruppo era quello del luogo dove aveva sede il poligono di tiro. In tempo di pace dovevano partecipare almeno a quattro esercitazioni di tiro all'anno. \nPer rivitalizzare la tradizione degli \"Standsch\u00fctzen\", quasi scomparsa ovunque fino agli anni settanta, il governo tirolese invest\u00ec in discorsi politici e in generose sovvenzioni finanziarie. Tuttavia \"... \"la rinascita dei corpi di tiratori volontari non era mai scesa al di sotto di una certa linea geografica: in parte a causa della povert\u00e0 dei contadini trentini, in parte per uno strisciante senso di sfiducia delle gerarchie militari, gli Sch\u00fctzen di lingua italiana erano cresciuti di poco. Con l\u2019amaro risultato, tra l\u2019altro, che i giovani del Tirolo italiano entravano nei lontani reggimenti delle armate regolari austriache in numero maggiore dei loro coetanei settentrionali\".\"\nDurante la guerra si arruolarono negli \"Standsch\u00fctzen\" volontari di et\u00e0 inferiore ai 20 anni o superiore ai 50 anni. Nel corso del primo conflitto mondiale le compagnie furono raggruppate in battaglioni.\nPrima guerra mondiale.\nL'Italia dichiar\u00f2 guerra all'impero austro-ungarico il 23 maggio 1915, provocando la mobilitazione generale delle formazioni degli \"Standsch\u00fctzen\" che furono integrati nella \"Landwehr\" e dislocati nelle zone del fronte dolomitico e nelle retrovie. Parteciparono attivamente alla guerra in montagna: la cosiddetta Guerra Bianca.\nUna situazione particolare si venne a creare nelle regioni popolate dai cosiddetti italiani d'Austria dove i giovani in et\u00e0 per il servizio militare furono chiamati dall'impero austro-ungarico alla leva obbligatoria. Tra questi vi furono coloro che scelsero di disertare e arruolarsi come volontari nell'esercito italiano, combattendo per la causa irredentista. Figure come Cesare Battisti, Damiano Chiesa e Fabio Filzi furono tra le pi\u00f9 rappresentative, in questo senso durante il periodo bellico. Tuttavia nel ventennio successivo tali martiri furono utilizzati dalla propaganda fascista e coloro che seguirono i loro ideali (o semplicemente la chiamata alle armi) schierandosi per una parte o per l'altra vennero chiamati, a seconda dei casi, traditori o fedeli alla loro terra. Un caso particolare fu quello di Bruno Franceschini, probabilmente coinvolto suo malgrado nell'episodio della cattura di Battisti e Filzi e considerato dalla propaganda post-bellica un rinnegato.\nScioglimento del corpo.\nLa sconfitta dell'impero austro-ungarico caus\u00f2 la fine della monarchia asburgica e, di conseguenza, nei termini del regolamento di difesa territoriale, gli \"Sch\u00fctzen\" cessarono di esistere, ma sopravvissero come associazioni private di tiro al bersaglio. Le compagnie non erano un puro e semplice luogo di addestramento militare, ma divennero col tempo anche dei nuclei di aggregazione sociale, la cui tradizione si volle perpetuare anche dopo lo scioglimento del corpo. Furono vietate in Italia con l'avvento del fascismo, in Austria con l'avvento del nazismo (1938), le associazioni vennero mantenute e dettero un largo appoggio al regime."}
{"id": "1142425", "revid": "2124998", "url": "https://it.wikipedia.org/wiki?curid=1142425", "title": "Gineceo", "text": "Il Gineceo, nell'Antica Grecia, era la parte interna della casa, riservata alle donne.\nSignificato.\nIl luogo rispecchiava la condizione subalterna della donna greca, che doveva essere controllata dal marito, il quale deteneva pieno diritto giuridico su di essa. Viene utilizzato scherzosamente per riferirsi a un luogo dove si trovano radunate molte donne.\nSignificato alternativo.\nIn epoca tardoantica il termine pass\u00f2 a designare manifatture tessili, di propriet\u00e0 dello Stato o anche, poi, della Chiesa, a cui era addetto personale prevalentemente femminile (come ancor oggi accade nelle fabbriche tessili).\nUna \"Ciclopedia\" napoletana del 1751 ne d\u00e0 la seguente definizione:"}
{"id": "1142440", "revid": "1123126", "url": "https://it.wikipedia.org/wiki?curid=1142440", "title": "Amministratore apostolico", "text": "Lamministratore apostolico \u00e8 un prelato preposto al governo temporaneo o permanente di una circoscrizione ecclesiastica cattolica a nome del Santo Padre.\nTipologie e normativa.\nSi distinguono le seguenti tipologie:\nQueste tipologie, ad eccezione dell'ultima, sono configurate dalla prassi pi\u00f9 che da normative espresse dal Codice di diritto canonico della Chiesa cattolica di rito latino. Infatti, mentre il precedente codice del 1917 prevedeva espressamente gli amministratori apostolici \"sede plena\" e \"sede vacante\" nominati \"in perpetuum vel ad tempus ob graves et speciales causas\", il codice promulgato nel 1983 ha abolito questa duplice distinzione. Invece, il Codice dei canoni delle Chiese orientali cattoliche ha una sezione dedicata esplicitamente agli amministratori apostolici.\nAmministratore apostolico \"sede vacante\".\nQuando una sede vescovile diviene vacante, la Santa Sede pu\u00f2 provvedere di propria iniziativa (\"ad nutum Sanctae Sedis\") alla nomina di un amministratore apostolico. Questi governa la diocesi con tutte le facolt\u00e0 proprie di un vescovo diocesano, bench\u00e9 in forma vicaria, ossia a nome del Papa. Tuttavia la sede \u00e8 \"de iure\" vacante, perci\u00f2 hanno fine gli uffici propri del vicario generale e dei vicari episcopali e cessano dalle loro funzioni i consigli presbiterali e i consigli pastorali. Se lo ritiene opportuno, l'amministratore apostolico pu\u00f2 confermare, in forma delegata, il vicario generale e i vicari episcopali.\nNon necessariamente l'amministratore apostolico \u00e8 insignito del carattere episcopale.\nIn talune circostanze la diocesi o una circoscrizione ecclesiastica ad essa equiparata pu\u00f2 restare vacante per anni; in questi casi la figura dell'amministratore apostolico pu\u00f2 assumere un carattere semi-permanente.\nL'amministratore apostolico ha, infine, carattere permanente nel caso di diocesi affidate in amministrazione perpetua a vescovi di altre sedi; in questi casi la diocesi amministrata \u00e8 ritenuta di fatto parte integrante della diocesi che la amministra, anche se formalmente rimane una giurisdizione distinta.\nAmministratore apostolico \"sede plena\".\nIn alcuni casi particolari o straordinari, la Santa Sede procede alla nomina di un amministratore apostolico \"sede plena\", ossia in diocesi (o circoscrizioni ecclesiastiche equivalenti) che hanno ancora un loro proprio e legittimo vescovo. In questi casi \u00abil vescovo diocesano collabora, per quanto gli compete, al pieno, libero e sereno espletamento del mandato dell'amministratore apostolico\u00bb.\nAmministratore apostolico \"sede impedita\".\nIl Codice di diritto canonico prevede l'esistenza della sede impedita, ossia quando \u00abil vescovo diocesano \u00e8 totalmente impedito nell'esercizio dell'ufficio pastorale nella diocesi, non essendo in grado di comunicare nemmeno per lettera con i suoi diocesani a motivo di prigionia, confino, esilio o inabilit\u00e0\u00bb.\nIn alcuni casi la Santa Sede pu\u00f2 nominare un amministratore apostolico, che governa la diocesi provvisoriamente soltanto per il tempo in cui la sede \u00e8 impedita.\nSpetta invece di diritto alla Santa Sede provvedere, quando la sede \u00e8 impedita a causa di una pena canonica inflitta al vescovo diocesano.\nUn recente caso \u00e8 quello della eparchia di Stryj in Ucraina, dove, a causa della grave malattia che colp\u00ec l'eparca in carica, la Santa Sede nomin\u00f2 nel 2010 un amministratore apostolico \"sede impedita\".\nAmministratore apostolico di una amministrazione apostolica.\nIl Codice di diritto canonico del 1983 prevede l'esistenza di Amministrazioni apostoliche erette stabilmente, che, a norma del diritto, sono equiparate alle diocesi.\nPer queste particolari tipologie di circoscrizione ecclesiastica, viene nominato un amministratore apostolico, che governa la \u00abporzione del popolo di Dio\u00bb che gli \u00e8 affidata come ordinario diocesano, bench\u00e9 con potest\u00e0 vicaria, ossia \u00abin nome del Sommo Pontefice\u00bb.\nAmministratori apostolici in principati vescovili.\nDall'epoca della lotta per le investiture, nel XI e XII secolo nel Sacro Romano Impero, i vescovi erano solitamente eletti dai capitoli delle cattedrali. I principati ecclesiastici erano monarchie elettive immediatamente soggette all'imperatore, il cui principe era il vescovo eletto dal capitolo e confermato dalla Santa Sede, e solo eccezionalmente installato direttamente dalla Santa Sede. Dopo la conferma papale i vescovi erano quindi investiti con la regalia principesca, da cui il titolo di vescovo principe. Tuttavia a volte succedeva che colui che occupava la sede non riceveva la conferma papale, ma era lo stesso investito dell'autorit\u00e0 principesca, oppure poteva succedere il contrario, cio\u00e8 era confermato dal papa ma non dall'imperatore.\nI candidati eletti che mancavano dei prerequisiti canonici o della conferma papale detenevano ufficialmente il titolo di amministratore diocesano (ma nondimeno ci si riferiva comunemente come vescovo principe). Ci\u00f2 avveniva nel caso di candidati cattolici che erano eletti in una sede episcopale solo per l'appannaggio, e egualmente con i candidati protestanti, che non avrebbero ricevuto in nessun caso la conferma papale.\nQuando molti membri di capitoli di cattedrali si convertivano al luteranesimo o al calvinismo e ne diventavano la maggioranza, essi eleggevano come vescovo un protestante, al quale era rifiutata la conferma papale. Tuttavia, all'inizio della Riforma protestante, con lo scisma non ancora definito e in un periodo di incertezza, non era sempre chiaro chi era protestante, cosicch\u00e9 poteva accadere che alcuni candidati si dichiarassero protestanti solo dopo la conferma papale e l'investitura a principe.\nIn seguito ai protestanti venne negata la conferma papale, ma gli imperatori potevano lo stesso investire i candidati come principi - attraverso un cosiddetto liege indulto (tedesco: Lehnsindult) - a causa delle alleanze e dei conflitti politici nel Sacro Romano Impero, allo scopo di guadagnare degli alleati per la causa imperiale.\nMolti candidati protestanti, eletti dai capitoli, non ottennero mai n\u00e9 la conferma papale n\u00e9 l'indulto, ma riuscirono a mantenere de facto l'autorit\u00e0 principesca. In tal caso l'imperatore avrebbe dovuto usare la forza per impedire al candidato di avere il governo della diocesi, ma spesso gli imperatori non avevano sufficiente autorit\u00e0 per farlo, oppure erano impegnati in altri scopi. Una situazione simile avvenne in numerose abbazie immediatamente soggette all'impero, con i loro principi abati e badesse."}
{"id": "1142442", "revid": "124651015", "url": "https://it.wikipedia.org/wiki?curid=1142442", "title": "Les Abymes", "text": "Les Abymes (in italiano \"Gli abissi\") \u00e8 un comune francese di 59.270 abitanti situato nell'isola di Grande-Terre e facente parte del dipartimento d'oltre mare di Guadalupa. Il suo territorio \u00e8 suddiviso tra cinque cantoni. \u00c8 il comune pi\u00f9 popoloso della Guadalupa.\nLa cittadina (fondata nel 1691 e divenuta parrocchia nel 1726) fa parte dell'agglomerato urbano di Pointe-\u00e0-Pitre. \nL'economia cittadina si basa tradizionalmente sull'agricoltura (nello specifico sulla coltivazione della canna da zucchero, del cacao e del caff\u00e8) a cui, negli ultimi anni, si \u00e8 affiancato il turismo (la principale attrattiva sono le foreste di mangrovie della fascia costiera occidentale di Grande-Terre).\nAmministrazione.\nCantoni.\nFino al 2014, il territorio comunale di Les Abymes era suddiviso in 5 cantoni:\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Les Abymes \u00e8 stato suddiviso in 3 cantoni:"}
{"id": "1142444", "revid": "287204", "url": "https://it.wikipedia.org/wiki?curid=1142444", "title": "951 (disambigua)", "text": ""}
{"id": "1142447", "revid": "287204", "url": "https://it.wikipedia.org/wiki?curid=1142447", "title": "952 (disambigua)", "text": ""}
{"id": "1142448", "revid": "1745361", "url": "https://it.wikipedia.org/wiki?curid=1142448", "title": "Ieromnene", "text": "Ieromneme () \u00e8 un personaggio della mitologia greca. Fu una ninfa e regina dei Dardani.\nGenealogia.\nFiglia di Simoenta, spos\u00f2 Assaraco da cui ebbe il figlio Capi.\nMitologia.\nIeromneme era una ninfa ed avendo sposato re Assarco divenne la regina del popolo dei Dardani.\nApollodoro \u00e8 l'unico autore che scrive di questo personaggio, mentre Dionigi di Alicarnasso invece cita Clitodora come moglie di Assarco e madre di Capi."}
{"id": "1142449", "revid": "287204", "url": "https://it.wikipedia.org/wiki?curid=1142449", "title": "953 (disambigua)", "text": ""}
{"id": "1142450", "revid": "287204", "url": "https://it.wikipedia.org/wiki?curid=1142450", "title": "954 (disambigua)", "text": ""}
{"id": "1142455", "revid": "287204", "url": "https://it.wikipedia.org/wiki?curid=1142455", "title": "955 (disambigua)", "text": ""}
{"id": "1142456", "revid": "287204", "url": "https://it.wikipedia.org/wiki?curid=1142456", "title": "956 (disambigua)", "text": ""}
{"id": "1142457", "revid": "287204", "url": "https://it.wikipedia.org/wiki?curid=1142457", "title": "957 (disambigua)", "text": ""}
{"id": "1142459", "revid": "287204", "url": "https://it.wikipedia.org/wiki?curid=1142459", "title": "958 (disambigua)", "text": ""}
{"id": "1142460", "revid": "247222", "url": "https://it.wikipedia.org/wiki?curid=1142460", "title": "Viepri", "text": "Viepri \u00e8 una frazione del comune di Massa Martana (PG), situata a circa 7\u00a0km a nord di Massa, 7\u00a0km a sud-ovest di Bastardo, ed a 13\u00a0km da Todi. Si trova ad un'altitudine di 478 ed \u00e8 occupato da 143 abitanti (dati Istat, 2001).\nStoria.\nIl castello di Viepri, costruito dagli abitanti di Monte Schignano (anticamente Monte Ascanio), si dice prese il nome dalle spine che erano nel luogo.\nIl borgo \u00e8 stato costruito nel XIII-XIV secolo in un luogo naturalmente molto protetto, un avvallamento fra alte colline, che lo rendono visibile, da qualsiasi direzione si arrivi, solo una volta a ridosso del paese.\nLa storia di Viepri \u00e8 quella di un borgo agricolo fortificato, ripetutamente conteso fra Todi e Foligno, ed al centro di intense lotte e rappresaglie per liti di confine con Montecchio di Spoleto ma, soprattutto, con Massa Martana.\nNel 1392 gli uomini di Viepri, insieme a quelli di Torri, scelsero di appartenere a Ugolino III Trinci di Foligno, al quale cinque anni dopo venne affidata da papa Bonifacio IX l'impresa di togliere nuovamente ai perugini il dominio di Assisi, Spello e Todi.\nEconomia e manifestazioni.\nIl paese \u00e8 famoso nella zona per la \"Sagra della polenta\", che si celebra nella seconda met\u00e0 di marzo. Il santo patrono \u00e8 san Giovanni Battista, che si festeggia ogni 29 agosto.\nMonumenti e luoghi d'interesse.\nLa frazione ha conservato buona parte della sua natura di villaggio medievale, in particolare una sezione delle mura, risalenti al 1390, due porte medievali, e le due chiese di San Giovanni Battista e Santa Maria.\nLa parte pi\u00f9 caratteristica della frazione viene chiamata Torre Antica, o Il Borgo. Sopra la porta di accesso al castello vi \u00e8 lo stemma di Todi del XVI secolo. L\u00ec, proprio sopra la porta ovest, si trova la chiesa di San Giovanni Battista, piccola cappella cinquecentesca, con accesso dall'interno del paese. Al suo interno vi \u00e8 un affresco datato 1577, raffigurante, in alto, la Madonna col bambino e angeli, sotto, una rappresentazione molto popolaresca ma intensamente significativa della Decollazione di S. Giovanni Battista, e sulla sinistra, San Rocco. L'arco sottostante \u00e8 stato restaurato nel 2004 dopo i danni subiti durante gli eventi sismici umbri del 1997.\nAbbazia di Santa Maria di Viepri.\nL'Abbazia di Santa Maria di Viepri (Abbazia di Santa Maria Sperandio) \u00e8 invece fuori dall'abitato, a circa 600 metri in direzione del piccolo cimitero sulla strada per Grutti, ed \u00e8 stata eretta dai signori di Castelvecchio intorno al 1150 utilizzando materiale di spoglio di altre costruzioni molto antiche. Oggi la chiesa \u00e8 solo una parrocchia, ma nel tempo ha ricoperto il ruolo di plebato e collegiata di un abate e cinque canonici regolari, ed agli inizi del XIII secolo era la pieve del distrutto castello di Monteschignano.\nIn classico stile romanico umbro (particolarmente riscontrabile nell'abside semicircolare decorata con archi ciechi), in circa 900 anni di vita ha subito numerose aggiunte e modifiche.\nLa facciata, a due spioventi, \u00e8 in blocchi squadrati di pietra ed ha un portale a due incassi, sormontato da una bifora. Unita con la facciata, a destra, si eleva una massiccia torre campanaria, oggi mozza. La torre romanica si dice sia stata abbattuta da un fulmine e successivamente inglobata nella costruzione adiacente e sostituita da un grande campanile quadrato. Interessanti le absidi duecentesche, restaurate nel 1940, ed i frammenti scultorei di origine romana (presi dalla vicina via Flaminia) ed altomedioevale, incassati nelle pareti. Si notano anche alcuni frammenti di ornati bizantini ed uno scudo rococ\u00f2 del XVIII secolo, segnalante la presenza di frati Agostiniani.\nL'interno, suddiviso in tre navate terminanti in tre absidi, separate da una doppia fila di pilastri, racchiude un calice medievale finemente lavorato, una croce maltese dalle origini incerte, un affresco di San Sebastiano del XIII secolo e due affreschi di Andrea Polinori, la \"nascita della Vergine Maria\" ed una \"Madonna del Rosario con Santi\".\nNel paese esisteva anche un'altra chiesa, ora scomparsa, intitolata a San Quirico, la quale nel 1259 era sussidiaria del Capitolo di Todi.\nNelle vicinanze, nel XII secolo, venne eretto un eremo sul monte Martano, in localit\u00e0 detta \"Valle della Cerasa\", e nella zona ricca di olivi e di colture, anche il pittoresco castello \"Le Rocchette\". Sempre poco distante (lungo la strada Foligno-Todi) sorge il santuario romanico dedicato a Sant'Arnaldo. La devozione degli abitanti dei territori vicini verso questo santo ha origini molto lontane, ed esso viene invocato contro l'ernia e i mali occulti. La sua festa si celebra la seconda domenica di settembre."}
{"id": "1142462", "revid": "228587", "url": "https://it.wikipedia.org/wiki?curid=1142462", "title": "Anse-Bertrand", "text": "Anse-Bertrand \u00e8 un comune francese di 10663 abitanti situato nella parte pi\u00f9 settentrionale dell'isola di Grande-Terre e facente parte del dipartimento d'oltre mare di Guadalupa.\nIn questa citt\u00e0 e nato il culturista serge nubret."}
{"id": "1142463", "revid": "287204", "url": "https://it.wikipedia.org/wiki?curid=1142463", "title": "959 (disambigua)", "text": ""}
{"id": "1142469", "revid": "287204", "url": "https://it.wikipedia.org/wiki?curid=1142469", "title": "960 (disambigua)", "text": ""}
{"id": "1142470", "revid": "367445", "url": "https://it.wikipedia.org/wiki?curid=1142470", "title": "Katakombenschule", "text": "Le Katakombenschulen (letteralmente le \"scuole nelle catacombe\") o anche Geheimschulen (\"scuole segrete\"), erano un'istituzione illegale e clandestina volta all'insegnamento della lingua tedesca, ufficialmente vietata, che si diffuse in Alto Adige durante il fascismo dal 1924 in poi.\nLa storia.\nNell'anno 1923 Ettore Tolomei present\u00f2 il suo progetto politico per l'italianizzazione dell'Alto Adige (cosiddetto Programma di Tolomei), che prevedeva tra le altre cose il divieto dell'insegnamento della lingua tedesca. Fu cos\u00ec che in Alto Adige la riforma Gentile ebbe come risvolto l'abolizione dell'insegnamento in tedesco, che pure era la lingua della maggior parte dei cittadini della provincia. L'articolo 17 del R. D. 1\u00ba ottobre 1923, n. 2185 ordinava che a partire dall'anno scolastico 1923/24 in tutte le prime classi venisse insegnato soltanto l'italiano e negli anni successivi si dovesse procedere allo stesso modo. Nel giro di cinque anni l'insegnamento del tedesco sarebbe cos\u00ec sparito da tutte le scuole elementari.\nPer garantire comunque l'apprendimento della lingua tedesca, la popolazione organizz\u00f2 un sistema di scuole clandestino. Tra gli organizzatori delle \"Katakombenschulen\" figurano il presbitero Michael Gamper (di Prissiano), il politico Eduard Reut-Nicolussi (di Luserna), l'avvocato Josef Noldin (di Salorno), Emma von Leurs, Angela Nikoletti (di Magr\u00e8 e abitante a Cortaccia), Maria Damian, Berta de Gelmini (di Salorno, famiglia originaria di Rovereto), il cassiere Rudolf Riedl (di Termeno). Circa 30.000 studenti poterono usufruire dell'insegnamento segreto.\nIl decreto ministeriale del 22 novembre 1925 impose inoltre l'eliminazione di tutte le ore di insegnamento aggiuntivo del tedesco e poich\u00e9 restava ancora la possibilit\u00e0 di insegnare la lingua privatamente, il 27 novembre 1925 fu emanato un decreto urgente del prefetto il quale rendeva illegale e quindi punibile anche l'insegnamento nell'ambito privato. Si era scoperta difatti, la presenza di un numero consistente di \"Katakombenschulen\", in particolare nella zona tra Bolzano e Salorno.\nDiversi furono gli insegnanti colti in flagranza di insegnamento clandestino. Essi furono mandati al confino lontano dall'Alto Adige. Noldin fu arrestato il 23 gennaio 1927 con l'accusa di aver \"favorito ed impartito insegnamento privato del tedesco\". La sua condanna fu 5 anni di confino nell'isola di Lipari, da dove torn\u00f2 malato e mor\u00ec poco dopo nel 1929. Angela Nikoletti mor\u00ec giovanissima per le conseguenze di una malattia contratta in prigionia: a lei fu risparmiato il confino. Rudolf Riedl invece fu mandato al confino per 5 anni a Pantelleria, mentre Maria Damian sull'Appennino tosco-romagnolo.\nIl fascismo non riusc\u00ec per\u00f2 mai del tutto a sopprimere le scuole clandestine, anche per via dell'aiuto offerto dalla Chiesa cattolica alla resistenza sudtirolese. Il presbitero Michael Gamper si adoper\u00f2 per poter ottenere aiuti e materiale didattico dalla Germania.\nNel 1928, su sollecitazione del vescovo di Bressanone Johannes Geisler, fu consentito ai sacerdoti di insegnare la lingua tedesca ai bambini con et\u00e0 compresa tra i 6 e i 14 anni. Le \"Katakombenschulen\" durarono comunque fino all'occupazione da parte della Germania nazista (1943) e alla creazione della Zona d'operazioni delle Prealpi, quando il tedesco ritorn\u00f2 lingua ufficiale dell'Alto Adige.\nParallelamente alle \"Katakombenschulen\", dal 1935 in poi, il \"V\u00f6lkischer Kampfring S\u00fcdtirols\", di ispirazione nazista, mise in piedi la cosiddetta \"Notschule\" (\"scuola d'emergenza\"), una scuola segreta di marcata ispirazione politica filonazista che si discost\u00f2 dalle \"Katakombenschulen\" di matrice cattolica."}
{"id": "1142471", "revid": "334064", "url": "https://it.wikipedia.org/wiki?curid=1142471", "title": "Navigatore (aeronautica)", "text": "Nell'Aeronautica Militare Italiana l'ufficiale che si occupa della rotta e dei sistemi d'arma e di puntamento viene chiamato navigatore ed operatore di sistema d'arma.\nOpera su jet biposto Panavia Tornado, dove occupa la posizione posteriore.\nPer diventare navigatori si viene ammessi in Accademia Aeronautica nel ruolo naviganti, solo in seguito il ruolo viene differenziato da quello di pilota.\nI requisiti fisici sono quindi estremamente selettivi.\nSolo a seguito di cospicui sforzi di alcuni esponenti della categoria il percorso di carriera \u00e8 stato, solo in seguito, quasi equiparato a quello dei piloti e il navigatore pu\u00f2 raggiungere incarichi fra i pi\u00f9 alti, inizialmente riservati ai piloti."}
{"id": "1142472", "revid": "228587", "url": "https://it.wikipedia.org/wiki?curid=1142472", "title": "Port-Louis (Guadalupa)", "text": "Port-Louis \u00e8 un comune francese di 5.509 abitanti situato nella parte nord-occidentale dell'isola di Grande-Terre e facente parte del dipartimento d'oltre mare di Guadalupa."}
{"id": "1142473", "revid": "1498232", "url": "https://it.wikipedia.org/wiki?curid=1142473", "title": "Immagine coordinata", "text": "La locuzione immagine coordinata appartiene al mondo della comunicazione visiva. Ha come oggetto la comunicazione di aziende, societ\u00e0, enti, associazioni e qualsiasi altra entit\u00e0 commerciale, sociale o concettuale che abbia tra i suoi bisogni quello di essere conosciuta da un determinato pubblico.\nIn quanto immagine, si riferisce alla percezione che l'ambiente, inteso come gruppo di potenziali destinatari del messaggio, ha delle rappresentazioni visive dell'entit\u00e0 in questione. L'immagine diventa coordinata quando i differenti fenomeni comunicativi risultano coerenti l'uno con l'altro. Questa coerenza si riferisce tradizionalmente a elementi di comunicazione visiva quali, ad esempio, loghi, colori, caratteri tipografici, impaginazione e presentazione grafica dei documenti, impostazione della comunicazione commerciale e promozionale.\nL'immagine coordinata \u00e8 quindi il mezzo attraverso il quale, a prescindere dal numero, dalla complessit\u00e0 e dalle dimensioni di questi fenomeni comunicativi, l'immagine risultante \u00e8 percepita all'esterno come proveniente dalla stessa entit\u00e0. Questa coerenza semiotica rende pi\u00f9 efficiente il processo comunicativo perch\u00e9 fornisce ai destinatari precisi punti di riferimento, ma soprattutto induce un processo di progressivo riconoscimento dell'azienda o del marchio (brand awareness) e della sua attivit\u00e0 con conseguenze positive sul suo successo.\nEsempi importanti di immagine coordinata sono quella dell'AEG (Allgemeine Elektricit\u00e4ts-Gesellschaft), che chiama per progettarla Peter Behrens, membro autorevole del Deutscher Werkbund di formazione architetto, quella dell'Olivetti, che chiama alcuni dei pi\u00f9 importanti artisti, architetti, designer italiani e stranieri per lavorare nell'ottica dell'\"unit\u00e0 nella diversit\u00e0\", e quella della Lufthansa, progettata da Otl Aicher, appartenente alla scuola di Ulm."}
{"id": "1142474", "revid": "93436", "url": "https://it.wikipedia.org/wiki?curid=1142474", "title": "Acme Corporation", "text": "La Acme Corporation \u00e8 un'azienda immaginaria dell'universo dei Looney Tunes, ma \u00e8 usato anche come nome generico di aziende in molti altri cartoni animati, film e serie televisive.\nEtimologia e contesto storico.\nIl nome dell'azienda nelle serie di corti di Willy il Coyote e Beep Beep \u00e8 ironico poich\u00e9 la parola ACME deriva dal greco \"\u03b1\u03ba\u03bc\u03ae\" (acme), che in lingua inglese come in italiano significa punto culminante, momento di maggior intensit\u00e0; i prodotti del laboratorio ACME sono tuttavia generici ed hanno la tendenza a funzionare male o a non funzionare per nulla. \nACME era il nome adottato da molte compagnie statunitensi negli anni venti, quando si diffusero gli elenchi alfabetici telefonici di aziende, le pagine gialle. ACME si trovava nelle prime pagine e per la sua etimologia richiamava l'idea di eccellenza; a volte il nome iniziava con ACME ed era seguito da una seconda parte che la connotava maggiormente. Dalla proliferazione di aziende dei settori merceologici pi\u00f9 vari che si chiamavano ACME, nacque l'acronimo stesso: A Company Making Everything\" (in italiano \u201cUn'azienda che produce qualsiasi cosa\u201d) o American Companies Manufacture Everything\" (\u201cLe aziende statunitensi producono qualsiasi cosa\u201d). \nNegli Stati Uniti, ACME \u00e8 anche una reale catena di supermercati.\nDiffusione nei media.\nLe sue apparizioni pi\u00f9 famose riguardano sicuramente i cartoni di Willy il Coyote e Beep Beep, il quale usa sempre dei nuovi congegni che, dovendo in teoria produrre risultati mirabolanti, nella pratica si rivelano sempre veri e propri fallimenti. I marchingegni che vengono creati hanno le funzioni pi\u00f9 varie; i pi\u00f9 frequenti sono missili, casse di dinamite, bombe a mano, fucili, arpioni, enormi elastici, magneti e molle per saltare o a cui sono agganciati dei guantoni. La ACME ha sfornato, nei vari cartoni di Wile, anche macchine per la demolizione o rulli compressori autonomi, archi e frecce giganti, libri su come creare trappole o ipnotizzare, aquiloni giganti, pattini a motore, costumi per volare, una pillola che, al contatto con l'acqua, si trasforma in un piccolo tornado, e un'altra che potenzia enormemente i muscoli delle gambe."}
{"id": "1142481", "revid": "6923", "url": "https://it.wikipedia.org/wiki?curid=1142481", "title": "Trilux", "text": "La TRILUX GmbH &amp; Co. KG \u00e8 un'azienda tedesca a conduzione familiare, che si occupa di sviluppo e produzione di apparecchi per illuminazione e della fornitura di soluzioni illuminotecniche.\nLa sede della azienda internazionale si trova a Arnsberg, dove ci sono 1.500 dipendenti. Oltre al core business il sito ospita anche il produttore di componenti elettronici \"BAG Electronics\", che fa parte del Gruppo TRILUX. In tutto il mondo, il Gruppo TRILUX impiega circa 5.200 persone. Il nome deriva da un'innovazione tecnica iniziale in cui l'azienda ha sviluppato luci con una potenza di Lumen tre volte superiore a altre luci. (tri [lat.] = tre, lux [lat.] = luce)\nStoria.\nL'azienda, fondata nel 1912 a Menden (Sauerland) da Wilhelm Lenze, si occupava originariamente della produzione di accessori per l'industria illuminotecnica, nonch\u00e9 di semplici lumi a sospensione e di lampade da parete per illuminazione a gas ed elettrica. Le officine di produzione, in un edificio annesso all'edificio d'abitazione, raggiunsero presto il loro limite di capacit\u00e0, per cui fu necessario cercare una nuova sede aziendale. Nel 1934 la ditta si trasfer\u00ec ad Arnsberg ed estese il programma di produzione agli apparecchi d'illuminazione per abitazione. Nel marzo 1945 le bombe distrussero gli stabilimenti di produzione.\nLa ripresa dell'attivit\u00e0 produttiva avvenne nel 1948 ad opera di Wilhelm Lenze e dei suoi figli Eberhard, Franz e Wilhelm. L'azienda divenne grande negli anni del miracolo economico con la produzione di apparecchi tecnici per lampade fluorescenti a bassa tensione (\u201eapparecchi a campo longitudinale\u201c).\nNel 1949 si rinunci\u00f2 del tutto alla produzione di apparecchi per lampade ad incandescenza, nel portafoglio di prodotti figuravano ancora solo gli apparecchi a campo longitudinale. A causa della domanda in ulteriore crescita, fu necessario ingrandire una seconda volta le sedi di produzione, inoltre il programma di prodotti fu esteso agli apparecchi per lampade luminescenti a gas ed alle armature stradali. \nAlla grande festa del 50\u00ba anniversario, nel 1962, il discorso celebrativo fu tenuto dal Professor Dott. Ludwig Erhard, allora ministro dell'economia federale e protagonista del miracolo economico tedesco. 75 anni dopo la fondazione dell'azienda (nel 1987), negli edifici amministrativi fu aperto il Centro informazione luce TRILUX che, oltre alla presentazione di numerosi prodotti e d'innovative soluzioni illuminotecniche, comprende anche una propria sala conferenze con 100 posti.\nL'attivit\u00e0 dell'azienda fu incrementata nel settore della tecnologia per ambienti umidi con l'acquisizione della ditta Zalux S.A. a Saragozza.\nAttivit\u00e0.\nI prodotti TRILUX trovano impiego in tutto il mondo in:\nTecnica medicale TRILUX.\nTRILUX ha trainato il progresso anche nel campo della tecnica medicale. Nel 1963 nel programma di produzione furono incluse le travi testaletto per camere di ospedale. Oltre all'illuminazione, queste potevano accogliere anche l'alimentazione di corrente forte e debole nonch\u00e9 gas per uso medico per i posti letto. Oggi nel cosiddetto \"stabilimento II\" lavorano 120 dipendenti. Il portafoglio di prodotto comprende, oltre all'attrezzatura per camere di cosiddetta degenza normale (leader del mercato nazionale), anche i settori terapia intensiva e sale operatorie. Alla fiera Medica del 2006 TRILUX Medizintechnik ha presentato per la prima volta un apparecchio per lettura a LED per il settore ospedaliero ed un apparecchio per sala operatoria a LED.\nTRILUX international.\nL'azienda illuminotecnica si \u00e8 estesa anche sul piano internazionale: le prime societ\u00e0 per la vendita di apparecchi per illuminazione furono fondate nei paesi esteri vicini gi\u00e0 alla fine degli anni cinquanta. Una dopo l'altra sono sorte in Europa societ\u00e0 di vendita TRILUX\u00a0\u2013 oggi del gruppo TRILUX fanno parte societ\u00e0 giuridicamente autonome in Austria, Belgio, Svizzera, nella Repubblica Ceca, Spagna, Francia, Gran Bretagna, Ungheria, Italia, Paesi Bassi, Norvegia, Polonia e Slovacchia. I prodotti e servizi TRILUX sono disponibili in tutto il mondo tramite altri distributori, tra l'altro nel Sudest asiatico, in Medio Oriente, negli Stati Uniti ed inoltre in Australia e Nuova Zelanda.\nSponsorizzazione.\nNella stagione 2007 nel campionato per autovetture sportive da turismo Deutsche Tourenwagen Masters (DTM) TRILUX \u00e8 impegnata come uno dei principali sponsor. Il supporto va al pilota austriaco Mathias Lauda, figlio del tre volte campione del mondo di formula 1 Niki Lauda. In questa stagione egli si presenta alla partenza come pilota del team TRILUX AMG Mercedes."}
{"id": "1142483", "revid": "287204", "url": "https://it.wikipedia.org/wiki?curid=1142483", "title": "Matar\u00f2", "text": ""}
{"id": "1142484", "revid": "63756", "url": "https://it.wikipedia.org/wiki?curid=1142484", "title": "Capesterre-de-Marie-Galante", "text": "Capesterre-de-Marie-Galante \u00e8 un comune francese di 3.490 abitanti situato nella parte sud-orientale dell'isola di Marie-Galante e facente parte del dipartimento d'oltre mare di Guadalupa."}
{"id": "1142489", "revid": "37401", "url": "https://it.wikipedia.org/wiki?curid=1142489", "title": "Capi", "text": ""}
{"id": "1142492", "revid": "95049", "url": "https://it.wikipedia.org/wiki?curid=1142492", "title": "Via Cristoforo Colombo (Roma)", "text": "Via Cristoforo Colombo \u00e8 una strada a scorrimento veloce di Roma, che collega il centro urbano della Capitale alla sua frazione di Ostia; inizia da Porta Ardeatina e prosegue in direzione sud-ovest, terminando sul litorale nel quartiere di Castel Fusano.\nPer gran parte del suo percorso la strada presenta due corsie per ogni senso di marcia (pi\u00f9 due complanari ai suoi lati) e con i suoi di lunghezza \u00e8 la pi\u00f9 lunga strada italiana ad appartenere interamente al territorio di un solo comune e in molti tratti \u00e8 anche la strada pi\u00f9 larga del Paese. Assieme alla tangenziale Est di Roma, alle vie consolari e al Grande Raccordo Anulare \u00e8 una delle pi\u00f9 importanti arterie della Capitale.\nStoria.\nProgettata nel 1937 nell'ambito del piano quinquennale delle opere legate alla Esposizione universale di Roma del 1942, doveva collegare il centro della citt\u00e0, a partire da piazza Venezia, con le nuove realizzazioni espositive (EUR) per proseguire verso il Lido di Roma, secondo il progetto mussoliniano di espansione dell'Urbe verso il mare. Il 12 dicembre 1940, con delibera n. 4105, assume il nome di \"via dell'Impero\", insieme a tutto il tratto interno alle Mura aureliane fino all'allora Foro dell'Impero Fascista (attuali piazza di San Marco e piazza della Madonna di Loreto). Nel 1946, con delibera n. 3942 del 1\u00b0 novembre, il tratto di via dell'Impero fra le Mura aureliane e il mare fu rinominato \"via dei Navigatori\", quindi, il 25 febbraio 1948, con delibera n. 90, in \"via Cristoforo Colombo\". Fu completata nel 1954.\nPercorso.\nInizia dalle Mura aureliane, alla Porta Ardeatina e scavalca subito un tratto della circonvallazione (via Cilicia) e l'anello ferroviario nelle vicinanze della stazione Ostiense.\nA piazza dei Navigatori curva verso ovest e lascia prima sulla destra il palazzo della regione Lazio e poi sulla sinistra la vecchia Fiera di Roma.\nSuperato il sistema di svincoli da cui ha inizio viale Marconi, via Laurentina e l'autostrada A91 per l'aeroporto di Fiumicino, scavalca gli impianti sportivi delle Tre Fontane ed entra nell'EUR.\nGiunta all'altezza del parco Centrale del Lago si divide in due carreggiate che si ricongiungono dopo il piazzale Pier Luigi Nervi, dove si trova il Palazzo dello Sport.\nL'incrocio con i viali dell'Oceano Pacifico e dell'Oceano Atlantico segna l'uscita della strada dall'EUR e dalle zone pi\u00f9 densamente abitate della citt\u00e0; per 800 metri, fino alla progressiva chilometrica 11+300, coincide con il tratto iniziale di via Pontina per poi separarsi da questa e sottopassare, dopo circa un chilometro e mezzo, il Grande Raccordo Anulare, dalla sola carreggiata esterna del quale si pu\u00f2 accedere alla Colombo.\nDa via del Risaro costeggia la tenuta presidenziale di Castelporziano, poi a destra tocca Casal Palocco e, attraversata la pineta di Castel Fusano, termina ad Ostia in piazzale Cristoforo Colombo.\nLa via \u00e8 alberata di pini domestici."}
{"id": "1142493", "revid": "94902", "url": "https://it.wikipedia.org/wiki?curid=1142493", "title": "Capesterre de Marie Galante", "text": ""}
{"id": "1142497", "revid": "119748383", "url": "https://it.wikipedia.org/wiki?curid=1142497", "title": "La D\u00e9sirade", "text": "La D\u00e9sirade \u00e8 un'isola dell'arcipelago della Piccole Antille e, a livello amministrativo, un comune francese di 1.649 abitanti situato nel dipartimento d'oltre mare di Guadalupa.\nStoria.\nBattezzata con il nome \"Desirada\" da Cristoforo Colombo quando, nel 1493 durante il suo secondo viaggio, rimase a corto di viveri, La D\u00e9sirade, nonostante il nome di buon auspicio, non ebbe un gran avvenire. Infatti gi\u00e0 dalla fine del XVIII secolo, sull'isola, fu costruito un lazzaretto per lebbrosi e divenne anche un esilio per scapestrati. Il Lazzaretto venne poi chiuso nel 1954.\nNel 1989 l'isola fu devastata dall'uragano Hugo, che sconvolse la gi\u00e0 fragile economia locale."}
{"id": "1142499", "revid": "32658", "url": "https://it.wikipedia.org/wiki?curid=1142499", "title": "Pesce Spada alla Ghiotta", "text": ""}
{"id": "1142501", "revid": "84604", "url": "https://it.wikipedia.org/wiki?curid=1142501", "title": "Via Prenestina", "text": "La via Prenestina \u00e8 una via consolare romana, che congiunge Roma a Palestrina. Inizialmente si chiamava via Gabina, da \"Gabii\", antica citt\u00e0 del \"Latium vetus\", dove la via terminava. Il nome attuale, invece, deriva da Preneste (lat. \"Praeneste\"), l'antico nome di Palestrina, dove la via fu prolungata.\nItinerario.\nL'antico tracciato vedeva la via uscire, insieme alla via Labicana, dalla Porta Esquilina. L'attuale tracciato la vede uscire dalla Porta Maggiore a Roma, si dirige verso est passando per la villa Gordiani e, dopo aver passato attraverso Palestrina, finisce il suo percorso dopo Fiuggi (FR), quasi nel territorio di Torre Cajetani (detta anche via Prenestina Sud)."}
{"id": "1142502", "revid": "1745361", "url": "https://it.wikipedia.org/wiki?curid=1142502", "title": "Astioche (figlia di Simoenta)", "text": "Astioche () \u00e8 una personaggio della mitologia greca. Fu regina della Dardania.\nGenealogia.\nFiglia di Simoenta, spos\u00f2 Erittonio e divenne madre di Troo.\nMitologia.\nSposando Erittonio (re di Dardania) ne divenne la regina e suo figlio Troo divenne l'eponimo della citt\u00e0 di Troia."}
{"id": "1142507", "revid": "3535", "url": "https://it.wikipedia.org/wiki?curid=1142507", "title": "Luna rossa (fenomeno)", "text": ""}
{"id": "1142509", "revid": "171512", "url": "https://it.wikipedia.org/wiki?curid=1142509", "title": "Champigny sur Marne", "text": ""}
{"id": "1142510", "revid": "135673", "url": "https://it.wikipedia.org/wiki?curid=1142510", "title": "A.S.CO. Piave", "text": ""}
{"id": "1142511", "revid": "14691", "url": "https://it.wikipedia.org/wiki?curid=1142511", "title": "Partito Prima la Famiglia", "text": ""}
{"id": "1142513", "revid": "78273", "url": "https://it.wikipedia.org/wiki?curid=1142513", "title": "Chromodoris bullocki", "text": ""}
{"id": "1142517", "revid": "80339", "url": "https://it.wikipedia.org/wiki?curid=1142517", "title": "Fluvent", "text": ""}
{"id": "1142518", "revid": "80339", "url": "https://it.wikipedia.org/wiki?curid=1142518", "title": "Aquent", "text": ""}
{"id": "1142521", "revid": "287204", "url": "https://it.wikipedia.org/wiki?curid=1142521", "title": "961 (disambigua)", "text": ""}
{"id": "1142522", "revid": "23904", "url": "https://it.wikipedia.org/wiki?curid=1142522", "title": "Luna Rossa Challenge", "text": ""}
{"id": "1142524", "revid": "80339", "url": "https://it.wikipedia.org/wiki?curid=1142524", "title": "Arent", "text": ""}
{"id": "1142525", "revid": "80339", "url": "https://it.wikipedia.org/wiki?curid=1142525", "title": "Psamment", "text": ""}
{"id": "1142526", "revid": "148107", "url": "https://it.wikipedia.org/wiki?curid=1142526", "title": "Dimero dell'acqua", "text": "Il dimero dell'acqua formula_1 \u00e8 il pi\u00f9 piccolo cluster o complesso intermolecolare di molecole d'acqua.\nConsiste di due molecole di &lt;chem&gt;H2O&lt;/chem&gt; debolmente legate mediante legame idrogeno. \nStruttura e propriet\u00e0.\nL'energia di interazione o binding energy di formula_1 pu\u00f2 essere definita \ncome la differenza di energia tra prodotti e reagenti della reazione di dissociazione del complesso \novvero\nIl suo valore sperimentale \u00e8 attorno a 5.0 kcal/mole. La binding energy stimata a livello \"ab initio\" \u00e8 attorno a 5-6 kcal/mole, a seconda del metodo della \nchimica quantistica utilizzato per il calcolo. \nLa sua struttura presenta un piano di simmetria su cui giacciono i due atomi di ossigeno e l'atomo di idrogeno tra i due. La distanza stimata &lt;chem&gt;O-O&lt;/chem&gt; \u00e8 attorno a 2,9 \u00c5, mentre la distanza &lt;chem&gt;O-H&lt;/chem&gt; relativa al legame ad idrogeno \u00e8 attorno a \n1.9 \u00c5.\nCoordinate cartesiane.\nCoordinate cartesiane (\u00c5) del dimero dell'acqua. (Struttura ottimizzata a livello b3lyp/6\u2013311G**)\n O 0.787236 0.986082 0.00000\n H 0.743551 1.547562 0.75596\n H 0.743551 1.547562 -0.75596\n H -0.462902 -0.643264 0.00000\n O -1.134456 -1.310368 0.00000\n H -0.688465 -2.139173 0.00000"}
{"id": "1142527", "revid": "80339", "url": "https://it.wikipedia.org/wiki?curid=1142527", "title": "Aquod", "text": ""}
{"id": "1142529", "revid": "287204", "url": "https://it.wikipedia.org/wiki?curid=1142529", "title": "962 (disambigua)", "text": ""}
{"id": "1142530", "revid": "80339", "url": "https://it.wikipedia.org/wiki?curid=1142530", "title": "Orthod", "text": ""}
{"id": "1142532", "revid": "80339", "url": "https://it.wikipedia.org/wiki?curid=1142532", "title": "Humod", "text": ""}
{"id": "1142533", "revid": "80339", "url": "https://it.wikipedia.org/wiki?curid=1142533", "title": "Cryod", "text": ""}
{"id": "1142534", "revid": "287204", "url": "https://it.wikipedia.org/wiki?curid=1142534", "title": "963 (disambigua)", "text": ""}
{"id": "1142535", "revid": "122737634", "url": "https://it.wikipedia.org/wiki?curid=1142535", "title": "Trigono", "text": " \nIl trigono \u00e8 l'aspetto tra due pianeti corrispondente a una distanza angolare di 120 gradi sullo zodiaco. Il suo simbolo astrologico \u00e8 .\nI trigoni costituiti dai segni zodiacali appartenenti ad una stessa natura (fuoco, aria, acqua, o terra) si chiamano propriamente triplicit\u00e0.\nSignificato.\nIl trigono \u00e8 considerato il pi\u00f9 armonico e quindi favorevole tra gli aspetti. Indica un'integrazione positiva tra le caratteristiche simboleggiate dai due pianeti che lo formano, anche quando esse sono assai diverse tra loro o addirittura contrastanti.\nIn tal caso, infatti, i pianeti provano simpatia o affinit\u00e0 derivante dal trovarsi sullo stesso elemento che connota una triplicit\u00e0 di segni.\nAd esempio: \nTrigono di congiunzione planetaria.\nSi parla di trigono anche in riferimento alle congiunzioni tra pianeti che si verificano nel tempo ad una distanza spaziale di 120 gradi l'una dall'altra, ritenute portatrici di presagi celesti. La pi\u00f9 nota di queste congiunzioni \u00e8 quella tra Giove e Saturno, che avviene ogni 20 anni ad una distanza di quasi 120 gradi dalla precedente. In tal modo la loro terza congiunzione ritorna dopo circa 60 anni in prossimit\u00e0 della prima, sebbene con uno spostamento di circa 8\u00b0 rispetto alle stelle fisse: non pi\u00f9 di quattro di queste congiunzioni si verificano pertanto nello stesso segno zodiacale."}
{"id": "1142536", "revid": "63760", "url": "https://it.wikipedia.org/wiki?curid=1142536", "title": "Feedback acustico", "text": ""}
{"id": "1142537", "revid": "287204", "url": "https://it.wikipedia.org/wiki?curid=1142537", "title": "964 (disambigua)", "text": ""}
{"id": "1142540", "revid": "29244", "url": "https://it.wikipedia.org/wiki?curid=1142540", "title": "Doride infuocato", "text": ""}
{"id": "1142541", "revid": "287204", "url": "https://it.wikipedia.org/wiki?curid=1142541", "title": "965 (disambigua)", "text": ""}
{"id": "1142545", "revid": "287204", "url": "https://it.wikipedia.org/wiki?curid=1142545", "title": "966 (disambigua)", "text": ""}
{"id": "1142548", "revid": "287204", "url": "https://it.wikipedia.org/wiki?curid=1142548", "title": "967 (disambigua)", "text": ""}
{"id": "1142549", "revid": "404449", "url": "https://it.wikipedia.org/wiki?curid=1142549", "title": "Sebastiano Agati", "text": "Contribu\u00ec, fra le altre, alla rivalutazione ed alle indagini storiche sulla Cattolica di Stilo in provincia di Reggio Calabria, la Cappella Bonajuto a Catania (1930) e la Cuba bizantina di Santa Domenica a Castiglione di Sicilia (CT).\nCollaboratore della \u00ab\"Regia Soprintendenza di Siracusa\"\u00bb, contribu\u00ec alla realizzazione del Palazzo Greco, sede odierna dell'Inda, realizz\u00f2 il progetto di restauro di Palazzo Bellomo e Parisi e lo studio sulla Cuba di Santa Domenica grazie al quale l'edificio ottenne il riconoscimento di monumento nazionale (1909).\nNella sua opera collabor\u00f2 con l'insigne studioso Paolo Orsi."}
{"id": "1142550", "revid": "287204", "url": "https://it.wikipedia.org/wiki?curid=1142550", "title": "968 (disambigua)", "text": ""}
{"id": "1142551", "revid": "287204", "url": "https://it.wikipedia.org/wiki?curid=1142551", "title": "969 (disambigua)", "text": ""}
{"id": "1142552", "revid": "12760", "url": "https://it.wikipedia.org/wiki?curid=1142552", "title": "Lacrimale", "text": ""}
{"id": "1142554", "revid": "287204", "url": "https://it.wikipedia.org/wiki?curid=1142554", "title": "970 (disambigua)", "text": ""}
{"id": "1142555", "revid": "1573940", "url": "https://it.wikipedia.org/wiki?curid=1142555", "title": "Jiazi", "text": "Jiazi (in pinyin) \u67b6\u5b50 \u00e8 un termine generico che viene utilizzato nelle arti marziali cinesi per indicare l'esercizio o taolu basilare dello stile.\nSignifica \"struttura\" o \"telaio\".\nNel Meihuaquan questa struttura veniva praticata i primi tre anni di apprendimento e frequentazione della scuola. \nLa sua incessante ripetizione porta l'allievo ad appropriarsi delle movenze e delle strategie tipiche dello stile e permetteva all'insegnante, visto il lungo periodo di studio richiesto, di valutare con attenzione il grado di moralit\u00e0 dell'allievo, requisito indispensabile all'ingresso nella scuola."}
{"id": "1142556", "revid": "729019", "url": "https://it.wikipedia.org/wiki?curid=1142556", "title": "RGB (album)", "text": "RGB \u00e8 il sesto album ufficiale di Akino Arai pubblicato nel 2002.\nIl disco.\nPubblicato nel 2002, RGB \u00e8 il sesto album ufficiale di Akino Arai. Composto da 14 tracce j-pop l'album \u00e8 in realt\u00e0 una nuova raccolta di canzoni della cantante giapponese, contenente sigle di anime realizzate negli anni successivi all'uscita della precedente raccolta Sora no Mori. Contrariamente a quest'ultimo l'album \u00e8 pi\u00f9 omogeneo e non riporta grosse differenze linguistiche al suo interno (nella precedente raccolta vi erano canzoni in portoghese e francese, ad esempio).\nL'album \u00e8 un rincorrersi di arrangiamenti minimalisti e temi pi\u00f9 complessi e l'atmosfera generale \u00e8 piuttosto oscura, toccando a volte toni drammatici ad iniziare dalla prima traccia \"Hiru no Tsuki\" in cui un'arpa malinconica introduce gradualmente la voce di Akino Arai, seguita successivamente dagli archi che aggiungono maggior patos all'intera canzone. Seguendo questa musicalit\u00e0 tra l'epico e il drammatico si susseguono diverse tracce tra cui \"Little Wing\" (in cui parte del testo \u00e8 in inglese), \"Bara no Shigemi\", accompagnata dal suono di carillon, \"Hoshi no Mokuba\", in cui Akino viene affiancata da un coro di bambini e la struggente \"Kanaete\".\nCanzoni come \"Follow me\" aggiungono un po' di ritmo all'opera, ma sono soltanto una parentesi poich\u00e9 si ritorna per la chiusura nuovamente alle atmosfere cupe. Ritroviamo \"Kirei na kanjou\", gi\u00e0 inserita in Kouseki Radio, per poi passare alle due tracce finali \"Sora no Aosa\" e \"Hakuchuumu\", strutturata su loop elettronici (probabilmente il pezzo pi\u00f9 estraneo al tema generale dell'album)."}
{"id": "1142557", "revid": "287204", "url": "https://it.wikipedia.org/wiki?curid=1142557", "title": "971 (disambigua)", "text": ""}
{"id": "1142558", "revid": "267046", "url": "https://it.wikipedia.org/wiki?curid=1142558", "title": "Aspetto (astrologia)", "text": "In astrologia si chiamano aspetti le distanze angolari che i pianeti formano tra loro nell'oroscopo. Sono detti \"natali\" se riguardano il tema natale di un dato individuo, \"celesti\" se riferiti alle posizioni che i singoli pianeti assumono nei vari momenti col passare del tempo.\nGli \"aspetti natali\" unitamente ai segni, ai pianeti ed alle case sono gli elementi generalmente utilizzati per l'analisi del tema di nascita. Gli \"aspetti celesti\" vengono utilizzati anche per analizzare i transiti dei pianeti sulle posizioni natali.\nVengono inoltre considerati non solo gli aspetti che si creano tra i pianeti, ma anche quelli tra i pianeti e le cuspidi delle case astrologiche soprattutto verso i punti cardinali come l'Ascendente, il Discendente, il Medium Coeli e l'Imum Coeli.\nClassificazione.\nAspetti maggiori:\nAspetti secondari:\nAspetti minori:\nIn passato gli aspetti minori erano presi in considerazione solo come \"ampliamento\" e per interpretare meglio situazioni particolari mentre oggi alcuni astrologi ne riconoscono l'importanza mentre altri li ignorano completamente.\nLe distanze angolari prese in considerazione si basano su coordinate eclitticali. Nel analisi del tema natale si considerano gli aspetti con un certo margine di tolleranza, ad esempio viene considerato l'aspetto di trigono (teorico 120\u00b0) con una distanza angolare tra 113\u00b0 e 127\u00b0 (tolleranza di 6/7 gradi); per la congiunzione e l'opposizione (aspetti pi\u00f9 forti) si arriva ad uno scarto angolare di 8/9 gradi mentre per il sestile 4/5 gradi solamente. L'aspetto \u00e8 pi\u00f9 intenso quando \u00e8 preciso sfumando quando si raggiunge il limite estremo.\nAspetti negativi e positivi.\nGli aspetti vengono suddivisi in negativi, positivi e variabili.\nNell'astrologia antica gli aspetti venivano classificati come benefici (trigono e sestile) o malefici (quadrato ed opposizione), mentre la congiunzione aveva una doppia natura malefica o benefica in base dei pianeti coinvolti. Si ritiene favorevole se i pianeti coinvolti sono affini (ad esempio Giove-Venere, Luna-Venere, Mercurio-Saturno, Luna-Giove), sfavorevole se i pianeti presentano caratteristiche incompatibili (Luna-Saturno, Luna-Marte, Sole-Saturno, Sole-Nettuno).\nNell'astrologia moderna rimane sempre questa suddivisione, ma non \u00e8 cos\u00ec drastica come in passato. Gli aspetti, chiamati in genere armonici o disarmonici, vengono per\u00f2 analizzati nell'interpretazione dell'intero grafico zodiacale, quindi anche sestile e trigono potrebbero essere interpretati negativamente. Uno dei sostenitori di questa interpretazione \u00e8 l'astrologo Nicola Sementovsky-Kurilo.\nAltre definizioni.\nTradizionalmente le coordinate utilizzate dagli astrologi per la suddivisione della sfera celeste sono quelle tracciate sulla base del piano dell'eclittica. "}
{"id": "1142559", "revid": "287204", "url": "https://it.wikipedia.org/wiki?curid=1142559", "title": "972 (disambigua)", "text": ""}
{"id": "1142560", "revid": "110157", "url": "https://it.wikipedia.org/wiki?curid=1142560", "title": "Cantone di Capesterre-de-Marie-Galante", "text": "Il Cantone di Capesterre-de-Marie-Galante era un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille).\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato sull'isola di Marie-Galante, comprendeva unicamente il comune di Capesterre-de-Marie-Galante."}
{"id": "1142561", "revid": "287204", "url": "https://it.wikipedia.org/wiki?curid=1142561", "title": "973 (disambigua)", "text": ""}
{"id": "1142562", "revid": "287204", "url": "https://it.wikipedia.org/wiki?curid=1142562", "title": "974 (disambigua)", "text": ""}
{"id": "1142563", "revid": "6923", "url": "https://it.wikipedia.org/wiki?curid=1142563", "title": "Volvo 960", "text": ""}
{"id": "1142564", "revid": "72396", "url": "https://it.wikipedia.org/wiki?curid=1142564", "title": "Volvo 940", "text": ""}
{"id": "1142566", "revid": "123333134", "url": "https://it.wikipedia.org/wiki?curid=1142566", "title": "Milan Associazione Calcio 1992-1993", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1992-1993.\nStagione.\nDopo lo scudetto dei record del 1992 vengono ingaggiati calciatori del calibro di Jean-Pierre Papin, Dejan Savi\u0107evi\u0107, Stefano Eranio, Fernando De Napoli, Gianluigi Lentini e Zvonimir Boban, acquistato nel 1991 e ceduto in prestito al per la stagione 1991-92. C'\u00e8 da annoverare, inoltre, l'addio al calcio giocato di Carlo Ancelotti che intraprende subito la carriera di allenatore in qualit\u00e0 di vice di Arrigo Sacchi in Nazionale. L'obiettivo della societ\u00e0 rossonera \u00e8 conquistare tutti i trofei e, per farlo, il presidente Silvio Berlusconi arriva a sborsare cifre esorbitanti, come ad esempio 63 miliardi per l'acquisizione del cartellino di Gianluigi Lentini, record assoluto per l'epoca.\nLa stagione 1992-1993 si apre con la vittoria della Supercoppa italiana contro il , battuto per 2-1 con reti di Marco van Basten e, dopo il momentaneo pareggio di Alessandro Melli su rigore, di Daniele Massaro.\nIn campionato il Milan si porta fin dall'inizio in testa alla classifica e non si fa pi\u00f9 raggiungere. chiudendo il girone di andata con 14 vittorie, tra le quali le trasferte di Pescara (4-5), Firenze (3-7) e Napoli (1-5), e 3 pareggi per un totale 31 punti, record assoluto in Serie A a met\u00e0 campionato con i 2 punti a vittoria. L'allenatore goriziano utilizza tutta la folta rosa a disposizione: alla fine della stagione saranno 18 su 22 i giocatori a vantare pi\u00f9 di 10 presenze. Nel girone di ritorno la squadra totalizza invece 4 vittorie, 11 pareggi e 2 sconfitte, tra cui un pareggio a pochi minuti dalla fine nel derby del 10 aprile, che spegne i sogni di rimonta dei cugini, riuscendo a vincere lo scudetto con una giornata di anticipo grazie al pareggio interno (1-1) col Brescia precedendo i nerazzurri di 4 lunghezze. Alla 24\u00aa giornata con la sconfitta contro il (0-1, gol di Faustino Asprilla su punizione), inoltre, si interrompe la serie record di 58 risultati utili consecutivi in Serie A che durava da 22 mesi (dal 26 maggio 1991 proprio contro i ducali, l'ultima sconfitta dei rossoneri era datata 19 maggio 1991, -Milan 2-1).\nIn questa stagione rimane fuori squadra a lungo van Basten a causa dei persistenti problemi fisici. Operato in Belgio a dicembre, l'olandese, rientra in campo cinque mesi pi\u00f9 tardi. L'attaccante, vincitore per la prima volta del FIFA World Player (premio alla sua seconda edizione) e del Pallone d'oro per la terza volta (\u00e8 stato il terzo calciatore, dopo Cruijff e Platini e prima di Messi, a riuscire nell'impresa), d\u00e0 il suo contributo segnando 20 gol in 22 presenze.\nIn Coppa Italia il Milan elimina la nei sedicesimi di finale (4-0 e 2-6), il Cagliari negli ottavi (3-0 e 0-0) e l'Inter nei quarti (0-0 e 0-3). In semifinale si trova opposto alla Roma che all'Olimpico batte per 2-0 i rossoneri, ai quali non basta la vittoria per 1-0 nella gara di ritorno per evitare l'eliminazione.\nIn Champions League (nuovo nome della Coppa dei Campioni) il Milan vince tutte la quattro partite dei primi due turni contro Olimpia Lubiana e Slovan Bratislava senza subire reti, accedendo cos\u00ec alla fase a gironi. Anche nella fase a gironi, dove il Milan viene sorteggiato con IFK G\u00f6teborg, PSV Eindhoven e Porto, i rossoneri vincono tutte le gare, qualificandosi per la finale per la sesta volta nella sua storia con all'attivo 10 vittorie su 10 partite segnando 23 reti e subendone una sola. Diviene cos\u00ec il secondo club per finali disputate in questa competizione dietro a Real Madrid e davanti al Liverpool. Nell'ultimo atto della competizione giocato a Monaco di Baviera i ragazzi di Capello affrontano l'Olympique Marsiglia pieni di acciacchi e con una non perfetta forma fisica e perdono per 1-0 subendo un gol di Basile Boli sugli sviluppi di un calcio d'angolo. Diversi anni dopo la finale tra Milan e Marsiglia alcuni giocatori della squadra francese dichiareranno di aver assunto sostanze dopanti prima della partita. L'incontro coi francesi segna l'ultima apparizione su un campo di calcio di van Basten, afflitto da problemi alla caviglia, che si ritirer\u00e0 all'inizio della campionato 1995-1996 dopo due stagioni di inattivit\u00e0.\nMaglie e sponsor.\nLo sponsor tecnico per la stagione 1992-1993 \u00e8 Adidas, mentre lo sponsor ufficiale \u00e8 Motta. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 una maglia bianca con una striscia rossa orizzontale sotto la quale vi \u00e8 un'altra striscia pi\u00f9 sottile nera con pantaloncini e calzettoni bianchi.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1142567", "revid": "1977442", "url": "https://it.wikipedia.org/wiki?curid=1142567", "title": "Charles Albert Gobat", "text": "Biografia.\nFiglio di un pastore protestante, nipote dell'arcivescovo di Gerusalemme. Fu uno studente brillante, frequentando le Universit\u00e0 di Basilea, di Heidelberg, di Berna e di Parigi, e laureandosi col massimo dei voti in giurisprudenza, nel 1867 a Heidelberg.\nIntraprese l'attivit\u00e0 legale, con un proprio studio, a Berna, per diversi anni. Nel 1882 venne nominato sovrintende all'educazione del Cantone di Berna, iniziando cos\u00ec la sua attivit\u00e0 politica. Presidente del cantone dal 1886 al 1887, membro del Consiglio di Stato dal 1884 al 1890, s'interess\u00f2 di filosofia e di storiografia, pubblicando diversi libri su questi argomenti.\nNel 1900 fu uno dei fondatori dell'Unione interparlamentare, organismo di confronto tra Stati, con l'obiettivo di coordinare lo sviluppo commerciale nella ricerca della pace tra le nazioni."}
{"id": "1142568", "revid": "287204", "url": "https://it.wikipedia.org/wiki?curid=1142568", "title": "975 (disambigua)", "text": ""}
{"id": "1142571", "revid": "6923", "url": "https://it.wikipedia.org/wiki?curid=1142571", "title": "Volvo serie 900", "text": ""}
{"id": "1142573", "revid": "57342", "url": "https://it.wikipedia.org/wiki?curid=1142573", "title": "Albert Gobat", "text": ""}
{"id": "1142577", "revid": "6923", "url": "https://it.wikipedia.org/wiki?curid=1142577", "title": "Volvo serie 200", "text": ""}
{"id": "1142579", "revid": "287204", "url": "https://it.wikipedia.org/wiki?curid=1142579", "title": "976 (disambigua)", "text": ""}
{"id": "1142582", "revid": "6923", "url": "https://it.wikipedia.org/wiki?curid=1142582", "title": "Volvo serie 300", "text": ""}
{"id": "1142584", "revid": "287204", "url": "https://it.wikipedia.org/wiki?curid=1142584", "title": "977 (disambigua)", "text": ""}
{"id": "1142585", "revid": "6923", "url": "https://it.wikipedia.org/wiki?curid=1142585", "title": "Daf 66", "text": ""}
{"id": "1142587", "revid": "1494169", "url": "https://it.wikipedia.org/wiki?curid=1142587", "title": "Aspetto", "text": ""}
{"id": "1142588", "revid": "287204", "url": "https://it.wikipedia.org/wiki?curid=1142588", "title": "978 (disambigua)", "text": ""}
{"id": "1142589", "revid": "6923", "url": "https://it.wikipedia.org/wiki?curid=1142589", "title": "BMW serie 5", "text": ""}
{"id": "1142590", "revid": "1573940", "url": "https://it.wikipedia.org/wiki?curid=1142590", "title": "Chiesa dei Santi Francesco e Giustina", "text": "La chiesa dei Santi Francesco e Giustina \u00e8 un edificio religioso sito nel centro storico di Rovigo, capoluogo dell'omonima provincia del Veneto e del territorio del Polesine.\nEdificata tra la fine del XIII e l'inizio del XIV secolo per soddisfare le esigenze religiose dell'adiacente e ormai scomparso monastero francescano, del quale rimangono tracce nella casa canonica, e dedicata inizialmente a san Francesco d'Assisi, ha assunto l'attuale intitolazione, aggiungendo anche quella di Santa Giustina, vergine e martire, dopo la demolizione della chiesa di santa Giustina per far posto all'attuale piazza Garibaldi. L'edificio originale, di impostazione gotica, sub\u00ec profonde ristrutturazioni che, notevolmente ingrandito, mut\u00f2 anche la posizione della facciata, ora di gusto neoclassico, che ne carattoerizza l'attuale aspetto.\nNella suddivisione territoriale della chiesa cattolica, \u00e8 collocata nel vicariato di Rovigo, a sua volta parte della diocesi di Adria-Rovigo, ed \u00e8 sede parrocchiale.\nStoria.\nIl primo corpo della chiesa di San Francesco fu costruito tra il 1297 e il 1300 in stile gotico, era a navata singola, aveva cinque cappelle absidali e la facciata dava sull'odierna via Silvestri. Si trattava della chiesa annessa al convento dei francescani, costruito su disposizione testamentaria di Obizzo II d'Este, morto nel 1293. Nel 1413 la chiesa fu ampliata con una navata sulla destra comprendente cinque cappelle comunicanti.\nIl campanile fu costruito nel 1520 e l'abside centrale fu ulteriormente allungata nel 1533. Nei secoli successivi, questa chiesa primitiva fu arricchita dai rodigini per un totale di 17 altari e si racconta che fosse ornata da opere d'arte meravigliose. Durante l'et\u00e0 napoleonica il convento fu soppresso; la chiesa fu spogliata e profanata il 27 settembre 1797. Riaperta al culto il 2 febbraio 1799, l'11 aprile 1806 fu eretta sede parrocchiale in sostituzione dell'antica chiesa di Santa Giustina e dedicata ai Santi Francesco e Giustina.\nL'edificio attuale \u00e8 il risultato di una ristrutturazione iniziata il 13 maggio 1827, che ha completamente stravolto lo stile dell'edificio originario, inglobandolo nell'attuale transetto; il 7 maggio 1837 la chiesa fu consacrata al culto. La facciata fu costruita successivamente, tra il 1853 e il 1896, sull'attuale sagrato. Era ornata con cinque statue, che furono rimosse alla fine degli anni 1960. Il 6 luglio 1914 fu finalmente stabilito il fonte battesimale, richiesto al vicario generale dal parroco di Santa Giustina nel 1603, pi\u00f9 di trecento anni prima.\nL'interno della chiesa.\nAltare di San Lorenzo.\n\u00c8 degna di nota, al terzo altare destro, una statua marmorea di Giovanni Marchiori raffigurante San Lorenzo martire, proveniente dall'oratorio, oggi demolito, che si trovava in localit\u00e0 Spianata di Borsea.\nAltare della Piet\u00e0.\nAl terzo altare sinistro \u00e8 presente una elegante Piet\u00e0 attorniata da santi, opera dello scultore Tullio Lombardo del 1526.\nOrgano.\nIn controfacciata \u00e8 presente un organo a trasmissione pneumatica composto da una tastiera e una pedaliera costruito dall'organaro Annibale Pugina."}
{"id": "1142591", "revid": "287204", "url": "https://it.wikipedia.org/wiki?curid=1142591", "title": "979 (disambigua)", "text": ""}
{"id": "1142594", "revid": "287204", "url": "https://it.wikipedia.org/wiki?curid=1142594", "title": "980 (disambigua)", "text": ""}
{"id": "1142596", "revid": "287204", "url": "https://it.wikipedia.org/wiki?curid=1142596", "title": "981 (disambigua)", "text": ""}
{"id": "1142597", "revid": "287204", "url": "https://it.wikipedia.org/wiki?curid=1142597", "title": "982 (disambigua)", "text": ""}
{"id": "1142598", "revid": "985910", "url": "https://it.wikipedia.org/wiki?curid=1142598", "title": "Controcorrente (Huysmans)", "text": "Controcorrente (\"\u00c0 rebours\") \u00e8 un romanzo di Joris Karl Huysmans pubblicato nel 1884, noto in Italia anche con i titoli Contro corrente, A rovescio, Al contrario e A ritroso.\nTitolo.\nIl titolo originale \"\u00c0 rebours\" vuol dire, alla lettera, \u00ab\"a ritroso\"\u00bb o \u00ab\"al contrario\"\u00bb (nel senso di \u00abverso contrario\u00bb, non di negazione).\nTrama.\n\"Controcorrente\", come suggerisce il romanziere francese Guy de Maupassant, si pu\u00f2 definire la \u00abstoria di una nevrosi\u00bb vissuta da un giovane aristocratico, Jean Floressas Des Esseintes, nella Parigi \"fin de si\u00e8cle\". Educato dai padri gesuiti, unico erede dei beni dei genitori, di cui \u00e8 rimasto orfano in giovane et\u00e0, conclusi gli studi Des Esseintes si immerge nella vita parigina; tuttavia, deluso dalla frivola mondanit\u00e0 della vita condotta con i suoi coetanei, il giovane nobile decide in via definitiva di sciogliere ogni contatto con la societ\u00e0, ormai priva, ai suoi occhi, di qualunque attrattiva.\nSi rifugia cos\u00ec in una villa nei pressi di un piccolo paese della campagna parigina, Fontenay, dove inizia il suo eremitaggio misantropico e misogino a distanza da qualsiasi distrazione che gli possa offrire la civilt\u00e0, evitando il pi\u00f9 possibile i contatti con i domestici e con il mondo esterno. A Fontenay Des Esseintes si dedica a soddisfare ogni suo desiderio e ogni piacere: arreda la casa con una cura maniacale scegliendo meticolosamente i colori e gli abbinamenti che pi\u00f9 lo soddisfano; acquista una tartaruga e, insoddisfatto dell'accostamento dei colori di questa con quelli della sua abitazione, le fa incastonare sul carapace una composizione di pietre preziose selezionate con cura, su sfondo di oro, ma purtroppo l'animale muore quasi subito; allestisce una biblioteca contenente i volumi da lui preferiti, appositamente rilegati su carte pregiate, e cos\u00ec via. La sua vita scorre cos\u00ec tra la lettura, la degustazione di alcolici e bevande, la composizione di profumi e la cura delle piante. \nL'anelata solitudine gli permette, inoltre, di immergersi nei suoi ricordi e di abbandonarsi alla corrente di pensieri partoriti dalla sua mente isterica e inquieta. Il seme della nevrosi e della psicosi non tarda a germogliare: se dapprima la malattia di Des Esseintes si manifesta in un'eccessiva e spasmodica scrupolosit\u00e0 nell'arredare la casa, giorno dopo giorno d\u00e0 adito alla comparsa di allucinazioni sempre pi\u00f9 frequenti. La malattia intacca, cos\u00ec, sia i sensi sia la mente del giovane che, spossato, \u00e8 ormai costretto, febbricitante, a letto, inerte fisicamente e spiritualmente. La consapevolezza del suo stato d'infermit\u00e0 lo costringe, infine, a riallacciare i legami con la societ\u00e0 e a fare ritorno, deluso, a Parigi. Il finale pessimista pare preludere alla conversione di Husymans, che pure Des Esseintes non riesce a realizzare:\nDiversamente invece dal suo personaggio, lo scrittore Huysmans realizzer\u00e0 effettivamente la conversione. Jules Am\u00e9d\u00e9e Barbey d'Aurevilly sintetizz\u00f2 in una frase, in modo efficace, i contenuti del pessimismo di questo romanzo: \u00abDopo un libro tale non resta altro all'autore che scegliere tra la canna di una pistola e i piedi della croce\u00bb; e fu lo stesso Huysmans, che defin\u00ec il libro \u00abesca di tutta la mia opera cattolica\u00bb, a rispondere a tale sentenza nella sua prefazione al romanzo scritta nel 1904 con un \u00abgi\u00e0 fatto\u00bb, in riferimento alla conversione avvenuta alcuni anni prima (1892).\nForma e stile.\nSia dal punto di vista della forma, sia del contenuto, \"Controcorrente\" \u00e8 estremamente originale. Huysmans preferisce, infatti, assumere un tono descrittivo molto marcato che denota un prolifico e vivace spirito artistico.\nAttorno all'impalcatura scarna e asciutta della trama, l'autore d\u00e0 vita a una complessa architettura compositiva. Come un pittore, definisce ogni particolare in estremo dettaglio: grazie a un vasto repertorio di vocaboli ed espressioni, apporta variazioni cromatiche ai suoi periodi, fa di aggettivi e avverbi i tocchi di classe con cui realizzare proposizioni fluide, dense, colorite: l'opera di Huysmans pone dinanzi al lettore un'interminabile sequela di descrizioni, citazioni e virtuosismi narrativi, che veicolano al lettore raffinate sensazioni e permeano l'atmosfera di misticismo cosparso di fumi d'incenso, in cui si intravedono gli interessi futuri di Huysmans, l'occulto e il cattolicesimo.\nContenuti.\nInteressante \u00e8 anche il messaggio contenuto nel romanzo di Huysmans. La fuga da Parigi di Des Esseintes va interpretata come segno di un'epoca in cui l'uomo, insofferente della societ\u00e0 borghese e ormai industrializzata, stanco del rapporto continuo ed estenuante con i suoi simili, intende rescindere ogni forma di relazione, per rifugiarsi, con una scelta drammatica, in una dimensione solitaria e fuori dal tempo.\nLa necessit\u00e0 di appartarsi coincide con il bisogno di ritrovare il proprio \u201cIo\u201d: questa tensione all'intimismo \u00e8 caratteristica del XIX secolo, dato che il disorientamento originato dalla Rivoluzione scientifica, guarito in parte dall'Illuminismo, \u00e8 in quell'epoca accentuato dal crollo degli ideali settecenteschi. L'uomo, affetto dal \u201cmale di vivere\u201d, ipocondriaco e pessimista, cerca riparo e aiuto nel suo stesso spirito, ormai sfiduciato dagli insuccessi della civilt\u00e0 e della scienza, incapaci di trovare soluzioni ai suoi pi\u00f9 grandi enigmi. L'insicurezza, inoltre, non \u00e8 solo la causa della proiezione dell'individuo nella nuova realt\u00e0 pi\u00f9 intima e profonda di s\u00e9 stesso, ma ne costituisce anche l'effetto.\nCongedatosi dalla societ\u00e0 parigina, Des Esseintes crede, infatti, di trovare riparo dalla sconfinata quantit\u00e0 di ingannevoli verit\u00e0, di volgarit\u00e0, e di false credenze, dedicandosi, appartato, alle sue eccentriche e anodine attivit\u00e0. \nNondimeno, proprio dal \u201csottosuolo\u201d (per utilizzare il termine dostoevskiano) in cui si \u00e8 rifugiato tanto fiduciosamente, vengono alla luce i primi sintomi di quella malattia. Comprende, cos\u00ec, che l'origine della \u201cnevrosi\u201d che lo colpisce risiede, in realt\u00e0, nella stessa natura umana, covo delle passioni, dei desideri, degli interrogativi, delle angosce e dei timori d'ogni individuo. \nDes Esseintes non riesce laddove ce l\u2019hanno fatta eremiti ed asceti perch\u00e9 il suo desiderio non \u00e8 quello di abbandonare istinti e vizi; non si allontana mai davvero dalla societ\u00e0 che tanto disprezza, bens\u00ec ne ricrea una pi\u00f9 conforme alla sua realt\u00e0 personale. \nEgli semplicemente si estranea, seguendo uno stile di vita completamente schiavizzato all\u2019arte del bello. Al punto che ossessionato dagli incubi della sua mente, il fisico non regge pi\u00f9 la complessit\u00e0 del pensiero e proprio quel bello di cui si circonda, diviene il suo demone persecutore. Disilluso e amareggiato, al fine non resta che anelare al cattolicesimo, visto come unica panacea, ma la conversione non \u00e8 possibile per lo spirito inquieto di Des Esseintes.\nCritica.\nConsiderato dalla societ\u00e0 contemporanea come uno spirito anomalo, insano, Joris-Karl Huysmans riversa la propria malattia interiore nelle pagine di \"Controcorrente\": gi\u00e0 da numerosi lavori precedenti il burocrate francese ha manifestato il male di vivere che collassa dentro di s\u00e9 e, senza dubbio, segni ancora pi\u00f9 evidenti sono contenuti in questo romanzo.\nIn seguito alla prima pubblicazione di \"\u00c0 rebours\", nel 1884, in piena et\u00e0 vittoriana, l'autore viene immediatamente attaccato dalla critica, sconcertata dall'immoralit\u00e0 dell'opera, che viene condannata, oltretutto, per la mancanza d'originalit\u00e0 della trama. In effetti, anche Oscar Wilde, riferendosi a \"Controcorrente\", parla di un \u00abromanzo senza intreccio, con un solo personaggio\", in cui \"tutto si concentra nello studio psicologico di un giovane parigino che consacra la propria vita a impregnarsi di tutte le passioni\u00bb e che riassume in s\u00e9 \u00able diverse mentalit\u00e0 attraverso cui lo spirito umano \u00e8 passato\u00bb (\"Il ritratto di Dorian Gray\"), nonch\u00e9 \"iperrealistico studio\" della \"natura umana\"; l'esteta irlandese apprezza lo stile di Huysmans e ne rimarr\u00e0 fortemente influenzato, una reazione dovuta soprattutto allo \u201cshock\u201d di un'opera cos\u00ec nuova sulla mentalit\u00e0 moralistica e puritana imperante verso la fine del XIX secolo."}
{"id": "1142599", "revid": "120697266", "url": "https://it.wikipedia.org/wiki?curid=1142599", "title": "Punta Zumstein", "text": "La Punta Zumstein (4.563\u00a0m \u2013 \"Zumsteinspitze\" in tedesco) \u00e8 una delle vette pi\u00f9 alte del massiccio del Monte Rosa nelle Alpi Pennine. \u00c8 la terza in ordine di altezza dopo la Punta Dufour (4.634\u00a0m) e la Punta Nordend (4.609\u00a0m).\nCaratteristiche.\nSi trova tra la Punta Dufour e la Punta Gnifetti lungo il confine tra l'Italia e la Svizzera, e interessa i comuni di Macugnaga e Zermatt.\nIl versante est della Zumstein precipita per oltre duemila metri sul ghiacciaio del Monte Rosa in alta Valle Anzasca. Si tratta della pi\u00f9 alta parete delle Alpi, e l'unica di tipologia himalayana. Su questa parete, orientata ad est-nord-est, sono stati aperti grandiosi itinerari oggi non pi\u00f9 percorribili a causa dell'enorme distacco di ghiaccio verificatosi sotto il gruppo di rocce chiamate dalle guide di Macugnaga \"occhio della Zumstein\". Su di essa nel 1951 scomparve Ettore Zapparoli nel tentativo di aprire una diretta alla cima. Ancor oggi \u00e8 la meno conosciuta e meno percorsa tra quelle della parete Est del Rosa, e di queste di gran lunga la pi\u00f9 pericolosa.\nGli altri versanti sono pi\u00f9 morbidi e accessibili: la cresta sud-est la collega con la punta Gnifetti tramite il Colle Gnifetti (4.452\u00a0m); la cresta nord la collega con la punta Dufour tramite il Grenzsattel (4.453\u00a0m).\nLa montagna fu intitolata dal generale e topografo Barone Ludwig von Welden a Joseph Zumstein che con altri la raggiunse nel 1820.\nPrima ascensione.\nLa prima ascensione fu realizzata il 1\u00ba agosto 1820 da Joseph e Johann Niklaus Vincent, Joseph Zumstein, Castel (i quali, malgrado i nomi non erano, come potrebbe sembrare, svizzeri, ma di Gressoney, che all'epoca faceva parte del Regno di Sardegna), Molinatti ed altri.\nSalita alla vetta.\n\u00c8 facilmente raggiungibile dalla Capanna Regina Margherita in circa 45 minuti ed \u00e8 frequentemente salita. Dalla capanna si scende al Colle Gnifetti e poi si risale la cresta sud-est, prima nevosa e negli ultimi metri rocciosa. Sulla vetta si trovano una croce e una madonnina."}
{"id": "1142601", "revid": "287204", "url": "https://it.wikipedia.org/wiki?curid=1142601", "title": "983 (disambigua)", "text": ""}
{"id": "1142602", "revid": "28592", "url": "https://it.wikipedia.org/wiki?curid=1142602", "title": "Francesco Bartolomeo Rastrelli", "text": ""}
{"id": "1142603", "revid": "287204", "url": "https://it.wikipedia.org/wiki?curid=1142603", "title": "984 (disambigua)", "text": ""}
{"id": "1142606", "revid": "287204", "url": "https://it.wikipedia.org/wiki?curid=1142606", "title": "985 (disambigua)", "text": ""}
{"id": "1142607", "revid": "287204", "url": "https://it.wikipedia.org/wiki?curid=1142607", "title": "986 (disambigua)", "text": ""}
{"id": "1142608", "revid": "287204", "url": "https://it.wikipedia.org/wiki?curid=1142608", "title": "987 (disambigua)", "text": ""}
{"id": "1142610", "revid": "1543377", "url": "https://it.wikipedia.org/wiki?curid=1142610", "title": "Halyciae", "text": "L'antica Halyciae (\u0391\u03bb\u03cd\u03ba\u03b9\u03b1\u03b9 in greco antico) era una citt\u00e0 della Sicilia occidentale la cui fondazione \u00e8 attribuita agli Elimi assieme ad Erice, Segesta, Iaitas ed Entella.\nHalyciae (chiamata anche Halykiai o Halykiae) \u00e8 l'antico nome di uno degli stanziamenti attribuiti alla popolazione degli Elimi tra i popoli che risiedevano nella regione poco dopo il primo millennio a.C. In tempi pi\u00f9 recenti venne chiamata \"Alicia\". La sua reale locazione non \u00e8 mai stata definita del tutto completamente ma gli scavi archeologici pi\u00f9 recenti sembrano indicare con sufficiente probabilit\u00e0 che l'attuale citt\u00e0 di Salemi in Provincia di Trapani sia costruita proprio sulle rovine dell'antica Halyciae.\nCampagne di ricerca archeologica sono state condotte a Salemi dalla Northern Illinois University e sull'adiacente sito del \"Monte Polizo\" dagli archeologi della 'Stanford University, dell'Universit\u00e0 di G\u00f6teborg, dell'Universit\u00e0 di Oslo, nonch\u00e9 dalla Soprintendenza di Trapani.\nNel periodo della colonizzazione greca Halyciae fu alleata della vicina Segesta quando questa entr\u00f2 in accesso conflitto con la citt\u00e0 di Selinunte, alleata di Siracusa. Nel 396 a.C. quando Dionisio vinse sui Cartaginesi, Alicia si sottomise spontaneamente al tiranno ottenendo il titolo di \"citt\u00e0 libera\", titolo che mantenne anche in epoca romana. Per tale motivo la citt\u00e0 pot\u00e9 avere un proprio governo e non fu soggetta al pagamento di tributi.\nNel 440 d.C. i saccheggi dei Vandali portarono un periodo di decadenza. Un periodo di forte ripresa economica e culturale si ebbe con l'arrivo degli Arabi. \nFu allora che l'antica Alicia fu chiamata \"Salemi\"."}
{"id": "1142613", "revid": "287204", "url": "https://it.wikipedia.org/wiki?curid=1142613", "title": "988 (disambigua)", "text": ""}
{"id": "1142618", "revid": "287204", "url": "https://it.wikipedia.org/wiki?curid=1142618", "title": "989 (disambigua)", "text": ""}
{"id": "1142620", "revid": "287204", "url": "https://it.wikipedia.org/wiki?curid=1142620", "title": "990 (disambigua)", "text": ""}
{"id": "1142622", "revid": "287204", "url": "https://it.wikipedia.org/wiki?curid=1142622", "title": "991 (disambigua)", "text": ""}
{"id": "1142624", "revid": "287204", "url": "https://it.wikipedia.org/wiki?curid=1142624", "title": "992 (disambigua)", "text": ""}
{"id": "1142625", "revid": "339392", "url": "https://it.wikipedia.org/wiki?curid=1142625", "title": "Ibn Tashfin", "text": ""}
{"id": "1142628", "revid": "287204", "url": "https://it.wikipedia.org/wiki?curid=1142628", "title": "993 (disambigua)", "text": ""}
{"id": "1142629", "revid": "339392", "url": "https://it.wikipedia.org/wiki?curid=1142629", "title": "ZegaPain", "text": ""}
{"id": "1142630", "revid": "287204", "url": "https://it.wikipedia.org/wiki?curid=1142630", "title": "994 (disambigua)", "text": ""}
{"id": "1142632", "revid": "287204", "url": "https://it.wikipedia.org/wiki?curid=1142632", "title": "995 (disambigua)", "text": ""}
{"id": "1142633", "revid": "697352", "url": "https://it.wikipedia.org/wiki?curid=1142633", "title": "996 (disambigua)", "text": ""}
{"id": "1142636", "revid": "287204", "url": "https://it.wikipedia.org/wiki?curid=1142636", "title": "997 (disambigua)", "text": ""}
{"id": "1142638", "revid": "287204", "url": "https://it.wikipedia.org/wiki?curid=1142638", "title": "998 (disambigua)", "text": ""}
{"id": "1142639", "revid": "536103", "url": "https://it.wikipedia.org/wiki?curid=1142639", "title": "999 (disambigua)", "text": ""}
{"id": "1142640", "revid": "1893", "url": "https://it.wikipedia.org/wiki?curid=1142640", "title": "Equazioni integrali", "text": ""}
{"id": "1142649", "revid": "287204", "url": "https://it.wikipedia.org/wiki?curid=1142649", "title": "Teatro Sociale (Rovigo)", "text": "Il teatro Sociale \u00e8 un teatro lirico italiano sito a Rovigo, capoluogo dell'omonima provincia del Veneto e del territorio del Polesine, affacciato a piazza Giuseppe Garibaldi. Progettato dall'architetto rodigino Sante Baseggio in stile neoclassico, venne completato nel 1819 e ricostruito sul modello originale nel 1902 a causa di un grave incendio.\nStoria.\nIl Teatro Sociale nasce dalla volont\u00e0 di sviluppare le attivit\u00e0 sociali e culturali della classe media borghese che abitava la citt\u00e0 nel secolo XIX e coincideva con l'evoluzione storico politica causata dal passaggio del territorio dalla Repubblica di Venezia al Regno Lombardo-Veneto e che attribuiva Rovigo come capoluogo della nuova provincia. A tal scopo in citt\u00e0 ci furono diverse attivit\u00e0 volte ad una profondo rinnovo edilizio, cominciato gi\u00e0 il secolo precedente, tra le quali la realizzazione di una nuova piazza centrale ottenuta con la demolizione, nel 1808 della piccola chiesa dedicata a Santa Giustina.\nLa passione per l'Opera lirica fece breccia nella volont\u00e0 di alcuni appassionati che costituirono una apposita societ\u00e0 per la raccolta di fondi per la costruzione di un nuovo teatro che si affacciasse sulla nuova piazza. Per il progetto venne incaricato l'architetto rodigino Sante Baseggio, autore tra l'altro del Palazzo Angeli, il quale ne diresse anche i lavori fino al completamento dell'opera nel 1819.\nBench\u00e9 fosse stato impiegato la prima volta il 3 marzo dello stesso anno, nel quale doveva essere presente l'imperatore Francesco I d'Austria per la rappresentazione dell'opera \"L'ombra di Fetonte\", l'inaugurazione ufficiale avvenne il mese successivo con \"Adelaide di Borgogna\", scritta appositamente per l'evento da Pietro Generali su libretto di Luigi Romanelli, il 26 aprile 1819.\nNell'ottobre del 1894 Antonino Palminteri dirige al Teatro Sociale le opere: \"Pagliacci\" di Ruggero Leoncavallo, \"Cavalleria rusticana\" di Pietro Mascagni e \"Manon Lescaut\" di Giacomo Puccini la cui esecuzione si ripeter\u00e0, nello stesso Teatro, nel 1896. Nell'ottobre del 1897 il M\u00b0 Antonino Palminteri torna al Sociale di Rovigo per dirigere \"Otello\" di Giuseppe Verdi. Il successo fu cos\u00ec strepitoso che la Stampa cos\u00ec si espresse: \"[..]L'orchestra, diretta dal maestro Palminteri, notissimo anche a Bologna, non poteva distinguersi di pi\u00f9 e cooperare pi\u00f9 efficacemente al magnifico risultato. Anzi \u00e8 giustizia riconoscere che il Palminteri, moltiplicando s\u00e9 stesso, ha ottenuti dei veri prodigi di finezze e di coloriti, cos\u00ec da deliziarci con una esecuzione quale non si riscontra talvolta in paesi ben pi\u00f9 importanti di Rovigo. Lo spettacolo richiama ogni sera una quantit\u00e0 di forestieri\".\nFu inaugurato nuovamente nel 1904 con la rappresentazione di \"Iris\" di Pietro Mascagni, alla presenza del compositore.\nQuesto teatro vide tra gli altri il debutto di Beniamino Gigli ne \"La Gioconda\" di Ponchielli nel 1914, e l'esibizione nel 1944 di Renata Tebaldi nel \"Mefistofele\", di Maria Callas nel ruolo di \"Aida\" nel 1948 e di Luciano Pavarotti nel 1962 nei panni del duca di Mantova.\nLo Stato italiano, nel 1967, lo ricomprende fra i Teatri di Tradizione italiani."}
{"id": "1142651", "revid": "6923", "url": "https://it.wikipedia.org/wiki?curid=1142651", "title": "Giuseppe Marrazzo", "text": "Era il padre del giornalista e politico Piero Marrazzo e del giornalista \nGiampiero Marrazzo.\nBiografia.\nNativo di Nocera Inferiore e cresciuto al rione Casale del Pozzo, Marrazzo inizi\u00f2 la sua carriera collaborando col quotidiano \"Il Mattino\". In seguito continu\u00f2 come inviato per altri giornali, tra cui \"Omnibus\", \"Epoca\" e \"Tempo illustrato\". Nel 1965 pass\u00f2 dalla carta stampata alla televisione: per la Rai produsse inchieste e servizi per i programmi \"Tv7\", \"Cordialmente\", \"Europa Giovani\" e \"AZ\". Successivamente lavor\u00f2 per la rubrica \"TG2 Dossier\", focalizzando i suoi approfondimenti sulle organizzazioni mafiose.\nSposato in prime nozze con Luigia Spina, italo-americana, ha avuto nel 1958 un figlio, Piero, che ha intrapreso anch'egli la carriera giornalistica e, in seguito, quella politica (\u00e8 stato presidente della Regione Lazio dal 2005 al 2009); anche il figlio pi\u00f9 piccolo, Giampiero, nato nel 1979 da un secondo matrimonio, \u00e8 giornalista. \n\u00c8 scomparso nel 1985 all'et\u00e0 di 56 anni a seguito di un'emorragia cerebrale. Il figlio Piero ha dichiarato che la morte per cause naturali di suo padre gli ha quasi sicuramente evitato una morte violenta, in quanto le sue inchieste sulla camorra lo avevano esposto a varie minacce di morte.\nPubblicazioni.\nPartendo dalle sue inchieste, Marrazzo ha scritto diversi libri, tra cui il pi\u00f9 famoso \u00e8 \"Il camorrista\" (pubblicato nel 1984), in cui racconta la vita di Raffaele Cutolo, uno dei boss campani pi\u00f9 influenti durante gli anni ottanta: \u00e8 un libro del quale lo scrittore Roberto Saviano ha dichiarato, durante la trasmissione televisiva \"Blu notte - Misteri italiani\", di essere debitore per parecchi spunti, nella scrittura del suo \"Gomorra\". \nDa \"Il camorrista\" fu tratto nel 1986 l'omonimo film, che segn\u00f2 l'esordio cinematografico alla regia di Giuseppe Tornatore.\nRiconoscimenti.\nMarrazzo ha ricevuto numerosi premi giornalistici, in particolare quello di \"Cronista dell'Anno\" nel 1978."}
{"id": "1142655", "revid": "337298", "url": "https://it.wikipedia.org/wiki?curid=1142655", "title": "Giovanni Borgia (Duca di Gandia)", "text": "Descritto come un giovane arrogante e viziato, nel 1493 venne inviato dal padre in Spagna per sposare Maria Enriquez de Luna e prender possesso del ducato di Gandia, che aveva ereditato nel 1488 dal suo fratellastro Pedro Luis de Borja. In seguito, nel 1496 fu richiamato a Roma.\nIn Italia Alessandro VI lo favor\u00ec, palesando tutto il possibile nepotismo, dandogli un gran numero di funzioni e riconoscimenti. Nonostante i fallimenti militari del duca, il pontefice lo nomin\u00f2 Gonfaloniere della Chiesa e capitano generale della Chiesa, creando per lui il ducato di Benevento, aumentando la crescente ostilit\u00e0 verso la famiglia dei Borgia, gi\u00e0 ampiamente odiati perch\u00e9 considerati \"parvenus\".\nNella notte tra il 14 e il 15 giugno 1497, Giovanni Borgia fu assassinato a Roma da ignoti, all'et\u00e0 di circa ventun anni. Il suo corpo venne ritrovato dopo pochi giorni nel Tevere, con nove coltellate in varie parti del corpo. Fuori di s\u00e9 dal dolore, Alessandro VI ordin\u00f2 delle indagini per trovare gli assassini; tuttavia, il misterioso crimine non fu mai chiarito. Sono state sospettate dell'omicidio varie persone della Roma dell'epoca, fra cui anche suo fratello Cesare Borgia. Gli storici generalmente condividono l'idea che l'omicidio fosse stato commissionato dalla famiglia Orsini, avversaria dei Borgia.\nBiografia.\nGiovanni, anche noto come Juan o Joan, nacque probabilmente a Roma dall'allora cardinale Rodrigo Borgia e da Vannozza Cattanei, che era sposata con Domenico da Rignano. Da una bolla papale emessa dopo la sua morte, viene enunciato che Giovanni nacque dopo Cesare, dopo la morte del primo marito di Vannozza Cattanei, perci\u00f2 non prima dell'estate 1476 (anche se \u00e8 stato a lungo dibattuto sulla primogenitura fra Giovanni e Cesare).\nIl 3 settembre 1488, il suo fratellastro Pedro Luis de Borja mor\u00ec nominandolo suo erede del ducato. Giovanni venne perci\u00f2 fidanzato a Maria Enriquez de Luna, la fidanzata spagnola del defunto. Giovanni e Maria si sposarono nel settembre 1493 ed ebbero due figli: Juan de Borja y Enriquez (noto come Juan Borgia), che divent\u00f2 il III duca di Gand\u00eda, e Isabel de Borja y Enr\u00edquez, che divent\u00f2 suora con il nome di Francisca de Jesus in un convento a Valladolid. Questo secondo Juan fu il padre di San Francesco Borgia. Capitano generale nella guerra del papa contro gli Orsini, fu battuto da Vitellozzo Vitelli a Soriano (27 genn. 1497), durante lo scontro il suo esercito, dopo alcuni colpi dell'artiglieria attacc\u00f2 l'esercito degli Orsini ma le loro truppe ressero all'assalto e contrattaccarono mettendo in fuga i Pontifici; nella battaglia morirono circa 300 soldati degli Orsini e pi\u00f9 di 500 Pontifici. Poco dopo fu creato signore di Terracina e di Pontecorvo e duca di Benevento.\nFu fatto il secondo Duca di Gandia, Duca di Sessa, Gran Constabile di Napoli, Governatore di San Pietro, e Gonfaloniere e Capitano generale della Chiesa.\nIl misterioso omicidio.\nGiovanni fu assassinato la notte del 14 giugno 1497 in quella che poi fu chiamata Piazza Giudea e che ora \u00e8 un semplice largo senza nome tra Via del Pianto e Via del Portico d'Ottavia. Anche l'unico attendente di Borgia fu ucciso, quindi non ci furono testimoni noti.\nSu indicazione di un commerciante di legname, il corpo riccamente abbigliato del duca fu ripescato nel Tevere con 30 ducati d'oro intatti nel borsellino alla cintura. Il cadavere del duca presentava nove ferite da pugnale, alla testa, al collo, al corpo e alle gambe. Il suo addolorato padre avvi\u00f2 un'intensa attivit\u00e0 investigativa sull'omicidio, soltanto per porvi fine bruscamente una settimana dopo.\nAl dolore immenso del papa, questo atto diede l'opportunit\u00e0 al Sannazzaro di scrivere l'epigramma:\nAlcuni indicarono come mandanti dell'omicidio Goffredo Borgia, a causa della relazione del duca con Sancia d'Aragona, Antonio Maria della Mirandola (a cui il duca aveva insidiato la figlia), Giovanni Sforza, che in quel tempo stava subendo le accuse di impotenza per l'annullamento del matrimonio con Lucrezia Borgia. Altri parlarono di Guidobaldo da Montefeltro e il cardinale Ascanio Sforza, con cui Giovanni aveva aspramente litigato e durante il quale era stato ucciso un maggiordomo del cardinale Federico Sanseverino. Altri studiosi indicano invece la famiglia Orsini, con cui i Borgia erano in lotta dal 1494, che ritenevano la famiglia Borgia responsabile della morte di Virginio Orsini. Tuttavia i dettagli dell'assassinio non sono mai stati scoperti e queste sono solo supposizioni."}
{"id": "1142668", "revid": "120697273", "url": "https://it.wikipedia.org/wiki?curid=1142668", "title": "Punta Nordend", "text": "La Punta Nordend (4.609\u00a0m) \u00e8 la seconda vetta, in ordine di altezza, del gruppo del Monte Rosa nelle Alpi Pennine, la quarta dell'intera catena alpina e la pi\u00f9 alta della Regione Piemonte.\nCaratteristiche.\nSi trova a nord della Punta Dufour (4.634\u00a0m) ed \u00e8 la pi\u00f9 appartata e meno visitata dagli alpinisti tra quelle del massiccio del monte Rosa, bench\u00e9 offra magnifiche ascensioni su neve, roccia e misto tra le pi\u00f9 lunghe e severe delle Alpi.\nLa montagna si presenta con due creste principali. Una scende verso sud e, passando attraverso la Sella d'Argento arriva alla Punta Dufour; la seconda, detta \"Cresta di Santa Caterina\", continua verso nord abbassandosi ed arrivando allo J\u00e4gerhorn. Il versante orientale precipita su Macugnaga mentre quello occidentale digrada pi\u00f9 dolcemente ammantato dal ghiacciaio.\nPrima ascensione.\nLa prima ascensione fu compiuta il 26 agosto 1861 da F.T. ed Edward N. Buxton, J.J. Cowell e Michel Payot, per la cresta sud-sud-ovest.\nLa prima ascensione invernale fu compiuta il 9-10-11 Febbraio 1967 da Felice Iacchini (Capoguide), Luciano Bettineschi, Carlo Iacchini, Michele Pala e Lino Pironi per la cresta Santa Caterina.\nAscensione alla vetta.\nDalla Valsesia o dalla Valle d'Aosta l'accesso alla Punta Nordend pu\u00f2 avvenire partendo dalla Capanna Regina Margherita. Si raggiunge la meta scavalcando la Punta Zumstein e la Punta Dufour con un percorso lungo ed impegnativo che percorre creste molto affilate in alta quota.\nDal Vallese svizzero (comune di Zermatt) l'ascensione inizia dal rifugio Monte Rosa H\u00fctte (2.795\u00a0m). Si risale facilmente il Ghiacciaio del Monte Rosa (in tedesco Monte Rosagletscher) fino al colle detto Sella d'Argento (4.517\u00a0m) che separa la Punta Dufour dalla Punta Nordend; seguendo la cresta affilata senza particolari difficolt\u00e0 si raggiunge la vetta.\nSi pu\u00f2 salire la difficile \"Cresta di Santa Caterina\" partendo dal Bivacco Citt\u00e0 di Gallarate."}
{"id": "1142672", "revid": "30753", "url": "https://it.wikipedia.org/wiki?curid=1142672", "title": "Pepsi plunge", "text": ""}
{"id": "1142674", "revid": "486946", "url": "https://it.wikipedia.org/wiki?curid=1142674", "title": "Parco nazionale del Cilento Valdiano", "text": ""}
{"id": "1142684", "revid": "110942753", "url": "https://it.wikipedia.org/wiki?curid=1142684", "title": "Marina Mniszech", "text": "Marina Mniszech, una nobile polacca e tsarina di Russia dove era conosciuta con il soprannome Marinka la Strega a causa del suo terribile carattere, affari e coinvolgimenti.\nFiglia del Voivoda di Sandomir Jerzy Mniszech, secondo molti organizzatore occulto delle cosiddette \"Dimitriadi\", divenne zarina insieme al Falso Dimitri I di Russia tra il 1605 e il 1606. Scampata una prima volta all'esecuzione, si un\u00ec in matrimonio con un secondo falso Dimitri, dal quale ebbe un figlio, e poi a Ivan Martynovi\u010d Zaruckij. Entrambi vennero condannati a morte nel 1614 e Marina Mniszech morir\u00e0 imprigionata pochi mesi dopo all'et\u00e0 di circa 26 anni.\nLa sua figura venne rievocata nella celebre opera lirica \"Boris Godunov\"."}
{"id": "1142685", "revid": "478814", "url": "https://it.wikipedia.org/wiki?curid=1142685", "title": "Dong Phayayen", "text": "Dong Phayayen ( \u0e14\u0e07\u0e1e\u0e0d\u0e32\u0e40\u0e22\u0e47\u0e19, \"Giungla del Signore di Ghiaccio\") \u00e8 una delle catene montuose della Thailandia che segnano il confine tra la parte centrale e il Nord-est del Paese. \u00c8 un'estensione verso sud dei monti Phetchabun, e separa la valle del fiume Chao Phraya dall'altopiano di Korat, nel nord-est del paese. Ha una lunghezza di circa 170 chilometri sull'asse nord-sud, e prosegue verso sud-est con i monti Sankamphaeng.\nNel nord della catena hanno origine numerosi affluenti del Mun. L'area ha un'altitudine che spazia da 100 a 900 metri s.l.m., e il Khao Phang Yai (900\u00a0m) \u00e8 la vetta pi\u00f9 alta.\nComplesso forestale di Dong Phayayen-Khao Yai.\nNel 2005 le foreste di Dong Phayayen e i monti Sankamphaeng furono inserite dall'UNESCO tra i Patrimoni dell'umanit\u00e0. Su queste montagne si trovano numerosi parchi nazionali, il pi\u00f9 famoso dei quali \u00e8 il Khao Yai, che \u00e8 anche il pi\u00f9 antico parco thailandese. Altri parchi sono il Ta Phraya al confine con la Cambogia, il Thap Lan, il Pangsida, il Phra Phutthachai ed il Dongyai Wildlife Sanctuary. Messi insieme coprono un'area di 6.155\u00a0km\u00b2 di aree protette."}
{"id": "1142686", "revid": "21880", "url": "https://it.wikipedia.org/wiki?curid=1142686", "title": "Pyrosomatida", "text": "Pyrosomatida \u00e8 un ordine di Tunicata.\nDescrizione.\nI Pyrosomatida (Lahille, 1888) o Pyrosomida (dal greco: fuoco e corpo) sono un ordine di Tunicati appartenenti alla classe dei Taliacei ma tale assegnazione ai Taliacei \u00e8 messa fortemente in dubbio da molti studiosi.\nFormano colonie o cenobii planctonici liberi, a forma di cilindro cavo, lunghi dai 10\u00a0cm ai 3-4 metri. Hanno corpo trasparente e luminescente per la presenza di batteri simbionti luminosi. La luce emessa normalmente \u00e8 verde-giallastra; tuttavia, se la colonia viene stuzzicata, la luce cambia improvvisamente assumendo colorazioni rosse, bianche, verdi, ecc. Sono organismi abbastanza comuni nell'Altlantico e nel Mediterraneo; in quest'ultimo mare vengono chiamati \"lucie\".\nSono organismi ermafroditi ed in essi si possono osservare fenomeni di \"proterandria\", \"proteroginia\" oppure contemporanea maturazione dei gameti dei due sessi. Si riproducono sia per via sessuale sia per via agamica mediante un processo di gemmazione.\nUn tempo venivano chiamati \"Ascidie salpiformi\" per la conformazione del cestello branchiale somigliante a quello delle Ascidie. Gli individui sono disposti perpendicolarmente nello spessore della parete (che costituisce una tunica comune) con i sifoni orali che si aprono all'esterno e quelli atriali all'interno, nella camera atriale comune (simile alla camera atriale delle Ascidie composte). Posseggono una faringe branchiale con molte fessure che sboccano in una cavit\u00e0 peribranchiale, come nelle Ascidie, ma differiscono da queste perch\u00e9 hanno i sifoni (cloacale e boccale) opposti, sono planctonici e non hanno stadi larvali.\nRiproduzione.\nDall'uovo fecondato si forma un embrione detto \"ciatozoide\", che \u00e8 sterile, dal quale, invece di formarsi una larva, ha origine asessualmente ad uno stolone che si divide in 4 formando i primi \"blastozoidi\" (detti \"ascidiozoidi primari\" o \"tetrazoidi\"). Questi sono rivestiti da una tunica comune e si moltiplicano asessualmente formando una colonia. L'oozoide degenera, nei blastozoidi si formano precocemente le gonadi.\nQuindi la formazione di nuove colonie pu\u00f2 avvenire solo per riproduzione sessuale mentre gli individui all'interno della colonia si moltiplicano per via agamica, cio\u00e8 per gemmazione."}
{"id": "1142688", "revid": "5245", "url": "https://it.wikipedia.org/wiki?curid=1142688", "title": "Grande Fiume", "text": ""}
{"id": "1142696", "revid": "729019", "url": "https://it.wikipedia.org/wiki?curid=1142696", "title": "Sindrome di Benedikt", "text": "La sindrome di Benedikt si riferisce ad un danno al tegmento del mesencefalo.\nPresentazione clinica.\n\u00c8 caratterizzata da paralisi del III nervo cranico omolaterale, emiparesi ed emiatassia (emitremore) controlaterale.\nQuesti sintomi rendono conto del danno subito dal nucleo del III nervo cranico omolaterale, che \u00e8 il nucleo di partenza delle fibre dirette ai muscoli oculomotori omolaterali ovviamente, ed al nucleo rosso, nucleo situato nella calotta del mesencefalo (tegmen) che presiede al controllo dei movimenti a mezzo di un sistema di fibre extrapiramidali (controllo della postura ed esecuzione dei movimenti)."}
{"id": "1142700", "revid": "1573940", "url": "https://it.wikipedia.org/wiki?curid=1142700", "title": "Salpida", "text": "Le salpe (Salpida ) sono un ordine dei Taliacei. Si muovono contraendosi, pompando l'acqua attraverso il corpo gelatinoso e si nutrono di fitoplancton che viene filtrato dall'acqua pompata. Si tratta quindi di organismi planctonici e filtratori.\nDistribuzione.\nLe salpe sono comuni nelle zone equatoriali, temperate e nei mari freddi dove possono essere viste in superficie, da sole o in lunghe colonie. La concentrazione maggiore di salpe si trova nell'Oceano Antartico dove sono a volte pi\u00f9 abbondanti delle krill. Dal 1910, mentre la popolazione di krill \u00e8 iniziata a diminuire, la popolazione di salpe sembra aumentare. Sono state viste in numero crescente lungo le coste di Washington.\nNell\u2019estate 2019 avvistate in quantit\u00e0 abbondante anche nel mare Ionio e pi\u00f9 precisamente sulle spiagge del litorale di Taranto.\nDescrizione.\nAnimali dalla struttura trasparente e gelatinosa, dotati di fasce muscolari primitive (emimiali). Nel corso della loro evoluzione hanno perso la corda e sviluppato un apparato digerente di forma tubulare.\nLe salpe hanno un complesso ciclo vitale, con un'alternanza obbligata di generazioni. Entrambe le porzioni del ciclo vitale esistono contemporaneamente in mare. La fase di vita solitaria, conosciuta come oozoide, \u00e8 un animale singolo che si riproduce asessualmente creando una catena di centinaia di individui. La catena costituisce la fase aggregata del ciclo vitale, conosciuta come blastozoide. Gli individui della catena rimangono attaccati tra loro, e ciascuno cresce e si riproduce sessualmente (i blastozoidi sono ermafroditi sequenziali). Gli oozoidi risultanti sono poi rilasciati per ricominciare il ciclo.\nL'alternanza di generazioni permette un tempo inter-generazione breve.\nQuando il fitoplancton \u00e8 abbondante, questo porta a dei rapidi incrementi del numero di salpe (bloom) che terminano quando non c'\u00e8 pi\u00f9 abbastanza nutrimento.\nTassonomia.\nIl registro marino mondiale delle specie elenca i seguenti generi e specie nell'ordine Salpida:"}
{"id": "1142701", "revid": "812251", "url": "https://it.wikipedia.org/wiki?curid=1142701", "title": "Leon Vitali", "text": "Biografia.\nDi origine italiana, \u00e8 noto per aver collaborato con il regista Stanley Kubrick, il quale gli ha assegnato una parte nel film \"Barry Lyndon\" e una piccola parte in \"Eyes Wide Shut\". \u00c8 stato assistente personale del regista in \"Shining\", e assistente alla regia e direttore del casting in \"Full Metal Jacket\" e \"Eyes Wide Shut\".\nVita privata.\nHa due figli, Vera e Max, entrambi attori, avuti dalla prima moglie, la costumista Kersti Vitali. Dal 2005 \u00e8 sposato con Sharon Masser."}
{"id": "1142704", "revid": "21880", "url": "https://it.wikipedia.org/wiki?curid=1142704", "title": "Doliolida", "text": "I Dolioli (Doliolida) sono un ordine di tunicati della Classe Thaliacea.\nDescrizione.\nHanno struttura simile a quella delle salpe, ma mentre queste hanno forma di barilotto prismatico (lungo da 1 a 15\u00a0cm), i Dolioli hanno forma di barilotto regolare (lungo meno di 1\u00a0cm). Sulla parete della faringe, che \u00e8 rivolta verso la cavit\u00e0 cloacale, possiedono numerose fessure branchiali. A differenza delle Salpe che hanno anelli muscolari incompleti (\"Desmomiari\"), i Dolioli hanno muscolatura costituita da anelli completi (\"Ciclomiari\").\nRiproduzione.\nNei Dolioli si ha metagenesi: dall'uovo fecondato si forma una larva a barilotto con coda e corda dorsale; questa, ultimato lo sviluppo d\u00e0 luogo all'oozoide (privo di apparato riproduttore) il quale, a sua volta, dietro l'endostilo, d\u00e0 origine per gemmazione ad uno stolone ventrale sul quale si formano numerose gemme. Queste vengono trasportate da particolari cellule dette forociti in un'appendice postero-dorsale dell'oozoide e si moltiplicano per gemmazione formando 2 file laterali di gastrozoidi. A questo punto l'oozoide perde la branchia ed il tubo digerente e diventa un veicolo che trasporta le gemme: queste ultime formano blastozoidi di vario tipo che si dispongono su pi\u00f9 file; una seconda ondata di gemme proveniente dallo stolone va a disporsi nello stolone dorsale formando altre due file mediane di blastozoidi, detti forozoidi, ciascuno dei quali far\u00e0 da supporto ai gonozoidi (che derivano da una terza serie di gemme migranti). I gastrozoidi hanno funzione nutritiva per tutto il complesso; ciascun forozoide, col suo grappolo di gonozoidi, si stacca da ceppo originario e, maturate le gonadi, ciascun gonozoide diventa indipendente."}
{"id": "1142706", "revid": "122303443", "url": "https://it.wikipedia.org/wiki?curid=1142706", "title": "Lega europea del nuoto", "text": "La Lega europea del nuoto dal francese \"Ligue europ\u00e9enne de natation\", in acronimo LEN, \u00e8 la federazione continentale europea di governo e coordinamento degli sport acquatici nuoto, nuoto sincronizzato, tuffi e pallanuoto. \u00c8 stata fondata a Budapest nel 1926.\nAlla LEN sono affiliate 51 nazioni europee, incluse Turchia, Cipro, Israele e le repubbliche ex-sovietiche del Caucaso. La sua sede \u00e8 stata a Roma fino all'aprile 2010, poi spostata a Lussemburgo fino a maggio 2015, e infine a Nyon.\nOrganizzazione.\nDal 29 settembre 2012 la LEN \u00e8 presieduta da Paolo Barelli, gi\u00e0 presidente FIN, eletto nel congresso tenutosi a Cascais, in Portogallo. La carica di presidente ha durata quadriennale.\nL'organo di governo della federazione, il \"bureau\", \u00e8 composto da 17 membri, ciascuno di differente nazionalit\u00e0, anch'essi determinati tramite elezioni. Uno dei compiti del \"bureau\" \u00e8 di nominare le commissioni tecniche per le varie discipline.\nCompetizioni.\nLa LEN organizza numerose competizioni:\nA queste si aggiungono diversi trofei e meeting nelle varie discipline anche a livello di club, cos\u00ec come meeting per nuotatori in et\u00e0 infantile.\nRiconoscimenti.\nDal 2007 la LEN assegna annualmente un riconoscimento, il LEN Award, ai migliori atleti europei della stagione in ciascuna delle cinque discipline.\nFederazioni affiliate.\nLe seguenti federazioni nazionali sono affiliate alla LEN. In alcune nazioni esistono federazioni distinte per le diverse discipline."}
{"id": "1142708", "revid": "1779418", "url": "https://it.wikipedia.org/wiki?curid=1142708", "title": "Pruno (Cilento)", "text": "Pruno \u00e8 una grande area forestale situata nel cuore del Cilento e del suo parco nazionale, in provincia di Salerno. Nell'area sorgono tre distinti nuclei abitati che sono frazione dei comuni di Valle dell'Angelo, Laurino, Piaggine e Rofrano.\nStoria.\nL'area di Pruno, secolarmente abitata da sporadici nuclei familiari contadini, ha storicamente avuto due periodi di emigrazione: Il primo lo si ebbe durante la fine del XIX secolo ed il secondo durante la seconda met\u00e0 del XX secolo. Tali periodi furono inframmezzati da un periodo di ripopolamento locale in cui l'area raggiunse il suo picco per numero di abitanti, con oltre 100 persone suddivisi in circa 30 nuclei familiari.\nGeografia fisica.\nCaratteristiche.\nCon il nome Pruno si identificano due frazioni nei comuni di Valle dell'Angelo e Laurino, e una localit\u00e0 in quelli di Piaggine e di Rofrano. Vi sono anche aree rurali che portano questo toponimo (si veda, per esempio, il Monte Pruno, nei pressi di Roscigno).\nL'area rappresenta una delle zone naturalistiche pi\u00f9 incontaminate della Campania, nonch\u00e9 una delle aree a pi\u00f9 bassa densit\u00e0 demografica dell'Italia meridionale.\nPosizione.\nPruno, intesa come area forestale, si trova fra i monti Gelbison e Cervati, ad un'altezza che varia dai 600 ai 1.300 m s.l.m., e che dista dalla citt\u00e0 di Salerno circa 100\u00a0km. Oltre che nei comuni di Laurino, Valle dell'Angelo e Piaggine l'area \u00e8 compresa anche in quelli di Cannalonga, Campora, Rofrano (in cui \u00e8 situata parte delle zone ortali delle abitazioni di Pruno di Laurino), Sanza, Novi Velia e Monte S.Giacomo.\nI monti compresi nella zona sono il Vesalo, il Monaco, il Faiatella, lo Scanno del Tesoro, la Raia del Pedale ed i Tuzzi di Monte Piano. Vi si trovano inoltre le sorgenti del fiume Calore, e piccole grotte palelolitiche con incisioni rupestri.\nCroce di Pruno.\nIl centro dell'area \u00e8 conosciuto come Croce di Pruno, una sorta d'incrocio fra due arterie maggiori (le uniche asfaltate), ed alcuni sentieri: Le 2 strade provinciali sono la Piaggine-Rofrano e la Pruno-Laurino / Campora. La prima, che parte sia da Piaggine che da Valle dell'Angelo per poi riunirsi a sud di Piaggine, attraversa interamente la zona da nord a sud ed ivi s'incontrano i pianori maggiori quali Roti, Campolongo e L'Occhio. Da essa si diparte, a Pruno di Laurino, il sentiero per quelli di Valle dell'Angelo e Piaggine, e si riunisce al resto del piano stradale in una zona detta Calcara, presso Rofrano, al bivio con Sanza. La seconda, che costeggia il monte Vesalo ed una zona chiamata Carmignano (Da cui si diparte la strada verso Campora), \u00e8 detta l'Inghiottitoio per via del suo essere quasi interamente coperta da una foresta. Si riunisce al resto del piano stradale presso la valle del Calore, non lontano dal centro di Laurino, al bivio verso Felitto e Magliano Vetere. Ad est della Croce si snoda il sentiero per Cannalonga attraverso una zona boschiva chiamata Quarantana (a ridosso del monte Gelbison), ed un altro sentiero, parallelo, che si dirige a sud verso la frazione rofranese di San Menale.\nVillaggi rurali.\nI 3 villaggi che formano Pruno, sommati, contano circa 40 residenti. Sono piuttosto contigui e costituiti da casaletti sparsi a ridosso delle montagne situati a sud della Croce di Pruno.\nPruno di Valle Dell'Angelo (Pruno Casalettaro in dialetto locale) \u00e8 un vero e proprio villaggio rurale, fra gli ultimi d'Europa. Si trova deviando della provinciale Piaggine-Rofrano a Pruno di Laurino, lungo un sentiero percorribile con i fuoristrada e solo parzialmente asfaltato, terminante a Pruno di Piaggine. Immerso nella foresta, vicino ad una gravina non lontana dal monte Gelbison e dalla zona della \"Quarantana\" (sul vicino sentiero per Cannalonga) \u00e8 un villaggio di circa 10 abitanti, composto da cascinali agricoli, dove il ritmo di vita \u00e8 molto simile a quelli del XIX secolo. Basti pensare che l'allaccio alla rete elettrica \u00e8 arrivato solamente nel 1992.\nLa comunit\u00e0, dedita alla pastorizia ed all'agricoltura, si pu\u00f2 definire per molti versi autosufficiente ed il territorio in cui \u00e8 situata \u00e8 un'enclave di Valle dell'Angelo nel territorio comunale laurinese.\nPruno di Laurino (Pruno Laurinese in dialetto locale) si trova lungo la strada provinciale Piaggine-Rofrano, immediatamente dopo la discesa la Croce di Pruno. \u00c8 composto da una serie di cascinali piuttosto distanti fra loro e situati sotto il monte della Raia del Pedale, vicino al monte Cervati. La frazione, la pi\u00f9 popolosa, conta circa 25 abitanti e nei pressi si trova una gravina con delle piccole grotte (dette di Sant'Elena). Essa \u00e8 attraversata dal torrente Fosso di Pruno, parallelo alla strada provinciale il cui tracciato ricade per circa 4\u00a0km nel territorio di Rofrano. La localit\u00e0 fu interessata dal fenomeno del brigantaggio nella prima met\u00e0 del XIX secolo. Fu infatti il quartier generale per una banda, guidata da Giuseppe Tardio.\nPruno di Piaggine (Pruno Chiainaro in dialetto locale) \u00e8 una localit\u00e0 situata su un sentiero semi-asfaltato che devia della provinciale Piaggine-Rofrano a Pruno di Laurino e passa per Pruno di Valle dell'Angelo. \u00c8 composto da sporadiche cascine sparse a ridosso del monte Gelbison e la zona della \"Quarantana\" e la popolazione \u00e8 di circa 7 abitanti. Analogamente a Pruno di Valle dell'Angelo il suo territorio costituisce un'enclave del comune di Piaggine nel territorio comunale laurinese."}
{"id": "1142711", "revid": "599013", "url": "https://it.wikipedia.org/wiki?curid=1142711", "title": "Rovigliano (Torre Annunziata)", "text": "Rovigliano \u00e8 un quartiere del comune di Torre Annunziata, nella citt\u00e0 metropolitana di Napoli, situato nell'estrema periferia sud della citt\u00e0. Confina a nord e ad est rispettivamente con i quartieri di \"Terragneta\" e \"Bottaro\", a sud con il comune di Castellammare di Stabia, da cui \u00e8 separato dal fiume Sarno, ad ovest \u00e8 bagnato dal mar Tirreno. Una sezione distaccata degli uffici pubblici comunali \u00e8 qui dislocata, nei locali ubicati in via Schiti.\nStoria.\nIl quartiere nacque nell'allora isolato rione di \"Cattori\" o \"Cattori-Postiglione\", oggi conurbato al capoluogo comunale. Per volont\u00e0 dell'ingegnere Michelangelo Cattori, proprietario di una fonderia in zona, il quartiere inizi\u00f2 a prendere forma con la costruzione delle abitazioni per i suoi operai. Il progetto di urbanizzazione dell'area prevedeva anche la costruzione di un ospedale, di un'infermeria, di uno spaccio alimentare e di un albergo, ma l'opera rimase incompiuta per la morte dell'ingegnere .\nEconomia.\nRovigliano \u00e8 una zona sia a vocazione agricola che industriale. Si susseguono, infatti, lungo le vie che l'attraversano, piccoli orti privati di villette e condomini.\nNel 1962 qui fu impiantata una della tre sedi italiane della Novartis, leader mondiale della farmaceutica, costruita a ridosso del fiume Sarno. Al 2021 l'impianto di Rovigliano \u00e8 uno dei maggiori produttori farmaceutici dell'Italia meridionale, ed una delle sedi del gruppo pi\u00f9 importanti a livello mondiale.&lt;br&gt;\n\u00c8 sede di aziende floreali e del \"Polo Nautico\" di Torre Annunziata, che negli ultimi anni si \u00e8 ampliato grazie alla disponibilit\u00e0 dei capannoni dismessi a fine millennio, dalle vecchie industrie che erano qui impiantate, Ilva e Dalmine tra quelle pi\u00f9 ampie in zona.\nMonumenti e luoghi di interesse.\nIl monumento simbolo del quartiere \u00e8 rappresentato dallo scoglio di Rovigliano, il cui antico nome era Petra Herculis, sito a circa cinquecento metri dalla foce del Sarno.\nLa leggenda vuole che proprio nelle acque prossime allo scoglio fu ripescata la sacra icona della Madonna della Neve, patrona di Torre Annunziata. Qui ogni anno il 5 agosto, i pescatori si esibiscono nella rivisitazione storica dell'evento che da inizio alla processione.&lt;br&gt;\nPunti di ritrovo per gli abitanti del quartiere sono la chiesa di San Michele Arcangelo, progettata anch'essa dall'ingegner Cattori e sede di un campo da calcio, di bocce e di tennis, ed il \"Villaggio del Fanciullo\", costruito nel 1956 a ridosso del litorale sabbioso.\nTrasporti e viabilit\u00e0.\nOltre ai normali mezzi di trasporto pubblici che lo collegano al centro citt\u00e0, il quartiere \u00e8 servito dalla Stazione di Rovigliano della linea ferroviaria Torre Annunziata-Castellammare di Stabia-Gragnano. Da qui con i treni metropolitani \u00e8 possibile raggiungere sia la Stazione di Torre Annunziata Centrale, che la citt\u00e0 di Napoli."}
{"id": "1142714", "revid": "438678", "url": "https://it.wikipedia.org/wiki?curid=1142714", "title": "Rugby a 15 negli anni 1870", "text": "1871.\nIl 1871 \u00e8, per varie ragioni, considerato l'anno di nascita del rugby moderno.\nDopo che nel 1867-68 il Richmond, celebre club londinese, dichiara di non voler giocare pi\u00f9 contro squadre che accettino tra le regole di gioco l'\u201dhacking\u201d (sgambetto con calci) e l'uso dei piedi, alla fine del 1870 lo stesso Richmond e il Blackeath invitano le altre squadre a trovare un regolamento comune.\n1872.\nIl 5 febbraio 1872 si gioc\u00f2 la rivincita tra e , questa volta a Londra sul terreno del \"Kensington Oval\". il successo arrise ai padroni di casa che realizzarono un drop e una trasformazione (oltre ad una trasformazione fallita), mentre gli scozzesi realizzarono solo un drop. Il risultato fu dunque di 2 a 1 (15-3 con le regole attuali).\n1873.\nIl 3 marzo 1873 e si incontrano a Edimburgo e danno vita a un match nullo, privo di calci tra i pali, drop e mete.\n1874.\nIl 23 febbraio 1874 e si affrontano per la quarta volta e nuovamente all'Oval di Londra. Il successo arride ai padroni di casa per 1-0 (un drop contro una meta non trasformata, col regolamento di oggi sarebbe 3-5 per gli scozzesi).\n1875.\nIl 1875 \u00e8 l'anno dell'esordio dell' sulla scena del rugby internazionale. La squadra (che raccoglie 12 giocatori di Dublino e 8 di Belfast) nasce da un accordo tra le due federazioni di Dublino e Belfast.\nL'annuale sfida tra e termina 0-0\n1876.\nIl 1876 vede un solo incontro internazionale tra e , vinto dalla prima per 1-0 (una meta trasformata contro una non trasformata)\n1877.\nSi riduce il numero di giocatori da 20 a 15 anche per le squadre nazionali\nL' travolge l', grazie a 4 mete e due trasformazioni (viene sperimentato un nuovo sistema di punteggio)\nPeggio ancora per gli irlandesi la sfida con la : finisce 20-0 per gli scozzesi che si prendono anche la soddisfazione di battere l' con un drop.\n1878.\nL' \u00e8 battuta dall', a sua volta fermata sul pareggio dalla .\nDa segnalare il primo incontro sul terreno del Lansdowne Road di Dublino, tuttora \u201ccasa\u201d del rugby irlandese.\n1879.\nIl 1879 non porta novit\u00e0 nelle gerarchie del rugby.\nL' \u00e8 troppo debole e si piega sia alla che all' e il match tra le altre due finisce 1-1.\nDa segnalare che per la prima volta viene messa in palio tra Scozia ed Inghilterra la Calcutta Cup. Se l'aggiudica l'Inghilterra, perch\u00e9 cos\u00ec prevedono gli accordi nel caso di pareggio."}
{"id": "1142716", "revid": "113546045", "url": "https://it.wikipedia.org/wiki?curid=1142716", "title": "Convertitore ad accumulo elevatore", "text": "Un convertitore ad accumulo elevatore o boost (o convertitore step-up) \u00e8 un convertitore DC-DC con una tensione di uscita maggiore dell'ingresso. \u00c8 una classe di alimentatori a commutazione contenenti almeno due commutatori a semiconduttore (un diodo e un transistor) e almeno un elemento accumulatore di energia. Filtri composti da combinazioni di induttori e capacit\u00e0 sono spesso aggiunti ad un convertitore boost per migliorarne le caratteristiche.\nPanoramica.\nLa tensione di una presa elettrica non pu\u00f2 alimentare direttamente dispositivi come computer, orologi digitali o telefoni. La presa fornisce corrente alternata mentre il dispositivo richiede corrente continua. La conversione di potenza permette a dispositivi alimentabili in cc di utilizzare potenza proveniente da una sorgente in ca. Un dispositivo chiamato raddrizzatore \u00e8 in grado di convertire una tensione ca in cc.\nL'alimentazione cc pu\u00f2 essere anche fornita direttamente da batterie, pannelli solari fotovoltaici generatori in cc. Il processo che converte una tensione cc in un'altra tensione cc viene chiamato conversione cc-cc o anche conversione dc-dc usando la sigla inglese per la corrente continua.\nUn convertitore boost \u00e8 un convertitore DC-DC con una tensione d'uscita maggiore di quella in ingresso. Un convertitore boost viene spesso chiamato anche convertitore step-up, (da step=gradino in inglese) ossia circuito \"innalzatore di tensione\" dato che esso \"eleva\" la tensione in ingresso. Dato che la potenza (V*I) deve conservarsi, la corrente di uscita sar\u00e0 sempre una frazione di quella in ingresso, in genere all'incirca inversamente proporzionale al fattore di elevazione della tensione in uscita, tolte le perdite.\nStoria.\nPer problemi di efficienza, il commutatore deve aprire e chiudere il circuito molto velocemente e avere poche perdite. L'avvento di commutatori a semiconduttore nei primi anni del 1950 ha rappresentato un passo fondamentale dato che ha in pratica reso possibile l'esistenza dei convertitori come il boost.\nI commutatori a semiconduttore si accendono e spengono velocemente e durano pi\u00f9 a lungo rispetto ad altri commutatori come quelli a valvole o a rel\u00e8.\nI primi convertitori cc-cc furono sviluppati nei primi anni del 1960 non appena divennero reperibili i primi commutatori a semiconduttore. La domanda nell'industria aerospaziale di convertitori piccoli, leggeri e efficienti ha provocato lo sviluppo di questa tecnologia.\nI sistemi a commutazione come gli alimentatori switching sono una sfida per il progettista dato che il funzionamento del modello del circuito dipende dal fatto che il commutatore sia aperto o chiuso.\nR.D. Middlebrook del Caltech nel 1977 pubblic\u00f2 i modelli per i convertitori dc-dc in uso oggigiorno. Middlebrook fece una media della configurazione circuitale per ogni stato del commutatore usando una tecnica chiamata media dello spazio di stato (o state-space averaging). Questa semplificazione ha ridotto i due sistemi in uno. Il nuovo modello risultante port\u00f2 alla comprensione delle equazioni di progettazione che sono state utili sino ad oggi alla crescita dei sistemi SMPS (Switched-mode power supply).\nApplicazioni.\nI sistemi alimentati a batterie spesso sono costituiti da molte celle poste in serie per ottenere tensioni pi\u00f9 elevate. Non \u00e8 sempre possibile, per mancanza di spazio o per questioni di peso, mettere in serie tante batterie soprattutto nelle applicazioni dove \u00e8 richiesta alta tensione. I convertitori boost possono aumentare la tensione e ridurre di conseguenza il numero di celle necessarie a questo scopo. Due tipiche applicazioni a batterie che usano i convertitori boost sono i veicoli elettrici ibridi (HEV) e i sistemi di illuminazione.\nLa Toyota Prius contiene un motore che usa tensioni di circa 500 V. Senza un convertitore boost, la Prius necessiterebbe di 417 batterie per alimentare il suo motore elettrico. In realt\u00e0 la Prius usa solo 168 batterie e quindi eleva la tensione delle batterie da 202 V a 500 V. I convertitori boost alimentano anche dispositivi di scala molto pi\u00f9 piccola, come i sistemi di illuminazione portatili. Un LED bianco richiede tipicamente 3.3V per emettere luce, e un convertitore boost pu\u00f2 innalzare la tensione di una singola cella alcalina da 1.5 V per alimentare la lampada. I convertitori boost possono produrre anche tensioni pi\u00f9 elevate per far funzionare i tubi fluorescenti a catodo freddo (CCFL) in dispositivi come retro illuminatori di LCD e lampade flash.\nAnalisi del circuito.\nPrincipio di funzionamento.\nIl principio base di funzionamento di un convertitore boost consiste in due stati distinti (vedere figura 2):\nModo di funzionamento continuo.\nQuando un convertitore boost opera in modo continuo, la corrente che passa attraverso l'induttore (IL) non scende mai a zero. La figura 3 mostra le forme d'onda tipiche di corrente e tensione in un convertitore operante in questa modalit\u00e0.\nLa tensione di uscita pu\u00f2 essere calcolata come segue, nel caso di un convertitore ideale (cio\u00e8 usando componenti con un comportamento ideale) operante in condizioni stazionarie:\nDurante lo stato di funzionamento acceso (on), il commutatore S \u00e8 chiuso e la tensione di ingresso (Vi) appare ai capi dell'induttore; ci\u00f2 provoca un cambiamento nella corrente (IL) che scorre attraverso l'induttore durante il periodo di tempo (t). Questo funzionamento viene descritto dalla formula:\nformula_1\nAlla fine dello stato 'on' (acceso) l'incremento di IL \u00e8 perci\u00f2:\nformula_2\n\"D\" \u00e8 il duty cycle: esso rappresenta la frazione del periodo di commutazione \"T\" in cui l'interruttore \u00e8 chiuso. \"D\" varia pertanto da 0 (interruttore sempre aperto) a 1 (interruttore sempre chiuso).\nDurante lo stato di 'off' (spento), il commutatore S \u00e8 aperto, perci\u00f2 la corrente dell'induttore fluisce attraverso il carico. Se consideriamo la caduta di tensione attraverso il diodo idealmente uguale a zero, e una capacit\u00e0 abbastanza grande da mantenere la sua tensione costante, l'evoluzione di IL \u00e8:\nformula_3\nPerci\u00f2, la variazione di IL durante il periodo di spento \u00e8:\nformula_4\nSe consideriamo che il convertitore operi in condizioni stabili, l'ammontare dell'energia accumulata in ogni suo componente deve essere la stessa all'inizio e alla fine del ciclo di commutazione. In particolare, l'energia immagazzinata nell'induttore \u00e8 data da:\nformula_5\nPerci\u00f2, \u00e8 ovvio che la corrente dell'induttore deve essere la stessa all'inizio e alla fine del ciclo di commutazione. Questo pu\u00f2 essere scritto come:\nformula_6\nSostituendo formula_7 e formula_8 con le loro espressioni si ottiene:\nformula_9\nQuesto pu\u00f2 essere scritto come:\nformula_10\nDall'espressione precedente si pu\u00f2 vedere che la tensione di uscita \u00e8 sempre maggiore di quella di ingresso (come il duty cycle va da 0 a 1), e che essa cresce con D, teoricamente all'infinito come D raggiunge il valore di 1. Questa \u00e8 la ragione per la quale questo convertitore viene spesso chiamato convertitore \"step-up\" (trad. gradino in alto).\nModo di funzionamento discontinuo.\nIn molti casi, l'ammontare dell'energia richiesta dal carico \u00e8 abbastanza piccola da essere trasferita in un tempo pi\u00f9 piccolo della durata dell'intero ciclo di commutazione. In questo caso, la corrente che passa attraverso l'induttore cade a zero durante parte del periodo. L'unica differenza nel principio descritto in precedenza \u00e8 che l'induttore viene completamente scaricato alla fine del ciclo di commutazione (vedere le forme d'onda presenti in figura 4). Malgrado piccola, la differenza ha un grande effetto sull'equazione della tensione di uscita. Essa pu\u00f2 essere calcolata nel modo seguente:\nDato che la corrente nell'induttore all'inizio del ciclo \u00e8 zero, il suo valore massimo formula_11 (a t=D.T) \u00e8:\nformula_12\nDurante il periodo di off, IL cade a zero dopo \u03b4.T:\nformula_13\nUsando le due precedenti equazioni, \u03b4 \u00e8:\nformula_14\nLa corrente di carico Io \u00e8 uguale alla corrente media del diodo (ID). Come si pu\u00f2 osservare in figura 4, la corrente del diodo \u00e8 uguale alla corrente nell'induttore durante lo stato off. Perci\u00f2 la corrente in uscita pu\u00f2 essere scritta come:\nformula_15\nSostituendo ILmax e \u03b4 con le loro rispettive espressioni si ottiene:\nformula_16\nPerci\u00f2, il guadagno di tensione in uscita pu\u00f2 essere scritto come:\nformula_17\nConfrontata con l'espressione della tensione di uscita per la modalit\u00e0 continua, questa espressione \u00e8 molto pi\u00f9 complicata. Inoltre, in modalit\u00e0 discontinua, la tensione di uscita non dipende solo dal duty cycle, ma anche dal valore dell'induttore, dalla tensione in ingresso e dalla corrente in uscita.\nLimite tra il modo di funzionamento continuo e discontinuo.\nCome detto all'inizio di questa sezione, il convertitore opera in modo discontinuo quando il carico assorbe bassa corrente, e in modo continuo a regimi di corrente di carico superiori. Il limite tra i modi discontinuo e continuo viene raggiunto quando la corrente dell'induttore cade a zero esattamente alla fine del ciclo di commutazione. Con le notazioni di figura 4, ci\u00f2 corrisponde a:\nformula_18\nformula_19\nIn questo caso, la corrente di uscita Iolim (corrente di uscita al limite tra modo continuo e discontinuo) \u00e8 data da:\nformula_20\nSostituendo ILmax dall'espressione data nella sezione \"modo discontinuo\" si ottiene:\nformula_21\nDato che Iolim \u00e8 la corrente al limite tra modo continuo e discontinuo, essa soddisfa le espressioni di entrambe le modalit\u00e0. Perci\u00f2, usando l'espressione della tensione di uscita in modo continuo, la precedente espressione si pu\u00f2 scrivere anche come:\nformula_22\nIntroduciamo altre due notazioni:\nUsando queste notazioni avremo che:\nQueste espressioni sono state tracciate in figura 5. Le differenza di comportamento tra modo continuo e discontinuo pu\u00f2 essere chiaramente osservata. Ci\u00f2 \u00e8 molto importante dal punto di vista di un circuito di controllo.\nAnalisi dello stato spaziale medio (State Space Averaging Analysis).\nL'analisi del modello medio (average model analysis) \u00e8 un metodo per calcolare la media nel tempo delle forme d'onda in un circuito a commutazione. Esso consiste nello scrivere le equazioni corrispondenti ad ogni stato di lavoro del convertitore (in questo caso due stati: on e off, come mostrato in figura 2), e poi moltiplicarle per il tempo che il convertitore spende in ogni stato.\nNel caso del convertitore boost, durante lo stato di on, la rapidit\u00e0 di cambiamento della corrente nell'induttore \u00e8 data da:\nformula_31\nNello stato off, la tensione ai capi del commutatore \u00e8 uguale alla tensione di uscita (si assume una caduta di tensione uguale a zero nel diodo polarizzato direttamente):\nformula_32\nPerci\u00f2, il tasso medio di cambiamento della corrente nell'induttore viene ottenuto moltiplicando le due precedenti equazioni per il tempo impiegato negli stati corrispondenti (DT nello stato on e (1-D) T nello stato off, assumendo che il convertitore operi in modo continuo) e dividendo per il periodo di commutazione:\nformula_33\n\u00c8 importante notare che formula_34 rappresenta i cambiamenti nella corrente dell'induttore in una scala di tempo pi\u00f9 lenta della frequenza di commutazione. Per un convertitore operante in modo continuativo, formula_35. Perci\u00f2 la precedente equazione diventa:\nformula_36\nChe pu\u00f2 essere riscritta come\nformula_10 (stessa equazione di sopra)\nL'aspetto interessante di questo metodo \u00e8 che esso maschera il comportamento in commutazione del convertitore, permettendo l'uso delle tecniche classiche di analisi in corrente alternata e continua.\nCircuito reale / non ideale.\nEffetti delle resistenze parassite.\nNell'analisi precedente, non sono stati considerati gli elementi dissipativi di potenza, cio\u00e8 le (resistenze). Ci\u00f2 significa che la potenza viene trasmessa senza perdite dalla sorgente al carico. In realt\u00e0, esistono sempre delle resistenze parassite in tutti i circuiti reattivi, dovute alla resistivit\u00e0 dei materiali di cui sono fatti i componenti che li compongono. Perci\u00f2, una frazione della potenza gestita dal convertitore, viene dissipata da queste resistenze parassite.\nPer semplicit\u00e0, consideriamo che l'induttore sia l'unico componente non ideale del circuito, e che sia equivalente ad un induttore ideale in serie ad una resistenza ideale. Quest'assunto \u00e8 accettabile dato che un induttore \u00e8 costituito solitamente da un lungo spezzone di filo avvolto, che \u00e8 probabile che presenti una resistenza parassita non trascurabile (RL). Inoltre la corrente scorre attraverso l'induttore, sia durante lo stato acceso (on) che durante quello spento (off).\nUsando il metodo state-space averaging, possiamo scrivere:\nformula_38\ndove formula_39 e formula_40 sono rispettivamente la tensione media ai capi dell'induttore e del commutatore nel ciclo di commutazione. Se consideriamo che il convertitore operi in modo stazionario, la corrente media che passa attraverso l'induttore \u00e8 costante. La tensione media ai capi dell'induttore \u00e8:\nformula_41\nQuando il commutatore \u00e8 in stato on, VS=0. Quando \u00e8 in stato off, il diodo viene polarizzato direttamente (consideriamo il modo di funzionamento continuo), perci\u00f2 VS=Vo. Dunque, la tensione media ai capi del commutatore sar\u00e0:\nformula_42\nLa corrente di uscita \u00e8 uguale alla corrente nell'induttore durante lo stato off. La corrente media nell'induttore \u00e8 dunque:\nformula_43\nAssumendo che la corrente e la tensione di uscita abbiano ripple trascurabile, il carico del convertitore pu\u00f2 essere considerato come puramente resistivo. Se R \u00e8 la resistenza del carico, l'espressione sopra diventa:\nformula_44\nUsando le precedenti equazioni, la tensione in ingresso diventa:\nformula_45\nQuesto pu\u00f2 essere scritto come:\nformula_46\nSe la resistenza nell'induttore \u00e8 zero, la precedente equazione diventa uguale a quella del caso \"ideale\". Ma come aumenta RL, il guadagno in tensione del convertitore diminuisce in confronto al circuito ideale. Inoltre, l'influenza di RL cresce con il duty cycle. Tutto ci\u00f2 \u00e8 descritto in figura 7."}
{"id": "1142717", "revid": "74801", "url": "https://it.wikipedia.org/wiki?curid=1142717", "title": "Gino Alfani", "text": "Biografia.\nSi trasfer\u00ec con i genitori a Napoli, per spostarsi poi a Torre Annunziata. Avvocato, qui diresse la Camera del lavoro e venne eletto consigliere provinciale nel 1914 e sindaco nel 1920.\nLa sua giunta venne per\u00f2 sciolta dall'affermarsi del fascismo.\nNel 1921 insieme con alcuni giovani comunisti Torresi, Giovanni Tagliamonte, Salvatore Montuori, Michele Nappi e Vincenzo Afflitto, fu tra i fondatori del Partito Comunista d'Italia e fu eletto deputato al Parlamento, ma tre anni dopo fu arrestato.\nFu processato dal Tribunale Speciale assieme ad Antonio Gramsci, Umberto Terracini, Mauro Scoccimarro, Giovanni Roveda e altri ex deputati e compagni tra cui Igino Borin, Enrico Ferrari, Ezio Riboldi e Rosolino Ferragni (in tutto 22 dirigenti comunisti).\nIl tribunale speciale lo assolse, ma fu comunque inviato al confino a Lipari.\nA Torre Annunziata gli \u00e8 stata dedicata la strada in precedenza intitolata ad Italo Balbo e una statua eretta nel terzo anniversario della morte il 28 febbraio 1945. L'encomio recita: \"Ho tolto il coltello dalle mani dell'operaio per mettervi il giornale\"\nMor\u00ec a Torre Annunziata nel 1942."}
{"id": "1142718", "revid": "438678", "url": "https://it.wikipedia.org/wiki?curid=1142718", "title": "Il trovatore (film)", "text": "Il trovatore \u00e8 un film diretto dal regista Carmine Gallone. Trasposizione cinematografica dell'omonima opera lirica di Giuseppe Verdi.\nTrama.\nAzucena, figlia di una zingara bruciata sul rogo, per vendicarsi rapisce uno dei figli del Conte di Luna e lo alleva in segreto come suo.\nDiventato giovane, Manrico s'innamora della bella Leonora, gi\u00e0 promessa sposa al conte Luna (un ignaro fratello di Manrico), che appena lo scopre si batte a duello con Manrico.\nQuesti riesce a fuggire, ma si fa catturare nel tentativo di liberare Azucena dal rogo, e viene condannato a morte.\nLeonora per la disperazione si uccide, a quel punto Azucena, rimessa in libert\u00e0, racconta al Conte tutta la storia."}
{"id": "1142721", "revid": "6392", "url": "https://it.wikipedia.org/wiki?curid=1142721", "title": "Il trovatore (film 1949)", "text": ""}
{"id": "1142722", "revid": "110157", "url": "https://it.wikipedia.org/wiki?curid=1142722", "title": "Cantone di Grand-Bourg", "text": "Il Cantone di Grand-Bourg era un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato sull'isola di Marie-Galante, comprendeva unicamente il comune di Grand-Bourg."}
{"id": "1142726", "revid": "562499", "url": "https://it.wikipedia.org/wiki?curid=1142726", "title": "Elette 1963-1964", "text": "Il campionato Elette 1963-1964 ha rappresentato la quarantaduesima edizione del massimo campionato italiano di pallacanestro.\nIl girone delle Elette rimane di 14 squadre, che si affrontano in partite di andata e ritorno. Lo scudetto viene assegnato alla prima in classifica e le ultime quattro retrocedono direttamente in Serie A.\nL'Ignis Varese interrompe la supremazia della Simmenthal Milano, vincendo il suo secondo titolo. Alle spalle delle due lombarde si classifica la Knorr Bologna."}
{"id": "1142729", "revid": "767487", "url": "https://it.wikipedia.org/wiki?curid=1142729", "title": "Cantone di Saint-Louis (Guadalupa)", "text": "Il Cantone di Saint-Louis era un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato sull'isola di Marie-Galante, comprendeva unicamente il comune di Saint-Louis."}
{"id": "1142731", "revid": "9316", "url": "https://it.wikipedia.org/wiki?curid=1142731", "title": "Strada degli Yungas", "text": ""}
{"id": "1142732", "revid": "47767", "url": "https://it.wikipedia.org/wiki?curid=1142732", "title": "Domenica (nome)", "text": "Origine e diffusione.\n\u00c8 la forma femminile del nome Domenico, che significa \"del Signore\" (derivato da \"Dominus\", \"Signore\"). Venne usato sin dal IV secolo con il significato cristiano di \"consacrata al Signore\", e successivamente usato anche per le bambine nate nel giorno di domenica.\nLa forma francese \"Dominique\" \u00e8 usata sia al femminile che al maschile.\nOnomastico.\nL'onomastico si pu\u00f2 festeggiare il 6 luglio in memoria di santa Domenica di Tropea vergine, martire a Nicomedia, patrona della citt\u00e0 di Tropea. \nSi ricordano inoltre alcune sante e beate con il nome composto \"Maria Domenica\", alle date seguenti:\nin nome di diverse sante e beate, nei giorni seguenti:"}
{"id": "1142735", "revid": "1573940", "url": "https://it.wikipedia.org/wiki?curid=1142735", "title": "International Life Saving Federation", "text": "L'International Lifes Saving Federation (ILS) \u00e8 l'organizzazione mondiale per la sicurezza in acqua.\nL'ILS nacque nel 1993 dall'unione tra la FIS (Federation Internationale de Sauvetage Aquatique) e la WLS (World Life Saving), le due precedenti federazioni che si occupavano della sicurezza in acqua. La federazione, oltre a cercare di migliorare in tutto il mondo la sicurezza nell'ambiente acquatico, si occupa anche dell'organizzazione di gare che simulano salvataggi in acqua. Ha sede a Lovanio, in Belgio."}
{"id": "1142737", "revid": "1898155", "url": "https://it.wikipedia.org/wiki?curid=1142737", "title": "Serie A 1963-1964 (pallacanestro femminile)", "text": "Il campionato di pallacanestro femminile 1963-1964 \u00e8 stato il trentatreesimo organizzato in Italia.\nLa Serie A perde una partecipante: si passa da undici a dieci squadre che si affrontano in partite di andata e ritorno. La prima classificata vince lo scudetto, le ultime due retrocedono in Serie B.\nLa Fiat Torino vince il terzo titolo consecutivo, classificandosi davanti a Firte Pavia e Standa Milano."}
{"id": "1142738", "revid": "44638", "url": "https://it.wikipedia.org/wiki?curid=1142738", "title": "G.B.C. Lazio Roma", "text": ""}
{"id": "1142739", "revid": "61051", "url": "https://it.wikipedia.org/wiki?curid=1142739", "title": "Anselme Ga\u00ebtan Desmarest", "text": "Era il figlio di Nicolas Desmarest."}
{"id": "1142741", "revid": "44638", "url": "https://it.wikipedia.org/wiki?curid=1142741", "title": "Fides Bologna", "text": ""}
{"id": "1142746", "revid": "1776051", "url": "https://it.wikipedia.org/wiki?curid=1142746", "title": "Cantone di Anse-Bertrand", "text": "Il Cantone di Anse-Bertrand era un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nSituato sull'isola di Grande-Terre, comprendeva 2 comuni: "}
{"id": "1142749", "revid": "1573940", "url": "https://it.wikipedia.org/wiki?curid=1142749", "title": "Chlamylla borealis", "text": "Chlamylla borealis \u00e8 un mollusco nudibranchio della famiglia Coryphellidae."}
{"id": "1142751", "revid": "1573940", "url": "https://it.wikipedia.org/wiki?curid=1142751", "title": "Chlamylla", "text": "Chlamylla \u00e8 un genere di molluschi nudibranchi della famiglia Paracoryphellidae.\nTassonomia.\nIl genere comprende le seguenti specie:"}
{"id": "1142759", "revid": "767487", "url": "https://it.wikipedia.org/wiki?curid=1142759", "title": "L'isola di niente", "text": "L'isola di niente \u00e8 il quarto album in studio del gruppo musicale italiano Premiata Forneria Marconi, pubblicato nel 1974 dalla Numero Uno."}
{"id": "1142763", "revid": "110157", "url": "https://it.wikipedia.org/wiki?curid=1142763", "title": "Cantone di La D\u00e9sirade", "text": "Il Cantone di La D\u00e9sirade era un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato sull'isola di La D\u00e9sirade, comprendeva unicamente il comune omonimo."}
{"id": "1142766", "revid": "36426", "url": "https://it.wikipedia.org/wiki?curid=1142766", "title": "Michele Cerulario", "text": ""}
{"id": "1142772", "revid": "1305772", "url": "https://it.wikipedia.org/wiki?curid=1142772", "title": "Rovigliano", "text": "Il nome Rovigliano \u00e8 condiviso dalle seguenti frazioni di comuni italiani:"}
{"id": "1142773", "revid": "29244", "url": "https://it.wikipedia.org/wiki?curid=1142773", "title": "Halgerdidae", "text": ""}
{"id": "1142777", "revid": "2156198", "url": "https://it.wikipedia.org/wiki?curid=1142777", "title": "Mangio troppa cioccolata", "text": "Mangio troppa cioccolata \u00e8 il terzo album di studio della cantante italiana Giorgia, pubblicato nel 1997, per l'etichetta BMG Ricordi, quasi tutto scritto dalla stessa Giorgia e interamente prodotto dal musicista partenopeo Pino Daniele, che la incoraggia a riprendere saldamente in mano le redini delle proprie composizioni originali.\nDescrizione.\nIl disco nasce proprio dalla collaborazione tra Giorgia e Pino Daniele, gi\u00e0 iniziata qualche mese prima nell'album di lui intitolato \"Dimmi cosa succede sulla terra\", in cui l'artista romana duettava col cantante napoletano, nel brano intitolato \"Scirocco d'Africa\". Dopo un eclettico album/raccolta, \"Strano il mio destino (Live &amp; studio 95/96)\", contenente un solo vero inedito, la title-track \"Strano il mio destino\" (3\u00ba posto al Festival di Sanremo 1996 e dopo la vittoria dell'anno prima) e incentrato per lo pi\u00f9 su esecuzioni dal vivo, con il remix di \"E c'\u00e8 ancora mare\" in coda, e in special modo dopo la breve pausa compositiva presasi col precedente lavoro, il fortunato \"Come Thelma &amp; Louise\", contenente il brano vincitore del Festival di Sanremo 1995, \"Come saprei\", l'unico del long playing a cui collabora in prima persona, l'artista capitolina ritorna anche nelle vesti di autrice, ruolo che da allora non abbandoner\u00e0 mai pi\u00f9, ricoprendolo, con rinnovato successo, ancora oggi.\nLa produzione di Pino Daniele d\u00e0 comunque una forte impronta distintiva all'album del 1997, rendendone gli arrangiamenti agili, pi\u00f9 fruibili e meno ricercati di quelli fino ad allora realizzati dalla cantante, soprattutto nel disco d'esordio, l'omonimo \"Giorgia\", anche grazie all'uso del sintetizzatore. La maggior parte dei testi (7 su 11) sono di Giorgia (che, tra l'altro, compone interamente parole e musica degli ultimi due pezzi: \"Come in un film\" e \"Tutto \u00e8 possibile\"), con la collaborazione, nella stesura della maggior parte delle musiche, di Fabio Massimo Colasanti, spalla storica proprio di Pino Daniele.\nIl lavoro viene lanciato con una cover, l'altrettanto storica \"Un'ora sola ti vorrei\", di cui Giorgia rinnova il successo (\u00e8 una canzone scritta da Umberto Bertini per il testo e da Paola Marchetti per la musica, portata al successo nel 1938 da Fedora Mingarelli). Sono presenti comunque diverse canzoni che, utilizzate per la promozione radio-televisiva, hanno contribuito al successo complessivo dell'album (ben 4 delle quali, non a caso, ricompariranno nel \"Greatest Hits - Le cose non vanno mai come credi\", rendendo cos\u00ec il terzo album di studio quello a cui si \u00e8 attinto maggiormente nella raccolta del 2002), come \"Dimmi dove sei\" - scritta interamente da Pino Daniele, cos\u00ec come la meno incisiva \"Arriva il temporale\" - e \"Ho voglia di ricominciare\", oppure, su tutte, il brano di apertura, \"Un amore da favola\", per mesi presenza fissa e martellante nelle radio. Tra gli 11 pezzi, figura anche \"In vacanza con me\", scritto, testo e musica, da Joe Barbieri, mentre in \"Sue\u00f1o latino\", le cui strofe sono cantate in inglese e i ritornelli in spagnolo, Giorgia si avvale della collaborazione di Martyn Lee Webster (responsabile per le session di registrazione e di missaggio dell'intero long playing), per la stesura del testo, e dell'aiuto di Pino Daniele, per la composizione della relativa musica. L'album balza subito in testa alle classifiche, vendendo pi\u00f9 di 300.000 copie in soli dieci giorni. Raggiunge le 600,000 copie. L'album nel 1998, ad un anno dall'uscita in Italia, esce in 12 paesi europei promosso dal singolo \"Dimmi dove sei\".\nLa canzone \"Un amore da favola\" \u00e8 stata utilizzata nel film \"Euclide era un bugiardo\" del 2008.\nDate del tour.\nEcco le tappe del tour: Venezia, Palafenice (12 novembre); Brescia, Palatenda (14); Rovereto, Palazzo dello sport (16); Livorno, Palasport (17); Cortemaggiore, Fillmore (18); Ferrara, Palasport (21); Pesaro, Palasport (22); Nonantola, Vox Club (24); Perugia, Palasport (25); Napoli, Palapartenope (27); Catanzaro, Palacorvo (28); Marsala, Teatro Impero (30); Catania, teatro Metropolitan (2 dicembre); Palermo, teatro Metrpoliotan (3/4); Benevento, Palasannio (6); Bari, teatro Team (7); Firenze, Teatro tenda (11); Vicenza, Palasport (12); Roma, teatro Olimpico (14); Sanremo, teatro Ariston (16); Casale Monferrato, Palasport (18); Torino, Palastampa (19); Campione d'Italia, Casino' (20); Milano, teatro Smeraldo (22/23)."}
{"id": "1142779", "revid": "126257", "url": "https://it.wikipedia.org/wiki?curid=1142779", "title": "Davide Ricci", "text": "Biografia.\nNato il 28 agosto 1983 a La Spezia, ottenuta la maturit\u00e0 scientifica, si trasferisce a Milano e si laurea a pieni voti in economia, con specializzazione in marketing e comunicazione, all'Universit\u00e0 Bocconi. Inizia la carriera di modello la campagna pubblicitaria di \"Martini Spumante\", che vedeva protagonista Naomi Campbell, cui ne seguono molte altre. Nel 2002 debutta come attore con \"Cuori rubati,\" soap opera di Rai 2, in cui interpreta il ruolo di Cristiano Magri.\nNel 2003 si trasferisce a Roma. Nello stesso anno fa parte del cast della serie tv di Canale 5, \"Carabinieri 2\", regia di Raffaele Mertes, 2 episodi.\nNel 2004 appare nuovamente su Canale 5 nella miniserie tv \"Noi\", regia di Peter Exacoustus, in cui ha il ruolo di \"Fabio\", figlio dei protagonisti che hanno il volto di Enzo De Caro e Barbara D'Urso. Sempre nello stesso anno partecipa al reality show di Rai 2, \"La talpa\". Inoltre in teatro interpreta il ruolo di \"Dorian Gray\" ne \"Il ritratto di Dorian Gray\", regia di Roberto Brivio.\nNel 2005 e 2007 interpreta il ruolo del guardiacoste \"Luca Rebecchi\" in \"Gente di mare\" e \"Gente di mare 2\", in onda su Rai Uno, prodotta da Palomar e Sony International.\nNella stagione teatrale 2007-2008 porta di nuovo in scena Il ritratto di Dorian Gray, da lui riadattato con la regia di Claudio Insegno. Nel 2008 \u00e8 nelle sale con il film \"Altromondo\", per la regia di Fabio Massimo Lozzi\nNella stagione teatrale 2008-2009 recita in teatro come coprotagonista, con Eva Robin's e Barbara Enrichi, di \"Madame\", libera interpretazione de \"Le Serve\" di Jenet, per la regia di Massimo Stinco.\nNel 2016 \u00e8 nel cast del film \"Ovunque tu sarai\", opera prima di Roberto Capucci, con Ricky Memphis, Primo Reggiani, Francesco Montanari (uscita nelle sale prevista per la primavera 2017).\nDal 2012 si dedica all'attivit\u00e0 di imprenditore immobiliare."}
{"id": "1142783", "revid": "124123", "url": "https://it.wikipedia.org/wiki?curid=1142783", "title": "Per Daniel Amadeus Atterbom", "text": "Biografia.\nFiglio di un pastore protestante, intraprese la carriera di insegnante presso l'Universit\u00e0 di Uppsala, nelle discipline di filosofia, estetica e storia letteraria.\nAutore di quaranta componimenti poetici \"Blommorna\" (\"Fiori\") di matrice romantica e ispirati alle liriche di Schelling, \u00e8 soprattutto conosciuto per il dramma fiabesco \"Lycksalighetens \u00f6\" (\"L'isola della felicit\u00e0\", 1824-1827), realizzato dopo un soggiorno in Italia, caratterizzato da una imponente fantasia, dalla ricerca di infinito e di eternit\u00e0 immersi in una atmosfera da sogno.\nTra le altre opere degne di menzione vi sono i trattati: \"Svenska siare och skalder\" (\"Profeti e poeti svedesi\", 1841-1855), testo di critica letteraria che traccia un quadro storico della letteratura svedese, \"Poesiens historia\" (\"Storia della poesia\", 1861) e \"Asthetiska afhandlingar\" (\"Saggi di estetica\", 1866) e \"Minnen fr\u00e5n Tyskland och Italien\" (\"Ricordi dalla Germania e dall'Italia\", 1859).\nNel 1839 fu promosso membro dell'Accademia Svedese.\nFu tra i promotori e i fondatori del circolo letterario \"Aurora\" e di vari giornali periodici, quali: \"Fosforo\" (1810), \"Calendario Poetico\" (1810), \"Giornale svedese di letteratura\" (1813)."}
{"id": "1142789", "revid": "46291", "url": "https://it.wikipedia.org/wiki?curid=1142789", "title": "Conualevia alba", "text": "Conualevia alba \u00e8 un mollusco nudibranchio appartenente alla famiglia Dorididae.\nDistribuzione e habitat.\nOceano Pacifico dalla California del sud alle Isole Galapagos."}
{"id": "1142790", "revid": "53669", "url": "https://it.wikipedia.org/wiki?curid=1142790", "title": "Home-video", "text": ""}
{"id": "1142791", "revid": "1573940", "url": "https://it.wikipedia.org/wiki?curid=1142791", "title": "Conualevia", "text": "Conualevia \u00e8 un genere di molluschi nudibranchi della famiglia Dorididae.\nTassonomia.\nComprende le seguenti specie:"}
{"id": "1142794", "revid": "729019", "url": "https://it.wikipedia.org/wiki?curid=1142794", "title": "Wipro Technologies", "text": "La Wipro Technologies, nota anche come Wipro Ltd, \u00e8 una multinazionale indiana che opera nel settore dell'ICT, con sede a Bangalore. L'azienda fornisce servizi di commercio elettronico, Sistema legacy e altri servizi di organizzazione e integrazione informatico-telematica e conta pi\u00f9 di 300 importanti clienti nel mondo (tra questi Boeing, Cisco, Ericsson, Microsoft, Prudential, Seagate, Sony e Toshiba). I suoi principali concorrenti sono Capgemini, IBM, Accenture, Computer Associates e soprattutto la connazionale Infosys.\nAzim Premji (il 36\u00ba uomo pi\u00f9 ricco del mondo con un patrimonio di 17,1 miliardi di USD) \u00e8 il principale azionista.\n\u00c8 quotata alla Borsa di New York.\nStoria.\nFondata il 29 dicembre 1945 ad Amalner, Maharashtra, nell'India britannica, da Mohamed Premji come \"Western India Vegetable Products Limited\", in seguito abbreviato in \"Wipro\". Inizialmente produce oli vegetali e raffinati con il nome commerciale di Kisan, Sunflower e Camel.\nNel 1966, dopo la morte di Mohamed Premji, suo figlio Azim Premji torna in India dalla Stanford University e prende la guida della societ\u00e0 all'et\u00e0 di 21 anni. Durante gli anni Settanta e Ottanta sposta l'attenzione su nuove opportunit\u00e0 di business nel settore dell'informatica e dell'informatica, all'epoca ancora in una fase nascente dell'India. Il 7 giugno 1977 il nome della societ\u00e0 \u00e8 cambiato da Western India Vegetable Products Limited a Wipro Products Limited. Cinque anni pi\u00f9 tardi, nel 1982, altro cambiamento del nome: da Wipro Products Limited a Wipro Limited."}
{"id": "1142796", "revid": "563666", "url": "https://it.wikipedia.org/wiki?curid=1142796", "title": "Giovanni Battista de' Rossi", "text": "Biografia.\nDi famiglia genovese, rispettabile ma decaduta, si trasfer\u00ec presto a Roma per studiare teologia e filosofia presso il Collegio Romano e fu ordinato sacerdote l'8 marzo 1721.\nSi dedic\u00f2 particolarmente alla cura dei malati negli ospedali di Santa Galla e di Trinit\u00e0 dei Pellegrini.\nPrest\u00f2 servizio pastorale presso la chiesa di Santa Maria in Cosmedin divenendo un apprezzato confessore.\nMalato, fu ricoverato nell'ospedale della Santissima Trinit\u00e0 dei Pellegrini, dove si spense nel 1764: fu sepolto nell'ultima cappella a destra, prima della crociera, della chiesa dello stesso ospedale; i suoi resti sono conservati dal 23 maggio 1965 nella moderna chiesa parrocchiale a lui dedicata, costruita nel 1940 ed elevata nel 1969 a titolo cardinalizio presbiteriale.\nIl culto.\nFu beatificato il 13 maggio 1860 dal beato papa Pio IX: l'8 dicembre 1881 papa Leone XIII lo proclam\u00f2 santo. Il Martirologio Romano fissa per la sua memoria liturgica la data del 23 maggio."}
{"id": "1142798", "revid": "834", "url": "https://it.wikipedia.org/wiki?curid=1142798", "title": "Gds", "text": ""}
{"id": "1142802", "revid": "1573940", "url": "https://it.wikipedia.org/wiki?curid=1142802", "title": "Cumanotus", "text": "Cumanotus \u00e8 un genere di molluschi nudibranchi, unico genere noto della famiglia Cumanotidae.\nTassonomia.\nComprende le seguenti specie:"}
{"id": "1142804", "revid": "1573940", "url": "https://it.wikipedia.org/wiki?curid=1142804", "title": "Copelata", "text": "Copelata \u00e8 un ordine di Tunicati, unico ordine della classe Appendicularia.\nDescrizione.\nComprende animali di appena qualche millimetro costituiti da un capo ovoidale, contenente gli organi, e una lunga coda, contenente la notocorda e il tubo neurale, disposta perpendicolarmente rispetto al capo. Poich\u00e9 la loro morfologia \u00e8 molto simile a quella delle larve giriniformi degli Ascidiacei, anch'essi Tunicati, si ritiene che si siano originati per neotenia: la larva degli Ascidiacei avrebbe raggiunto la maturit\u00e0 sessuale senza compiere la metamorfosi nella forma adulta. Due importanti conseguenze sono il fatto che le Appendicolarie non presentano la tunica, dal momento che questa viene secreta dagli Ascidiacei solo allo stadio adulto, e che mantengono la coda durante tutta la loro vita, a differenza degli altri Tunicati che la perdono durante la metamorfosi.\nPossiedono un faringe branchiale con funzione alimentare e respiratoria.\nBiologia.\nSono animali filtratori: costruiscono attorno a s\u00e9 una palla di muco, chiamata \"casa \"o \"nicchio\", e tramite i movimenti della coda provocano una corrente d'acqua che entra attraverso \"filtri di ingresso\" portando con s\u00e9 particelle alimentari. Collegato alla bocca c'\u00e8 un altro filtro a maglie pi\u00f9 piccole, detto \"di nutrizione\", che seleziona le particelle della dimensione giusta per l'alimentazione. Quando i filtri si intasano, l'animale fuoriesce e si costruisce un nuovo nicchio.\nTassonomia.\nL'ordine comprende le seguenti famiglie:"}
{"id": "1142808", "revid": "451735", "url": "https://it.wikipedia.org/wiki?curid=1142808", "title": "Nuova Pallacanestro Gorizia", "text": "La Nuova Pallacanestro Gorizia era la principale societ\u00e0 di pallacanestro maschile di Gorizia, attiva fino al 2010, anno della mancata iscrizione al campionato di Serie C Dilettanti. Ha ereditato la storia dell'Unione Ginnastica Goriziana, che gioc\u00f2 varie stagioni nella massima serie e vinse a livello giovanile 2 campionati nazionali juniores (1966-1971) ed 1 trofeo nazionale ragazzi (1970).\nStoria.\nL'Unione Ginnastica Goriziana fu fondata nel 1868 quando Gorizia faceva parte dell'Impero asburgico. La prima partita ufficiale di pallacanestro (secondo gli archivi) venne giocata in citt\u00e0 il 24 maggio 1920 e da allora il basket divenne un'attivit\u00e0 ricreativa praticata all'aperto e su terreni in terra battuta.\nNel 1934 nacque ufficialmente la sezione Pallacanestro dell'Unione Ginnastica Goriziana (U.G.G.) che 10 anni dopo arriva al primo campionato nazionale (1944/1945) e l'anno successivo alla prima serie A (a quel tempo ancora divisa per raggruppamenti regionali).\nDopo una fugace apparizione nei campionati del dopoguerra, nel campionato di serie B 1951-1952 arriv\u00f2 seconda ottenendo la promozione e quindi prese parte per la prima volta alla Serie A (non pi\u00f9 divisa per raggruppamenti regionali) nel 1952-53, retrocedendo due stagioni dopo nel 1953-54.\nDopo un lungo sali-scendi, la squadra mantenne il suo posto tra Serie A1 e Serie A2 per quindici anni. In questi anni, la Goriziana gioca anche in Coppa Kora\u0107, giungendo ai quarti di finale.\nNel 1989-90 la squadra isontina retrocede in Serie B1, per poi ritornare nel campionato cadetto nel 1994-95. Nel 1998-99 i biancoblu giocano per l'ultima volta in Serie A1: al termine della stagione cedono il titolo a Pesaro e sono costretti a ripartire dalla B1 grazie al trasferimento a Gorizia dell'Associazione Pallacanestro Udinese APU di Massimo Paniccia. Al termine della stagione 2006-07, Gorizia retrocede in Serie B2. Nella stagione 2007-2008 si salva vincendo 2-0 al primo turno play-out contro la rivale storica, Trieste. Al termine della stagione 2008-09 la squadra retrocede in Serie C1.\nNel settembre 2010, alla vigilia della prima giornata, con notevole ritardo sulla tabella di marcia, la societ\u00e0 comunica la rinuncia a prendere parte al campionato di Serie C1 per mancanza di sponsorizzazione. Scompare cos\u00ec, dopo un ultimo decennio vissuto senza nessuna soddisfazione sul campo e senza alcun tipo di programmazione societaria, a 76 anni dalla fondazione da ogni campionato cestistico italiano.\nL'attivit\u00e0 prosegue solo con il minibasket con il logo UGG nella storica palestra e sede societaria cittadina di Via Giovanni Rismondo."}
{"id": "1142811", "revid": "44638", "url": "https://it.wikipedia.org/wiki?curid=1142811", "title": "Pallacanestro Goriziana", "text": ""}
{"id": "1142812", "revid": "44638", "url": "https://it.wikipedia.org/wiki?curid=1142812", "title": "Zoppas Goriziana", "text": ""}
{"id": "1142813", "revid": "44638", "url": "https://it.wikipedia.org/wiki?curid=1142813", "title": "U.S. Goriziana", "text": ""}
{"id": "1142816", "revid": "1573940", "url": "https://it.wikipedia.org/wiki?curid=1142816", "title": "Dendronotus", "text": "Dendronotus \u00e8 un genere di molluschi nudibranchi, unico genere della famiglia Dendronotidae .\nTassonomia.\nIl genere comprende le seguenti specie:"}
{"id": "1142817", "revid": "44638", "url": "https://it.wikipedia.org/wiki?curid=1142817", "title": "Pallacanestro Gorizia", "text": ""}
{"id": "1142818", "revid": "21880", "url": "https://it.wikipedia.org/wiki?curid=1142818", "title": "Dendronotidae", "text": ""}
{"id": "1142822", "revid": "287204", "url": "https://it.wikipedia.org/wiki?curid=1142822", "title": "Kingdom Holding Company", "text": "La Kingdom Holding Company \u00e8 una societ\u00e0 che ha sede in Arabia Saudita, \u00e8 una delle maggiori holding del mondo e la maggiore del suo paese. L'uomo pi\u00f9 rappresentativo della societ\u00e0 \u00e8 il principe al-Walid bin Talal Bin \u2018Abd al-\u2018Aziz, che secondo Forbes al 2015 ha un patrimonio di 27 miliardi di USD ed \u00e8 l'uomo pi\u00f9 ricco dell'Arabia Saudita, del mondo arabo e 34\u00ba uomo pi\u00f9 ricco del mondo. Le attivit\u00e0 della holding sono divise in svariati settori spesso completamente differenti tra loro.\nQuesto elenco include alcune societ\u00e0 in cui la \"Kingdom Holding Company\" possiede o ha posseduto importanti quote azionarie:"}
{"id": "1142824", "revid": "1573940", "url": "https://it.wikipedia.org/wiki?curid=1142824", "title": "Dirona", "text": "Dirona \u00e8 un genere di molluschi nudibranchi, unico genere della famiglia Dironidae.\nTassonomia.\nIl genere comprende le seguenti specie:"}
{"id": "1142826", "revid": "29244", "url": "https://it.wikipedia.org/wiki?curid=1142826", "title": "Dironidae", "text": ""}
{"id": "1142829", "revid": "287204", "url": "https://it.wikipedia.org/wiki?curid=1142829", "title": "90140 Gomezdonet", "text": ""}
{"id": "1142836", "revid": "287204", "url": "https://it.wikipedia.org/wiki?curid=1142836", "title": "Gerard de Nerval", "text": ""}
{"id": "1142837", "revid": "1573940", "url": "https://it.wikipedia.org/wiki?curid=1142837", "title": "Discodorididae", "text": "Discodorididae \u00e8 una famiglia di molluschi nudibranchi appartenente alla superfamiglia Doridoidea.\nTassonomia.\nComprende i seguenti generi:"}
{"id": "1142841", "revid": "339392", "url": "https://it.wikipedia.org/wiki?curid=1142841", "title": "Strangugiapreviti", "text": ""}
{"id": "1142843", "revid": "547992", "url": "https://it.wikipedia.org/wiki?curid=1142843", "title": "Gigi Peronace", "text": "Fu cementatore dei rapporti calcistici tra Italia e Inghilterra.\nCalabrese di Soverato (provincia di Catanzaro), dopo aver studiato e vissuto a Torino intraprende l'attivit\u00e0 di dirigente trasferendosi in Inghilterra negli anni sessanta e diventando l'anello di congiunzione tra il calcio del \"Belpaese\" e quello britannico; a lui si deve l'arrivo in Italia di campioni come John Charles, Denis Law, Jimmy Greaves, Joe Baker e Liam Brady.\nCarriera.\nGli esordi.\nAl termine del secondo conflitto mondiale, Peronace gioc\u00f2 come portiere nella nella stagione 1944-1945; si dilettava inoltre a organizzare partite amichevoli di calcio tra militari inglesi e australiani, e squadre locali calabresi.\nNel 1960, in seguito ad un lungo periodo di lavoro trascorso nella (1948-1959) quale stretto collaboratore dell'allenatore gallese Jesse Carver, Peronace fu nominato dirigente del : nel 1961, da direttore sportivo dei \"granata\", cur\u00f2 personalmente l'arrivo dei giocatori Denis Law e Joe Baker. Successivamente, nel 1966, lasci\u00f2 il Torino per seguire Umberto Agnelli, che nel frattempo era stato nominato Presidente della Federazione Italiana Gioco Calcio, e fu nominato segretario della FIGC.\nIl periodo inglese.\nIntanto, Peronace si era trasferito a Londra ove, negli anni sessanta e anni settanta, divenne il punto di riferimento del calcio italiano nel panorama calcistico inglese, stringendo forti legami con personaggi come Sir Matt Busby, storico \"manager\" del , e Lord Dennis Follows, capo esecutivo dell'English Football Association.\nGrazie a Peronace nacque il Torneo anglo-italiano, la cui prima edizione si svolse nel 1970; tale competizione, dopo la sua prematura scomparsa, \u00e8 stato intitolata alla sua memoria (edizioni dal 1982 al 1986).\nIl periodo della Nazionale.\nCollabor\u00f2 con Azeglio Vicini alla creazione della squadra Under 21 della Nazionale di Calcio; ebbe un ruolo determinante sia nell'elezione di Artemio Franchi alla presidenza della UEFA, sia nella nomina di Enzo Bearzot a commissario tecnico, nel 1976, anno in cui divenne l'accompagnatore della Nazionale italiana (chiamato da Franco Carraro); durante il Mondiale di Argentina 1978, oltre a essere direttore generale della Nazionale di calcio, svolse il ruolo di capo delegazione della squadra azzurra; a lui si devono, inoltre, la creazione della squadra del Resto del Mondo e l'organizzazione dell'incontro con l'Argentina, che fu battuta a Buenos Aires con il punteggio di 2-1: nella squadra creata da Peronace in tale occasione, furono convocati Michel Platini e Zbigniew Boniek, i cui nominativi furono segnalati dallo stesso al presidente della Juventus, Giampiero Boniperti.\nLa scomparsa.\nNel dicembre del 1980, dopo gli Europei di Calcio, Peronace si trovava a Roma in ritiro con la Nazionale, ormai in partenza per il Mundialito del 1981: mor\u00ec, all'et\u00e0 di 55 anni, tra le braccia di Enzo Bearzot, a causa di un arresto cardiaco; il suo posto venne ricoperto dal gi\u00e0 campione azzurro Gigi Riva.\nPeronace pu\u00f2 considerarsi precursore e inventore della figura del procuratore di calcio a 360 gradi e del Football Manager, ruolo completamente sconosciuto prima degli anni ottanta."}
{"id": "1142849", "revid": "657658", "url": "https://it.wikipedia.org/wiki?curid=1142849", "title": "Icona passatora", "text": ""}
{"id": "1142853", "revid": "28406", "url": "https://it.wikipedia.org/wiki?curid=1142853", "title": "Vassili II di Russia", "text": ""}
{"id": "1142858", "revid": "298229", "url": "https://it.wikipedia.org/wiki?curid=1142858", "title": "Capo Palinuro", "text": "Capo Palinuro \u00e8 un promontorio roccioso della costa della Campania Meridionale, tra il golfo di Velia e quello di Policastro, nel Cilento in Provincia di Salerno. \nSi spinge per circa 2\u00a0km nel mare Tirreno, a ovest della foce dei fiumi Lambro e Mingardo. Vi \u00e8 ubicata la stazione meteorologica di Capo Palinuro.\nIl suo territorio rientra nella frazione Palinuro del comune di Centola.\n\u00c8 un'importante localit\u00e0 turistica, celebre per le bellezze paesaggistiche legate al mare e al suo entroterra e per le reminiscenze storico letterarie legate al suo nome.\nTra storia e leggenda.\nDurante l'epoca greca il promontorio era gi\u00e0 conosciuto dai naviganti per la pericolosit\u00e0 delle sue insidiose correnti, a cui \u00abben si addiceva l'epiteto di luogo dove \"il vento gira\", \"\u03c0\u03ac\u03bb\u03b9\u03bd-\u03bf\u1f57\u03c1\u03bf\u03c2\"\u00bb.\nDesignarono anche con il nome di una sirena, simbolo di acque infide, Molp\u00e8 ossia la leggiadra, il fiume che scorre alle pendici del capo Palinuro.\nNel 540 a.C. colonizzatori ionici provenienti da Focea eressero su capo Palinuro, in localit\u00e0 Molpa, un villaggio con annessa necropoli.\nVirgilio, nell'Eneide, d\u00e0 una sua interpretazione dei fatti narrando di Palinuro, timoniere di Enea, che cade in mare tradito dal sonno e, giunto a riva, viene assalito e ucciso dagli indigeni. Gli dei dell'oltretomba, offesi dall'episodio sacrilego, puniscono gli abitanti con una tremenda pestilenza.\nUna flotta dei Romani nell'anno 253 a.C. viene sorpresa e distrutta da una tempesta al largo di Capo Palinuro.\nUn'interessante interpretazione filologica vuole \"palinuri\" uno dei vari nomi con cui nel Mediterraneo si indicavano i gamberi, per cui Capo Palinuro si chiamerebbe cos\u00ec perch\u00e9 un luogo di pesca ricco di quel gustoso crostaceo. Questo nome geografico piacque evidentemente a Virgilio, il quale infatti, senza curarsi troppo di investigare sul suo significato etimologico, lo us\u00f2 come nome di persona per il suo tragico personaggio del timoniere di Enea; la beffa della sorte fu che poi i posteri credettero che fosse stato il personaggio a dare il suo nome a quel luogo, senza pensare che era davvero molto improbabile che un imponente promontorio come quello se ne stesse l\u00ec da secoli e secoli, privo di un nome, ad aspettare che finalmente qualcuno si decidesse a battezzarlo. \nSe dunque non ci si accontenta della mitologia o di fantasiose etimologie, allora, leggendo antichi documenti, si scoprir\u00e0 che il nome ellenico che quel capo ebbe, evidentemente dai tempi della Magna Grecia, era \"Capo Palinudi\" e ci\u00f2 trova conferma nella dizione catalana medioevale \"Cap de Pelanuda\" , dizione autorevolissima se si considera che nel Medioevo i catalani, disponendo della pi\u00f9 importante e diffusa marineria del Tirreno, conoscevano le coste di quel mare come le loro tasche; ma pi\u00f9 tardi prevalse la pronunzia meridionale italiana \"Palinuri\" e pertanto divenne 'Capo Palinuro'. \nQuesta prevalenza ebbe i suoi effetti anche sull\u2019originario greco \"\u03c0\u03b1\u03bb\u03af\u03bd\u03bf\u03c5\u03b4\u03bf\u03b9\" (da \"\u03c0\u03ac\u03bb\u03b9\u03bd\", \u2018indietro\u2019, e \"\u1f40\u03b4\u03b5\u03cd\u03c9\", \u2018vado\u2019, quindi \u2018quelli che vanno all\u2019indietro\u2019, i gamberi insomma), il quale divenne pertanto anch'esso \"\u03c0\u03b1\u03bb\u03af\u03bd\u03bf\u03c5\u03c1\u03bf\u03b9\"; eccolo per esempio nell\u2019edizione greca degli \"Elementi di zoologia\" di Henri Milne-Edwards: \nGeologia.\nIl promontorio \u00e8 costituito da rocce calcaree che scendono a strapiombo sul mare e nelle quali le acque hanno scavato numerose grotte e profonde gole. Da ricordare la cala Fetente che deve il suo nome ad emanazioni sulfuree, la cala delle Alghe, la cala delle Ossa con il suggestivo spettacolo di ossa umane calcinate nella roccia (probabilmente vittime di antichi naufragi).\nTra le numerose grotte, da ricordare almeno la Grotta Azzurra, cos\u00ec chiamata per lo splendido colore delle sue acque.\nFlora.\nLe pareti ospitano un raro e importante endemismo della flora mediterranea del versante tirrenico meridionale, la primula di Palinuro (\"Primula palinuri\"), unico esempio conosciuto di primula in ambiente non montano.\nNella cultura di massa.\nPer la bellezza delle sue coste, nonch\u00e9 per il loro richiamo mitologico, Capo Palinuro \u00e8 stato pi\u00f9 volte utilizzato come set cinematografico: basti ricordare i film \"Gli argonauti 2\" di Don Chaffey, o \"Ercole alla conquista di Atlantide\" di Vittorio Cottafavi, girati entrambi nei pressi dell'Arco Naturale."}
{"id": "1142871", "revid": "1573940", "url": "https://it.wikipedia.org/wiki?curid=1142871", "title": "Baptodoris", "text": "Baptodoris \u00e8 un genere di molluschi nudibranchi della famiglia Discodorididae.\nTassonomia.\nComprende le seguenti specie:"}
{"id": "1142879", "revid": "33689", "url": "https://it.wikipedia.org/wiki?curid=1142879", "title": "Olibrio (console 491)", "text": "Biografia.\nIl padre di Olibrio era Areobindo, parente del \"magister militum\" alano Aspar e console del 506. La madre di Olibrio era Anicia Giuliana, figlia dell'imperatore romano Anicio Olibrio e di Placidia, appartenente alla Casata di Teodosio.\nNel 491, mentre era ancora un infante, Olibrio venne innalzato al consolato. In seguito spos\u00f2 Irene figlia di Paolo, fratello dell'imperatore Anastasio I: questo matrimonio serv\u00ec a rafforzare le pretese dell'imperatore nell'anno della sua elevazione al trono tramite la creazione di un legame con la dinastia di Teodosio I."}
{"id": "1142880", "revid": "1573940", "url": "https://it.wikipedia.org/wiki?curid=1142880", "title": "Diaulula", "text": "Diaulula \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1142883", "revid": "1568601", "url": "https://it.wikipedia.org/wiki?curid=1142883", "title": "Ghiacciaio del Gorner", "text": "Il ghiacciaio del Gorner (in tedesco \"Gornergletscher\") \u00e8 un ghiacciaio vallivo che si trova nel Vallese a sud-est di Zermatt. Scende dal gruppo del Monte Rosa, nelle Alpi Pennine. Con i suoi 14\u00a0km di lunghezza \u00e8 il terzo ghiacciaio della Svizzera dopo il ghiacciaio dell'Aletsch e il ghiacciaio di Fiesch.\nDescrizione.\nIl ghiacciaio del Gorner \u00e8 costituito da diversi ghiacciai. Il corpo principale \u00e8 dato dal ghiacciaio del Grenz (\"Grenzgletscher\") il quale inizia dalla Punta Gnifetti (4554\u00a0m). Questo ghiacciaio scende verso nord-ovest ai piedi della parete nord del Lyskamm. A nord della Punta Dufour, sulla cresta di Weissgrat (3700\u00a0m), inizia il ghiacciaio del Gorner, propriamente detto. Segue il fianco sul dello Stockhorn in direzione ovest e con una pendenza circa del 18%. Dopo 7\u00a0km si congiunge con il ghiacciaio di Grenz ad una altitudine di circa 2550\u00a0m e conserva il suo nome."}
{"id": "1142884", "revid": "1305772", "url": "https://it.wikipedia.org/wiki?curid=1142884", "title": "Tahoma", "text": "Tahoma \u00e8 un carattere humanist sans-serif disegnato da Matthew Carter per la Microsoft Corporation nel 1994, la prima distribuzione, insieme con il Verdana, fu all'interno di Windows 95.\nTahoma \u00e8 molto simile al Verdana ma con un corpo pi\u00f9 stretto, un contrasto meno accentuato, minor spazio tra le lettere e un set di caratteri Unicode pi\u00f9 completo. \nSebbene spesso comparato con il carattere Frutiger, anch'esso di tipo humanist sans-serif, in un'intervista fatta da Daniel Will-Harris, Matthew Carter ha dichiarato che vi sono delle somiglianze con il pi\u00f9 vecchio Bell Centennial.\nIl Tahoma \u00e8 il carattere di default per Windows 2000, Windows XP e Windows Server 2003 (sostituisce il MS Sans Serif) ed \u00e8 anche usato nel SEGA Dreamcast.\nEssendo presente nella libreria di caratteri predefinita sia dei Pc sia dei Mac questo carattere \u00e8 spesso usato come alternativa all'Arial."}
{"id": "1142885", "revid": "28406", "url": "https://it.wikipedia.org/wiki?curid=1142885", "title": "Vassili I di Russia", "text": ""}
{"id": "1142887", "revid": "486946", "url": "https://it.wikipedia.org/wiki?curid=1142887", "title": "Via Aemilia Scaurii", "text": ""}
{"id": "1142888", "revid": "1543377", "url": "https://it.wikipedia.org/wiki?curid=1142888", "title": "77 Million Paintings", "text": "77 Million Paintings \u00e8 un album video del musicista britannico Brian Eno, edito nel 2006.\nIl filmato venne riprodotto nel 2007 presso lo Yerba Buena Center for the Arts di San Francisco e nel 2011 presso il Glenbow Museum di Calgary (Canada).\nIl filmato.\nL'opera consiste in un software, funzionante solo su sistemi operativi Windows e Macintosh, che combina fra loro numerosi sample musicali a circa trecento immagini astratte casuali utilizzate nelle installazioni di Brian Eno. Come suggerisce il titolo, \u00e8 possibile ottenere settantasette milioni di combinazioni: ci\u00f2 assicura che verosimilmente non verr\u00e0 mai proposta due volte lo stesso risultato. Le sequenze visive offerte dal software cambiano gradualmente e sono accompagnate dalla musica d'ambiente dell'artista.\nInoltre, l'artista ha realizzato \"77 Million Paintings\" partendo dal presupposto che un artista sarebbe in grado di produrre settantasette milioni di dipinti se realizzasse cinque opere al giorno in un arco di tempo pari a 42.000 anni e ha dichiarato:\nL'opera include anche un DVD di interviste con l'artista e un libretto. Quest'ultimo presenta due articoli: uno di Nick Robertson, che descrive le intenzioni dietro il software, e un altro dello stesso Eno (\"My Light Years\"), in cui descrive i suoi esperimenti con luci e suoni."}
{"id": "1142889", "revid": "537927", "url": "https://it.wikipedia.org/wiki?curid=1142889", "title": "Santuario della Madonna di Filetta", "text": "La Chiesa di Santa Maria dell\u2019Ascensione o Filetta \u00e8 una santuario che si trova nei pressi di Amatrice nel territorio della parrocchia di Villa San Lorenzo a Flaviano in provincia di Rieti nel Lazio. Fu costruita nel 1472 sul luogo in cui la pastorella Chiarina Valente vide cadere dal cielo un cammeo luminoso, nel quale riconobbe l'immagine della Madonna.\nOgni anno la domenica dell'Ascensione, a maggio, in occasione della festa della Madonna di Filetta, patrona di Amatrice, una processione unisce dal capoluogo tutti gli abitanti dell'amatriciano per celebrare la messa ed il successivo pic-nic di tradizione sui prati circostanti.\nLa chiesa si segnala sotto il profilo artistico per gli affreschi dell'abside, opera di Pierpalma da Fermo nel 1480, e per quelli di Dionisio Cappelli.\nLa struttura, seppur non crollata, \u00e8 stata pesantemente danneggiata dai terremoti del 24 agosto 2016 e dal 30 ottobre 2016."}
{"id": "1142890", "revid": "838137", "url": "https://it.wikipedia.org/wiki?curid=1142890", "title": "Gtkmm", "text": "gtkmm \u00e8 l'interfaccia C++ ufficiale del popolare toolkit grafico GTK+. Include le typesafe callback e un completo set di widget facilmente estendibili grazie all'ereditariet\u00e0.\nInoltre \u00e8 possibile scrivere l'interfaccia di un programma con Glade, usando la libreria libglademm.\ngtkmm \u00e8 software libero, infatti \u00e8 distribuito sotto la GNU Lesser General Public License (LGPL).\nNel 2007 \u00e8 stato deciso che un'applicazione di GNOME pu\u00f2 richiedere come dipendenza le gtkmm.\nLinguaggio.\ngtkmm usa il linguaggio C++ e, al contrario del toolkit GTK+ scritto in C, permette di poter scrivere codice nativamente orientato agli oggetti.\nL'architettura infatti \u00e8 disegnata per mezzo di classi, ogni widget \u00e8 rappresentato da una classe che deriva da una classe soprastante. Ad esempio le finestre di dialogo (generiche) sono rappresentate dalla classe Gtk::Dialog che deriva dalla classe Gtk::Window (che a sua volta deriva da altre classi). Tutte le classi derivano dalla generica Gtk::Widget che pone la basi per la costruzione di tutte le rappresentazioni grafiche.\nInoltre il codice scritto risulta portabile per qualsiasi piattaforma senza che ci\u00f2 comporti modifiche sostanziali.\nLe gtkmm, al contrario del popolare toolkit Qt che usa una versione estesa del linguaggio C++ (una sorta di dialetto), predilige un uso standard del linguaggio. Ad esempio esistono delle strutture che sono ispirate alla STL.\nVantaggi rispetto alle GTK+.\nI vantaggi rispetto al toolkit originale sono da attribuire alle innovazioni del C++ rispetto al C, infatti lavorando con le gtkmm si possono sfruttare le maggiori caratteristiche del linguaggio. Ad esempio i namespace, le gi\u00e0 citate classi, gli iteratori, i template e la gestione delle eccezioni.\nIl codice scritto per le gtkmm risulta pi\u00f9 espressivo e meno complesso del puro codice per le GTK+.\nDi seguito \u00e8 riportato un esempio che serve a definire il testo incluso in una label. Il primo \u00e8 C, il secondo \u00e8 C++:\ngtk_label_set_text(GTK_LABEL(label), \"ciao mondo\"); /* stile GTK+ */\nlabel.set_text(\"ciao mondo\"); /* stile gtkmm */\nGestione degli eventi.\nGli eventi (come un click su un bottone o la pressione di un tasto) vengono gestiti mediante callback. gtkmm nativamente non li gestisce da s\u00e9, ma sfrutta la libreria libsigc++.\nLa gestione tipica di un segnale segue questo schema:\n&lt;widget&gt;.&lt;segnale&gt;.connect(sigc::&lt;tipo di funzione&gt;(&lt;indirizzo funzione&gt;));\nI tipi di funzione sostanzialmente sono due: le funzioni membro di una classe (mem_fun) o una funzione classica (ptr_fun). Inoltre \u00e8 possibile gestire il valore di ritorno di una funzione, passare diversi argomenti alla stessa ed anche comporre (mediante sigc::compose) diverse funzioni.\nUn esempio reale potrebbe essere il seguente:\nbutton.signal_clicked().connect(sigc::mem_fun(*this, &amp;Window::on_button_clicked));\nLa funzione membro Window::on_button_clicked() verr\u00e0 invocata ogni volta che il bottone \"button\" verr\u00e0 premuto. (Ovviamente diamo per scontato che button sia l'instanziamento di una classe Gtk::Button o derivata).\nNotare inoltre che se la funzione \u00e8 un metodo, bisogna specificare l'oggetto su cui applicarla.\nEsempio.\nUn esempio pi\u00f9 dettagliato \u00e8 il seguente, il quale disegner\u00e0 sullo schermo una finestra con all'interno un pulsante con su scritto \"Hello, World!\" e ad ogni pressione dello stesso stamper\u00e0 sul terminale la medesima scritta.\n// Includiamo gli header relativi ai widget che dobbiamo utilizzare:\n// Definiamo la nostra nuova classe Window che deriva da quella di default\nclass Window : public Gtk::Window {\npublic:\n Window();\nprotected:\n virtual void on_button_clicked(); // callback\n Gtk::Button button;\n// Costruttore della finestra:\nWindow::Window()\n set_title(\"Hello!\");\n set_border_width(10); // bordo della finestra\n set_resizable(false);\n button.set_label(\"Hello, World!\");\n // Gestiamo il segnale relativo al click su \"button\":\n button.signal_clicked().connect(sigc::mem_fun(*this, &amp;Window::on_button_clicked));\n // Aggiungiamo il bottone alla finestra:\n add(button);\n // Adesso possiamo disegnare la nostra finestra con il pulsante all'interno:\n show_all();\n// Metodo che risponder\u00e0 al segnale di click. Stampa sul terminale \"Hello, World!\" e va a capo.\nvoid Window::on_button_clicked()\n g_print(\"Hello, World!\\n\");\nint main (int argc, char *argv[])\n // Creiamo un oggetto Main. Il costruttore di questo oggetto inizializza una sessione gtkmm e controlla \n // gli argomenti passati al programma. Questa operazione \u00e8 necessaria in ogni applicazione gtkmm\n Gtk::Main kit(argc, argv);\n Window win; // Instanzia la nostra classe Window \n kit.run(win); // Fa partire il gtkmm main loop. Esso terminer\u00e0 alla chiusura della finestra\nIl programma \u00e8 compilabile sui sistemi unix-like con il seguente comando:\nc++ `pkg-config --cflags --libs gtkmm-2.4` hello.cpp -o hello\nDipendenze.\nLe gtkmm oltre a dipendere dalle GTK+ hanno bisogno di altre librerie di supporto. Infatti le GTK+ non gestiscono indipendentemente tutti gli aspetti di un'interfaccia grafica. Di seguito sono riportate le dipendenze delle gtkmm e indicate quelle indirette (cio\u00e8 le librerie che fanno da base per i vari wrapper).\nInoltre \u00e8 molto utile avere installato pkg-config, un software che fornisce un'interfaccia unificata per invocare le corrette librerie all'atto della compilazione del programma.\nAltre librerie opzionali:\nNome.\nIl nome gtkmm deriva da gtk minus minus. Secondo i canoni del C++, la libreria si sarebbe dovuta chiamare gtk++ ma essendo gi\u00e0 presente un \"+\" nel nome del toolkit di base si \u00e8 preferito usare gtk--. In seguito si decise di cambiare il nome in gtkmm in modo da risultare pi\u00f9 rintracciabile sui motori di ricerca (infatti il \"--\" verrebbe ignorato)."}
{"id": "1142891", "revid": "6923", "url": "https://it.wikipedia.org/wiki?curid=1142891", "title": "Dijon Football C\u00f4te-d'Or", "text": "Il Dijon Football C\u00f4te-d'Or, noto semplicemente come Dijon, in italiano Digione, \u00e8 una societ\u00e0 calcistica francese con sede nella citt\u00e0 di Digione, capoluogo del dipartimento della C\u00f4te-d'Or e della regione della Borgogna. Attualmente milita in Ligue 2.\nIl club, nato nel 1998 dalla fusione del \"Cercle Dijon Football\" e del \"Dijon FC\", \u00e8 presieduto da Olivier Delcourt e allenato da David Linar\u00e8s.\nStoria.\nIl calcio a Digione ha sempre sofferto la competizione con il rugby, sport che nella citt\u00e0 ha sempre avuto una grandissima tradizione.\nLa prima squadra di calcio fu il \"Cercle Dijon Football\" fondata nel 1936. La societ\u00e0 non raggiunse alti livelli ma ebbe la soddisfazione di vincere quattro campionati DH di Borgogna (i campionati DH, in francese \"Division d'Honneur\", erano la massima serie delle competizioni regionali).\nNel 1965 il primo traguardo prestigioso \u00e8 la vittoria nel campionato francese dilettanti (CFA), ma la promozione nella categoria superiore \u00e8 respinta in seguito al rifiuto da parte della societ\u00e0 di passare allo status professionistico. La squadra resta stabilmente nella serie regionale eccezion fatta per un'altra toccata e fuga nel CFA (1969-1971) e per la prima partecipazione nella terza divisione (\"D3\", l'attuale \"National\") del 1974.\nIntanto un'altra societ\u00e0 entra a nel mondo del calcio: il \"Dijon FC\" nato nel 1978\nLa vera svolta avviene nel 1998, quando le due dirigenze comprendono che \u00e8 meglio unire le risorse per l'interesse della citt\u00e0 e per ottenere palcoscenici pi\u00f9 elevati. Arrivano il titolo di campioni di Francia dilettanti nel 2000, la successiva partecipazione nel \"National\" e belle partite in Coppa contro Bastia e entrambe di L1.\nLa stagione da incorniciare \u00e8 quella del 2003-2004 con l'allenatore Rudi Garcia, che porta la promozione in seconda divisione (la Ligue 2) e una semifinale in Coppa di Francia. Con poche risorse finanziarie inoltre, il club \u00e8 riuscito nelle ultime stagioni a stare costantemente nella parte alta della classifica togliendosi pure qualche bel successo nelle coppe nazionali contro squadre di categoria superiore.\nAttualmente la societ\u00e0 si sta dotando di tutte le strutture (finanziarie, logistiche e strutturali) che le consentano di restare nel professionismo e di ottemperare dunque alle rigide regole della Federazione calcistica francese.\nIl 27 maggio 2011, malgrado la sconfitta per 1-0 patita sul campo dell', il Dijon guadagna la promozione in Ligue 1 chiudendo il campionato di Ligue 2 al terzo posto con 62 punti. La stagione d'esordio in massima divisione \u00e8 negativa e si conclude con la retrocessione all'ultima giornata, con la peggiore difesa del torneo (63 gol subiti in 38 giornate). Grazie al secondo posto in Ligue 2 nel 2015-2016, la squadra torna in massima serie, dove ottiene la prima salvezza nel 2016-2017 con il sedicesimo posto finale. L'anno dopo giunge undicesima, mentre nel 2018-2019 il terzultimo posto costringe la squadra a spareggiare con il per mantenere il posto nella massima categoria (impresa riuscita grazie al 3-1 interno nel match di ritorno dopo l'1-1 dell'andata). Il 25 aprile 2021, a seguito della sconfitta casalinga per 1-5 contro il , retrocede matematicamente in Ligue 2 con quattro giornate d'anticipo, dopo 5 anni di permanenza nella massima serie.\nRosa 2021-2022.\n\"Aggiornata al 10 ottobre 2021.\"\nStrutture.\nStadio.\nLo stadio del Dijon Football C\u00f4te d'Or \u00e8 il Gaston G\u00e9rard. Deve il nome ad un avvocato, sindaco di Digione dal 1919 al 1935, reso celebre anche per una famosa ricetta francese di pollo che porta il suo nome.\nAbbastanza vetusto e poco confortevole, la struttura \u00e8 oggetto di importanti lavori di ammodernamento che elimineranno la pista d'atletica ed edificheranno una nuova tribuna in curva nord appena dietro la porta di gioco. La vecchia tribuna ospiti sar\u00e0 distrutta e sostituita da una nuova tribuna accanto al terreno. Successivamente, in base anche ai risultati della squadra, le due tribune laterali dovrebbero far spazio a nuove tribune pi\u00f9 vicine al campo di gioco.\nLo stadio dovrebbe dunque raggiungere una capienza di 22000 posti, diventando il pi\u00f9 grande stadio della Borgogna."}
{"id": "1142895", "revid": "1573940", "url": "https://it.wikipedia.org/wiki?curid=1142895", "title": "Discodoris", "text": "Discodoris \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1142900", "revid": "287204", "url": "https://it.wikipedia.org/wiki?curid=1142900", "title": "Serendipity (album)", "text": "Serendipity \u00e8 un album del gruppo di rock progressivo italiano Premiata Forneria Marconi (PFM), pubblicato nel 2000. Prodotto da Corrado Rustici. Rispetto al precedente \"Ulisse\" presenta sonorit\u00e0 pop-rock pi\u00f9 moderne, utilizzo dell'elettronica e diverse sfumature di rock progressivo."}
{"id": "1142901", "revid": "1573940", "url": "https://it.wikipedia.org/wiki?curid=1142901", "title": "Geitodoris", "text": "Geitodoris \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1142907", "revid": "125859387", "url": "https://it.wikipedia.org/wiki?curid=1142907", "title": "Moti indiani del 1857", "text": "I moti indiani del 1857 (, ossia \"Guerra di liberazione dell'India, 1857) furono una serie di azioni di ribellione armata sfociati in una grande rivolta generalizzata contro l'oppressivo potere coloniale britannico in India della Compagnia britannica delle Indie Orientali (British East India Company).\nLa ribellione si svilupp\u00f2 fra i primi del 1857 e la met\u00e0 del 1858. La rivolta \u00e8 nota prevalentemente nelle fonti britanniche e occidentali come rivolta dei Sepoy, rivolta indiana del 1857, Great Indian Mutiny o Indian Mutiny (\"ammutinamento indiano\"), mentre nelle fonti indiane (in Lingua hindi e Lingua urdu) viene definita Prima guerra d'indipendenza indiana o Prima guerra di liberazione indiana.\nLa ribellione ebbe inizio con l'ammutinamento di gran parte delle truppe sepoy dell'esercito anglo-indiano del Bengala e si estese maggiormente nell'area centro-settentrionale dell'India, con propaggini nel meridione. Dopo i primi segni di un crescente malcontento nel gennaio 1857, una rivolta su scala pi\u00f9 ampia esplose nel maggio 1857 e si trasform\u00f2 in quella che pu\u00f2 essere definita una guerra aperta nelle regioni indiane coinvolte.\nQuesto conflitto si manifest\u00f2 verso la fine del dominio diretto della Compagnia britannica delle Indie Orientali, e che port\u00f2 al governo diretto delle autorit\u00e0 britanniche (Raj britannico) sulla maggior parte del subcontinente indiano nei successivi 90 anni, malgrado alcuni Stati conservassero un'indipendenza nominale sotto i rispettivi Raja, ossia re.\nBreve storia dell'espansione britannica in India.\nLa Compagnia britannica delle Indie orientali assunse il controllo del \"Diwani\" in Bengala dopo la vittoria nella battaglia di Plassey nel 1757, sotto la guida di Robert Clive. La sua vittoria nella battaglia di Buxar nel 1764 assicur\u00f2 anche il controllo del Nizamato del Bengala. In seguito al decreto chiamato Permanent Settlement del Bengala poco tempo dopo, la Compagnia cominci\u00f2 impetuosamente a espandere l'area sotto il proprio controllo in India.\nNel 1845 la Compagnia oper\u00f2 per ampliare il suo potere sulla provincia del Sindh dopo una crudele e cruenta campagna di Charles James Napier. Nel 1848 la seconda guerra anglo-sikh ebbe luogo e la Compagnia prese il controllo anche della provincia del Punjab nel 1849, dopo che l'Esercito britannico dell'India (British India Army) ebbe guadagnato una vittoria a duro prezzo ai danni dell'esercito della Khalsa, che era stato tradito dai ministri kashmiri Dogra Lal Singh e Gulab Singh (che non erano Sikh). Nessuno degli altri principi sikh aiut\u00f2 il governo di Lahore. A dimostrazione del loro apprezzamento, i britannici fecero Gulab Singh Maharaja del Kashmir, che faceva parte del Punjab. Gulab Singh era gi\u00e0 maharaja di Jammu e Ladakh e i britannici gli affidarono la provincia del Kashmir per 75 \"lakh\". Nel 1853 Nana Sahib, il figlio adottivo di Baji Rao, l'ultimo \"Peshwa\" Maratha, si vide negare i suoi titoli e bloccare il suo appannaggio.\nNel 1854 il Berar fu annesso ai domini della Compagnia. Nel 1856 identica sorte conobbe lo Stato di Awadh.\nCause.\nLa guerra (\"guerra di indipendenza\" per le fonti indiane, \"rivolta\" per le fonti britanniche) ebbe varie cause politiche, economiche, militari, religiose e sociali. Oltre alle unit\u00e0 indiane dell'esercito della Compagnia britannica delle Indie orientali, buona parte della resistenza provenne dall'antica aristocrazia, che vedeva il proprio potere sempre pi\u00f9 eroso da quello britannico.\nI sepoy - dal termine bengali \"shepai\", a sua volta derivante dal persiano \"sep\u0101h\" (soldato); usato per designare i militari indiani dell'esercito del Bengala - avevano numerosi motivi di risentimento e ostilit\u00e0 verso la Company Raj, essenzialmente a causa dalla distanza razziale persistente tra gli ufficiali britannici e le truppe indiane e dal comportamento razzistico degli europei verso i nativi.\nSi racconta, ad esempio, che in occasione dell'arrivo di nuovi fucili ad avancarica Enfield dall'Inghilterra, il cui caricamento avveniva mordendo una cartuccia per strappare l'involucro di carta ed estrarre la pallottola da infilare nella canna, i Sepoy avessero chiesto di quale animale fosse il grasso che facilitava l'operazione: nel caso fosse stato grasso bovino, infatti, ci\u00f2 avrebbe contravvenuto alle regole religiose dei soldati hindu, se suino a quelle dei soldati musulmani. La risposta infastidita degli ufficiali britannici (i nativi, come del resto negli altri eserciti coloniali britannici fino agli anni '60, non potevano aspirare a diventare ufficiali) fece ritenere alla truppa che la Compagnia disprezzasse le loro tradizioni.\nContrasti.\nAlcuni indiani giunsero a credere che i britannici intendessero convertirli con la forza o ricorrendo al sotterfugio (ad es. inducendoli a perdere la loro casta di appartenenza a favore del Cristianesimo). Questa idea non fu forse del tutto infondata, dal momento che in quel momento fra i britannici era forte il richiamo alla visione evangelica del cristianesimo, e numerosi ufficiali della East India Company avevano tentato di convertire i loro Sepoy. Ci\u00f2 fu fortemente scoraggiato dalla Compagnia, che era consapevole del potenziale focolaio di contrasto rappresentato dalla religione.\nLa dottrina dell'estinzione, parte della politica britannica di espansione, ne risent\u00ec peraltro grandemente. Se un governante feudale non lasciava un suo erede maschio ottenuto attraverso processi naturali (ad es. suo figlio, non un ragazzo adottato), il territorio diventava propriet\u00e0 della Compagnia britannica delle Indie orientali. In otto anni James Broun-Ramsay, I marchese di Dalhousie, che in seguito sarebbe diventato Governatore generale dell'India, annett\u00e9 numerosi reami, fra cui Jhansi, Awadh o Oudh, Satara, Nagpur e Sambalpur, aggiungendo 650.000\u00a0km\u00b2 di terra al territorio della Compagnia. La nobilt\u00e0, i proprietari feudali e gli eserciti reali si trovarono disoccupati e umiliati. Anche i gioielli della famiglia reale di Nagpur vennero pubblicamente messi all'asta a Calcutta, una mossa che fu vista come un segno di spregevole mancanza di rispetto dal resto dell'aristocrazia indiana. In aggiunta, l'esercito del Bengala della Compagnia delle Indie orientali aveva reclutato numerosi uomini nell'Awadh. Costoro non avrebbero potuto rimanere indifferenti allo scontento che li accompagnava nel ritornare a casa.\nGli Indiani erano ostili al rigido governo messo in piedi dal Regno Unito, che s'era imbarcato in un progetto di rapida espansione e di occidentalizzazione che, sebbene fosse ben chiaro per i vantaggi che esso avrebbe potuto arrecare, era nondimeno imposto con la forza, senza alcun riguardo per la tradizione e la cultura indiana, di antichissima data. Ad esempio, i cambiamenti introdotti dai britannici, come il mettere fuori legge la pratica del Sati (l'immolazione rituale volontaria delle vedove sulla pira funeraria del marito defunto) e i matrimoni fra bambini, costituivano in ogni caso un divieto per gli arcaici usi religiosi indiani ed erano visti come passi compiuti in direzione di una forzosa conversione al Cristianesimo.\nIl sistema giudiziario era considerato intrinsecamente iniquo verso gli Indiani. Nel 1853, il Primo ministro britannico Lord Aberdeen apr\u00ec l'Indian Civil Service agli indigeni indiani. Tuttavia questa riforma fu considerata da alcuni appartenenti ai circoli culturali dell'India come insufficiente. Il \"Libro Blu\" ufficiale \u2014 intitolato \"East India (Torture) 1855\u20131857\" \u2014 che fu presentato alla Camera dei comuni nel corso delle sessioni del 1856 e 1857, rivel\u00f2 che ai funzionari della Compagnia era accordata una serie notevole di possibilit\u00e0 di ottenere un giudizio d'appello nel caso essi fossero stati imprigionati o accusati di brutalit\u00e0 e di crimini contro gli Indiani. La Compagnia praticava anche estorsioni finanziarie attraverso un pesante sistema di tassazione. Il mancato pagamento di tali tasse nella maggior parte dei casi comportava invariabilmente l'espropriazione della propriet\u00e0 del moroso.\nTuttavia alcuni storici hanno suggerito che l'impatto di queste riforme sia stato assai esagerato, dal momento che i britannici non avevano le risorse per imporle, nel senso che lontano da Calcutta il loro effetto era trascurabile.\nQuesta non era peraltro l'opinione nutrita dagli stessi britannici dopo il 1857: al contrario essi attenuarono progressivamente il loro programma di riforme e accrebbero la distanza razziale fra europei e nativi indiani, cercarono per\u00f2 al contempo di ammansire l'alta borghesia e le famiglie aristocratiche, specialmente quelle di religione islamica, che erano state le maggiori istigatrici della rivolta del 1857. Dopo il 1857, gli Zamindari (funzionari feudali regionali) divennero meno oppressivi, il sistema delle caste divenne pi\u00f9 accentuato e la divisione comunitaria fra ind\u00f9 e musulmani divenne marcata e appariscente, cosa che numerosi storici immaginano fosse dovuto in gran parte agli sforzi britannici di mantenere divisa la societ\u00e0 indiana. Questa tattica era ed \u00e8 nota come quella del Divide et impera.\nUn'altra importante causa della ribellione fu l'atteggiamento irrispettoso nei confronti dell'Imperatore Mughal, Bah\u0101dur Sh\u0101h I. Lord Dalhousie, il governatore generale dell'India al tempo, aveva insultato l'imperatore chiedendo a lui e ai suoi discendenti di lasciare il Forte Rosso, il palazzo imperiale di Delhi. In seguito, Lord Canning, il successivo Governatore Generale dell'India, annunci\u00f2 nel 1856 che ai successori di Bah\u0101dur Sh\u0101h non sarebbe mai pi\u00f9 stato consentito di usare il titolo di Re. Simili scortesie furono avvertite chiaramente e sfavorevolmente dal popolo e dai vari governanti indiani.\nEconomia.\nLa Compagnia britannica delle Indie orientali era una compagnia di esportazioni di notevole peso e fu la pi\u00f9 o meno occulta forza che stava dietro la colonizzazione dell'India. Il potere della Compagnia fu costruito in circa 150 anni. Dai primi del 1693, l'esborso annuale per \"donativi\" politici fatti a uomini politici al potere nel Regno Unito raggiunse la notevolissima somma di 90.000 sterline. Come contraccambio della sua opera di corruzione nei confronti del Governo britannico, alla Compagnia fu concesso di operare sui mercati esteri nonostante il fatto che le importazioni di seta a basso costo dal Sud-Est asiatico, di cotone e di altri prodotti danneggiassero i mercati e gli affari interni britannici. Dal 1767, la Compagnia fu obbligata a sottoscrivere un accordo che comportava il versamento annuale da parte sua di 400.000 sterline al ministero britannico del Tesoro.\nDal 1848, tuttavia, le difficolt\u00e0 finanziarie della Compagnia giunsero a un punto tale che l'ampliamento dei suoi affari comportava necessariamente l'ampliamento massiccio dei territori dominati dalla Gran Bretagna nell'Asia meridionale. La Compagnia cominci\u00f2 a metter da parte i diritti dei principi indiani e ad avviare un processo d'annessione di pi\u00f9 d'una decina di Stati governati dai loro Raja indipendenti, tra il 1848 e il 1854. In un articolo pubblicato sul \"New York Daily Tribune\" il 28 luglio del 1857, Karl Marx notava che \"... nel 1854 il Berar, che aveva una superficie di 80.000 miglia quadrate di territorio, una popolazione che era tra i quattro e i cinque milioni e che vantava enormi tesori, era stato conquistato con la forza\".\nDal 1857, le ultime vestigia degli Stati indiani indipendenti erano scomparse e la Compagnia esportava incalcolabili quantit\u00e0 d'oro, gioielli, argento, seta, cotone e un vasto insieme di altre materie preziose che erano avviate ogni anno alla volta della Gran Bretagna. Questa straordinaria quantit\u00e0 di beni, molti dei quali prelevati come \"tasse\", fu del tutto fondamentale per l'espansione delle infrastrutture pubbliche e private nel Regno Unito e per finanziare l'espansionismo britannico altrove, sia in Asia, sia in Africa. Senza ombra di dubbio questa marea di ricchezze depredate permisero in larga parte la cosiddetta Rivoluzione Industriale.\nI territori indiani furono riorganizzati sotto il duro sistema dei Zamindari per facilitare la raccolta delle tasse. In alcune aree i contadini furono costretti a cambiare radicalmente le loro coltivazioni tradizionali pur di produrre beni richiesti dal Regno Unito, come l'indaco, la iuta, il caff\u00e8 e il t\u00e8. Ci\u00f2 comport\u00f2 un carico lavorativo assolutamente pesante per i coltivatori e l'aumento dei prezzi dei generi alimentari.\nLe industrie locali, in modo particolare le famose manifatture del Bengala e altri prodotti merceologici ancora, soffrirono in pari misura del giogo britannico. Le tariffe d'importazione furono mantenute basse, in accordo con i sentimenti liberistici tipicamente britannici, e in tal modo il mercato indiano fu invaso da tessuti di scadente qualit\u00e0 provenienti dal Regno Unito. L'industria indigena semplicemente non era in grado di competere e fu cos\u00ec che l'India entr\u00f2 nell'assurdo circolo produttivo che lo port\u00f2 a fare la fortuna delle industrie britanniche di stoffe col coltivare il cotone che veniva inviato via mare in Gran Bretagna per essere lavorato, per poi essere nuovamente spedito in India per essere acquistato dagli indiani.\nA tutto questo iniquo sistema imposto da Londra si aggiunse il non meno iniquo aumento delle imposte sulla terra.\nSepoy.\nPer stabilizzare e tenere sotto controllo i territori dominati dai britannici, la Compagnia britannica delle Indie orientali mantenne un esercito bene addestrato di 257.000 Sepoy (soldati nativi dell'India, le cui cavallerie erano chiamate anche Sowar), comandati da 40.000 ufficiali britannici addestrati dall'East India Company College ad Addiscombe, la personale scuola d'addestramento militare in Gran Bretagna. Le tre Presidenze di Bombay, Madras e del Bengala mantenevano propri eserciti distinti, ognuno con i suoi comandanti in capo. Insieme essi mettevano in campo pi\u00f9 truppe dell'esercito regolare britannico in tutto l'Impero britannico.\nA differenza dell'Esercito di Bombay e dell'Esercito di Madras, che erano assai diversi dal punto di vista etnico, culturale e religioso, l'Esercito del Bengala, il pi\u00f9 grande e potente delle armate delle Presidenze, reclutava i suoi soldati regolari quasi esclusivamente fra i proprietari terrieri bramini Bhumihar e tra la razza marziale Rajput della Valle del Gange. In parte per questo, i Sepoy bengalesi non erano soggetti alla punizione della fustigazione come lo erano i soldati britannici.\nI privilegi di casta e le tradizioni presenti all'interno dell'Esercito del Bengala erano non solo tollerati ma incoraggiati nei primi anni del dominio in India della Compagnia. Ci\u00f2 signific\u00f2 che quando essi cominciarono a essere minacciati dai regimi modernizzatori a Calcutta dagli anni quaranta del XIX secolo in poi, i Sepoy erano ormai abituati a fruire di importanti vantaggi e di uno status altamente ritualizzato; essi erano estremamente sensibili di fronti a eventuali minacce che la loro casta avrebbe potuto ricevere dalle autorit\u00e0 coloniali. Nel 1851-52 ai Sepoy fu chiesto di servire oltremare nel corso di una guerra a Burma (Birmania, oggi Myanmar). La tradizione hindu stabilisce che coloro che \"navigano le acque nere\" (\"Kala Pani\") avrebbero perso la loro casta e sarebbero stati estromessi dalla comunit\u00e0 hindu. I \"Sepoy\" furono quindi assai sfavorevoli al loro dispiegamento in Birmania.\nI Sepoy divennero inoltre gradatamente sempre pi\u00f9 insofferenti per vari aspetti della vita militare. Il loro soldo era relativamente basso e dopo che furono annessi Awadh e il Punjab, i soldati non ricevettero pi\u00f9 alcuna paga extra (\"batta\") per il loro servizio col\u00e0, dal momento che esse non erano pi\u00f9 considerate \"missioni all'estero\". Infine, ufficiali-missionari (evangelici) che operavano nell'esercito della Compagnia (come Herbert Edwardes e il colonnello S.G. Wheeler) presero a predicare ai loro Sepoy nella speranza di convertirli al Cristianesimo. La disputa sul nuovo fucile Enfield, agli occhi di molti Sepoy, aggiungeva elementi concreti alle voci allarmistiche che si erano diffuse circa la loro imminente forzata conversione al Cristianesimo.\nNel 1857, l'Esercito del Bengala contava 10 reggimenti di cavalleria indiana e 74 di fanteria. Tutte le unit\u00e0 montate e 45 di quelle appiedate si ribellarono allo stesso momento; e tutte, salvo 5 reggimenti di fanteria che non insorsero (o che furono disarmate prima che potessero farlo) si dispersero. Appena si manifestarono i primi ammutinamenti, divenne chiaro a molti comandanti britannici che le lamentele che erano state da loro conosciute provenivano dai ranghi dell'Esercito del Bengala e che nessuna unit\u00e0 indiana avrebbe potuto essere interamente affidabile. Che un'unit\u00e0 si fosse o meno ammutinata dipendeva fondamentalmente dal caso.\nL'Esercito del Bengala era articolato, talvolta in modo approssimativo, in 29 reggimenti di cavalleria irregolare e in 42 di fanteria irregolare. Alcune di queste unit\u00e0 provenivano da Stati alleati del Regno Unito o che erano stati assorbiti di recente nel territorio governato dai britannici, e di questi, due ampi contingenti erano degli Stati di Awadh e Gwalior che subito si unirono alla rivolta. Altre unit\u00e0 irregolari erano state levate in aree di frontiera tra comunit\u00e0 come quella dell'Assam o Pakhtun per mantenere localmente l'ordine. Poche di esse parteciparono alla rivolta e un contingente in particolare (la recentemente assoldata Forza irregolare del Punjab) partecip\u00f2 alle azioni attivamente dalla parte britannica.\nL'Esercito del Bengala contava anche tre reggimenti \"europei\" di fanteria, e molte unit\u00e0 di artiglieria erano condotte da personale non-indiano. Per la necessit\u00e0 di tecnici specialisti, le unit\u00e0 di artiglieria generalmente avevano una pi\u00f9 elevata proporzione di personale britannico. Malgrado gli eserciti di molti Raja o di molti Stati che s'erano ribellati avessero un gran numero di bocche da fuoco, la superiorit\u00e0 britannica nell'artiglieria fu un fattore decisivo in un buon numero di scontri a fuoco.\nVi era anche un certo numero di unit\u00e0 dell'Esercito Britannico (chiamate in India \"truppe della Regina\") stazionate in India, ma nel 1857 numerose di esse erano state ritirate per partecipare alla guerra di Crimea. Il momento in cui l'insurrezione dei Sepoy esplose apertamente in sfida all'autorit\u00e0 britannica, fu il momento pi\u00f9 sfavorevole per quest'ultima.\nIl moschetto Enfield.\nLa rivolta tra i reparti sepoys dell'Esercito del Bengal ebbe inizio per un motivo apparentemente minore legato a variazioni dell'armamento fornito alle truppe. I Sepoy in India incominciarono a essere addestrati a usare un nuovo fucile, il moschetto a canna rigata Pattern 1853 Enfield: un'arma pi\u00f9 potente e pi\u00f9 precisa del vecchio Brown Bess ad anima liscia, che essi avevano usato nei decenni precedenti. La canna rigata e la pallottola Mini\u00e9 assicuravano una maggior precisione di tiro e una gittata assai maggiore dei vecchi fucili. Una cosa non cambiava per\u00f2 nella nuova arma: la modalit\u00e0 di caricamento.\nL'addestramento militare britannico del tempo, infatti, prevedeva che i soldati aprissero con un morso la \"cartuccia\", rovesciassero la polvere da sparo in essa contenuta all'interno della canna e a quel punto vi pressassero dentro l'involucro cartaceo vuoto, che fungeva da borra, per poi inserire la pallottola, estrarre la bacchetta, imbracciare il fucile, inserire la capsula sul luminello e, infine, sparare. \nTra i sepoys si diffusero voci che le cartucce, prodotte in modo standardizzato per questo nuovo fucile, contenessero come impermeabilizzanti grasso di maiale, considerato impuro dai musulmani o sego di bovino, considerato sacro dagli Hindu. Un Hindu che avesse mangiato carne bovina avrebbe perduto il diritto di permanere nella sua casta, con conseguenze tragicamente negative sia nella vita presente sia in quella futura. Gli ufficiali britannici dei Sepoy respinsero queste obiezioni come voci senza senso, e suggerirono che i Sepoy fossero riforniti con cartucce nuove il cui grasso fosse di cera vergine di api o di montone. Ci\u00f2, non troppo sorprendentemente, rafforz\u00f2 il convincimento che nelle originali forniture di cartucce fosse stato impiegato grasso suino o bovino.\nUn altro suggerimento che fu avanzato fu quello d'introdurre un nuovo sistema che permetteva alla cartuccia di non essere morsa coi denti ma aperta con la mano. I Sepoy respinsero la proposta, argomentando che essi avrebbero potuto facilmente dimenticare la procedura, mordendo comunque la cartuccia \u2014 operazione che permetteva alle fanterie britanniche del XIX secolo di mantenere un'elevata cadenza di fuoco dei loro fucili (3-4 colpi al minuto), laddove l'uso della mano (anzich\u00e9 dei denti) per aprire la cartuccia avrebbe rallentato le operazioni di caricamento e sparo.\nIl Comandante in capo in India, generale George Anson reag\u00ec con ottuso piglio militaresco alla crisi in atto affermando: \"Non ceder\u00f2 ai loro bestiali pregiudizi\", e malgrado le raccomandazioni dei suoi giovani ufficiali, egli rimase rigido nella sua decisione di non ricercare alcun accomodamento coi Sepoy.\nProfezie, presagi e segnali.\nUn'altra voce che si diffuse fu quella di un'antica profezia che il dominio della Compagnia sarebbe giunto a termine dopo un secolo. Il suo dominio in India era cominciato con la battaglia di Plassey nel 1757. Focacce (Chapati) e fiori di loto presero a circolare in ogni parte dell'India, ricordando il famoso verso \"Sab laal ho gayaa hai.\" (Ogni cosa \u00e8 diventata rossa), passando di mano in mano fra la gente, di citt\u00e0 in citt\u00e0, di villaggio in villaggio, come simbolo della profezia e come segnale dell'imminente rivolta.\nInizio della guerra.\nVari mesi di crescente tensione e incidenti incendiari precedettero lo scoppio della rivolta. Incendi, probabilmente provocati ad arte, scoppiarono presso Calcutta il 24 gennaio 1857. Il 26 febbraio 1857 il 19\u00ba Reggimento di fanteria indigena del Bengala (Bengal Native Infantry, BNI) venne a conoscenza delle nuove cartucce e rifiut\u00f2 di usarle. Il loro colonnello li affront\u00f2 irosamente con artiglieria e cavalleria nel corso della parata in piazza d'armi, ma poi accett\u00f2 la loro richiesta di ritirare l'artiglieria e di cancellare la parata del mattino successivo.\nL'incidente di Mangal Pandey.\nIl 29 marzo 1857 sul campo di parata di Barrackpore (oggi Barrackpur), presso Calcutta, Mangal Pandey del 34\u00b0 Bengal Native Infantry attacc\u00f2 e colp\u00ec il sottotenente Baugh con una sciabola, ferendo per\u00f2 al posto suo il cavallo.\nIl generale John Hearsey, presente alla parata, afferm\u00f2 pi\u00f9 tardi che Mangal Pandey era una sorta di \"frenetico religioso\". Ordin\u00f2 quindi al jemadar Ishwari Prasad di arrestare Mangal Pandey, ma il jemadar rifiut\u00f2. L'intero reggimento, con la sola eccezione di un soldato di nome Shaikh Paltu, non volle fermare o imprigionare Mangal Pandey.\nMangal Pandey, dopo aver fallito nell'esortare i suoi camerati ad avviare un'aperta e attiva rivolta, tent\u00f2 di suicidarsi puntandosi il moschetto al petto, e premendo il grilletto col suo stesso dito. Riusc\u00ec soltanto a ferirsi e fu tradotto di fronte alla Corte marziale il 6 aprile. Fu impiccato l'8 aprile.\nAnche il jemadar Ishwari Prasad fu condannato a morte e impiccato il 22 aprile. L'intero reggimento fu smobilitato, privato della sua uniforme perch\u00e9 si immagin\u00f2 che esso nutrisse sentimenti ostili nei confronti dei superiori, particolarmente dopo questi episodi. Shaikh Paltu fu invece promosso al rango di jemadar nell'Esercito del Bengala.\nI Sepoy di altri reggimenti ritennero tutto ci\u00f2 una punizione troppo severa. Lo spettacolo della cerimonia di smobilitazione, tutta incentrata sull'ignominia nei confronti dei soldati che appartenevano a quel reggimento, contribu\u00ec secondo alcuni storici a ingigantire i sentimenti di astio e di rivolta, come dimostrerebbe il forte malumore degli ex-sepoy che tornarono nel loro originario Awadh coltivando un forte sentimento di vendetta non appena se ne fosse presentata loro l'opportunit\u00e0.\nAprile fu contrassegnato da incendi ad Agra, Allahabad e Ambala.\nIl 3\u00ba Cavalleggeri a Meerut.\nIl 9 maggio, 85 cavalleggeri (\"sowan\") del 3\u00ba Cavalleggeri del Bengala a Meerut rifiutarono di usare le loro cartucce. Furono incarcerati, condannati a 10 anni di lavori forzati e degradati pubblicamente. Malleson registr\u00f2 che le truppe erano regolarmente rimproverate dai loro camerati imprigionati nel corso dei loro lunghi e umilianti trasferimenti cui erano obbligati per giungere ai loro luoghi di detenzione. Fu questo tipo d'insulto a provocare secondo molti studiosi l'insurrezione. I Sepoy sapevano che era estremamente probabile che anche a loro sarebbe stato ordinato di far uso delle nuove cartucce e che anch'essi avrebbero dovuto opporre un rifiuto per salvaguardare l'appartenenza alla propria casta e al loro status religioso e sociale. Dal momento che i loro camerati avevano agito in apparenza per rispetto alla loro fede religiosa, le punizioni assegnate dai dominatori coloniali britannici furono percepite dai pi\u00f9 come totalmente ingiuste.\nQuando l'11\u00ba e il 20\u00ba Bengal Native Infantry dell'Esercito del Bengala si radunarono a Meerut il 10 maggio, i sepoy ruppero le righe e si rivoltarono contro i loro ufficiali comandanti; il colonnello John Finnis venne ucciso. Essi poi liberarono il 3\u00ba Reggimento cavalleria e attaccarono l'acquartieramento europeo, dove si disse uccidessero tutti gli europei che furono in grado di scovare, incluse le donne e i bambini, dando fuoco alle loro abitazioni. Vi sono tuttavia molte testimonianze britanniche dell'epoca che suggeriscono che alcuni sepoy scortarono i loro ufficiali sani e salvi prima di riunirsi ai loro camerati insorti. Secondo le parole di Malleson: \"Si deve ad alcuni di loro [Sepoy] se Meerut non fu abbandonata prima di aver controllato che fossero in salvo quegli ufficiali che maggiormente rispettavano. Ci\u00f2 va detto specialmente per gli uomini dell'11\u00b0 Native Infantry, che erano stati assai riluttanti a unirsi al movimento. Prima di lasciare Meerut, due Sip\u00e1h\u00ed di quel Reggimento scortarono due donne coi loro figli alle caserme dei carabinieri. Essi poi raggiunsero i loro camerati\". Alcuni ufficiali e le loro famiglie fuggirono a Rampur, dove trovarono rifugio presso il Nawab. Malgrado ci\u00f2, al tempo voci incontrollate circolarono sul completo massacro di tutti gli europei e i cristiani indigeni a Meerut: la prima di numerose chiacchiere che avrebbero indotto le forze britanniche a condurre rappresaglie di inaudita violenza contro civili innocenti e Sepoy ammutinati, anche durante la fase finale del soffocamento della rivolta.\nLe forze insorte furono poi impegnate dalle rimanenti forze britanniche rimaste a Meerut. Meerut aveva la pi\u00f9 alta percentuale di truppe britanniche di ogni altra parte dell'India: 2.038 truppe europee con dodici pezzi d'artiglieria campale, a fronte di 2.357 Sepoy del tutto privi di artiglieria. Alcuni commentatori ritengono che le forze britanniche avrebbero potuto impedire ai Sepoy di marciare su Delhi, ma i comandanti britannici della guarnigione di Meerut, i generali William Hewitt e Archdale Wilson, furono straordinariamente lenti nel reagire alla crisi e non inseguirono i ribelli. Costoro inoltre non avvertirono immediatamente gli altri accantonamenti britannici che una rivolta era in atto. Sembrava che essi s'illudessero di poter fronteggiare da soli la situazione. Questa pessima analisi sarebbe loro costata assai cara.\nSostegno e opposizione.\nI reggimenti di fanteria della Bengal Army al momento della ribellione indiana.\nLa rivolta allora si diffuse al di fuori delle forze armate, ma non ebbe come effetto una completa insurrezione popolare come i suoi capi speravano. Ci\u00f2 dipese dall'estrema disomogeneit\u00e0 della societ\u00e0 indiana. Mentre Bahadur Shah Zafar fu rimesso sul trono imperiale dei suoi padri, ci fu una fazione che voleva che fossero anche intronizzati i Maratha, e gli Awadhi volevano conservare i poteri di cui avevano normalmente goduto i loro Naw\u0101b.\nLa guerra coinvolse per la massima parte le aree settentrionali e centrali del subcontinente. Delhi, Lucknow, Cawnpore, Jhansi, Bareilly, Arrah e Jagdishpur furono in principali centri del conflitto. I Bhojpuria di Arrah e di Jagdishpur sostennero i Maratha. I Maratha, Rohilla e gli Awadhi appoggiarono Bahadur Shah Zafar e si schierarono contro i britannici.\nCi furono appelli al jih\u0101d proclamati da alcuni leader, incluso il millenarista Ahmedullah Shah, accolti dai musulmani, particolarmente dagli artigiani musulmani, che indussero i britannici a credere che i musulmani fossero la forza principale che agiva dietro gli eventi bellici. Ad Awadh, i musulmani sunniti non volevano il ritorno al potere di musulmani sciiti, cos\u00ec essi spesso rifiutarono di partecipare a quella che veniva interpretata come una rivolta sciita.\nA Thana Bhawan, i sunniti dichiararono loro \"Am\u012br\" Haji Imdadullah. Nel maggio del 1857 ebbe luogo la nota battaglia di Shamli fra le forze del Haji Imdadullah e i britannici.\nI Sikh e i Pashtun del Punjab e della Provincia di frontiera nord-occidentale sostennero i britannici e li aiutarono a riconquistare Delhi. I Sikh volevano vendicare l'annessione del Punjab avvenuta 8 anni prima della conquista britannica, realizzata con l'aiuto dei Purbhai (Bengalini e Marathi orientali).\nLa maggior parte dell'India meridionale rimase passiva spettatrice degli eventi, con solo alcune sporadiche manifestazioni di violenza anti-britannica. Molti degli Stati non parteciparono alla guerra in quanto governati da un Ni\u1e93\u0101m o dalla monarchia di Mysore e che dunque non erano assoggettati al dominio di Sua Maest\u00e0 britannica.\nCampi d'azione iniziali.\nBahadur Shah Zafar si autoproclam\u00f2 Imperatore di tutta l'India. Molti osservatori contemporanei e studiosi moderni suggeriscono tuttavia che egli fosse obbligato a ci\u00f2 dai Sepoy e dai suoi cortigiani - contro la sua stessa volont\u00e0 - a sottoscrivere tale proclamazione. I civili, la nobilt\u00e0 e altri dignitari, giurarono fedelt\u00e0 all'Imperatore. L'Imperatore coni\u00f2 monete a suo nome, uno dei simboli pi\u00f9 antichi per asserire il proprio status imperiale, e il suo nome fu cos\u00ec aggiunto nella \"khu\u1e6dba\", l'accettazione da parte dei musulmani del fatto che egli era il legittimo sovrano.\nInizialmente i soldati indiani erano in condizione di respingere in modo credibile le forze della Compagnia e conquistarono numerose importanti citt\u00e0 nell'Haryana, nel Bihar, nelle Province Centrali e nelle Province Unite di Agra e Oudh. Allorch\u00e9 i britannici ricevettero rinforzi e avviarono il loro contrattacco, i Sepoy che erano insorti furono svantaggiati in modo particolare dalla loro mancanza un comando centrale e di un sistema unico di controllo. Sebbene identificassero alcuni leader naturali, come Bakht Khan (che sarebbe stato in seguito nominato dall'Imperatore comandante in capo, dopo che suo figlio Mirza Mughal s'era dimostrato inetto al compito), per la maggior parte essi furono obbligati a rivolgersi per l'azione di comando a raja e pr\u00ecncipi. Alcuni di questi si dimostrarono capaci e motivati, altri invece mostrarono tutto il loro egoismo e la loro incapacit\u00e0.\nRao Tularam dell'Haryana, unitamente a Pran Sukh Yadav, combatt\u00e9 contro l'Esercito Britannico a Nasibpur e poi si rec\u00f2 ad acquisire armi provenienti dalla Russia, che all'epoca era in guerra col Regno Unito nella Guerra di Crimea, ma mor\u00ec lungo la strada. Quando un capo tribale di Peshawar invi\u00f2 una missiva offrendo il proprio aiuto, il Re rispose che non sarebbe andato a Delhi per il fatto che le casse del Tesoro erano vuote e perch\u00e9 l'esercito sarebbe diventato ingovernabile.\nDelhi.\nI britannici furono forzatamente lenti nella loro reazione. Sarebbe stato necessario un lungo lasso di tempo perch\u00e9 le truppe britanniche in patria giungessero in India per via marittima, sebbene alcuni reggimenti si muovessero attraverso la Persia dal fronte crimeano e altri reggimenti gi\u00e0 lungo la strada per raggiungere la Cina fossero dirottati alla volta dell'India.\nCi volle tempo perch\u00e9 i britannici organizzassero le truppe gi\u00e0 stanziate in India in truppe da combattimento, ma infine due colonne militari lasciarono Meerut e Simla. Avanzarono lentamente verso Delhi e impegnarono battaglia, uccisero e impiccarono numerosi indiani lungo il tragitto. Due mesi dopo il primo esplodere della guerra a Meerut, i due fronti contrapposti si scontrarono presso Karnal. La forza combinata (che comprendeva due unit\u00e0 Gurkha che servivano nell'Esercito del Bengala a contratto, provenendo dal regno del Nepal), affrontarono il grosso dell'esercito nemico a Badli-ke-Serai e li respinsero su Delhi.\nI britannici stabilirono una basi sul crinale (Ridge) settentrionale di Delhi e l'Assedio di Delhi cominci\u00f2. L'assedio prosegu\u00ec con durezza dal 1\u00ba luglio al 21 settembre. Tuttavia l'accerchiamento fu eseguito fra gravi difficolt\u00e0 e gli insorti ebbero facilmente modo di ricevere rifornimenti e rinforzi. Per numerose settimane sembr\u00f2 che quelle difficolt\u00e0, unite alle defatiganti e continue sortite degli insorti da Delhi, avrebbero obbligato i britannici al ritiro, ma l'esplodere dell'insurrezione del Punjab fu prevenuta o soppressa sul nascere, consentendo alla britannica Colonna Mobile del Punjab, composta da soldati Sikh e Pakhtun, al comando del generale John Nicholson di rafforzare l'esercito britannico assediante sul Ridge il 14 agosto.\nIl pesante assedio tanto lungamente atteso riusc\u00ec finalmente a essere organizzato e dal 7 settembre i cannoni d'assedio aprirono brecce nelle mura della citt\u00e0 e misero a tacere l'artiglieria dei patrioti indiani. Un tentativo di irrompere nella citt\u00e0 attraverso le brecce e la Porta del Kashmir fu attuato il 14 settembre. Gli attaccanti guadagnarono un punto d'appoggio all'interno della citt\u00e0 ma soffrirono pesanti perdite, ivi compreso John Nicholson. Il comando britannico avrebbe voluto ritirarsi ma fu persuaso a resistere dai suoi giovani ufficiali. Dopo una settimana di combattimenti strada per strada, i britannici conquistarono il Forte Rosso. Bah\u0101dur Sh\u0101h era a quel punto gi\u00e0 fuggito verso la tomba di Humayun. I britannici avevano preso nuovamente il controllo della citt\u00e0.\nLe truppe della forza assediante procedettero al saccheggio e alla devastazione di Delhi. Un ampio numero di cittadini fu massacrato per ritorsione delle uccisioni da parte dei Sepoy insorti di cittadini europei e di loro collaboratori indiani. L'artiglieria fu portata nella moschea principale della citt\u00e0 e i dintorni entro il raggio d'azione dei cannoni furono distrutti dai loro bombardamenti. Furono coinvolte le abitazioni dell'aristocrazia islamica originaria di ogni parte dell'India, che contenevano innumerevoli opere d'arte, di grande valore culturale, artistico, letterario e le collezioni di gioielli in esse contenute furono del tutto perdute o depredate. Tra i capolavori per sempre annichiliti si possono ricordare i capolavori letterari originali del poeta Mirza Asadullah Khan Ghalib.\nI britannici incarcerarono immediatamente Bahadur Shah e il giorno dopo stesso l'ufficiale britannico William Stephen Raikes Hodson spar\u00f2 ai suoi figli Mirza Mughal, Mirza Khizr Sultan e Mirza Abu Bakr che erano sotto la sua custodia nella Khooni Darwaza (la Porta insanguinata) presso la Porta di Delhi. Le loro teste mozzate furono portate al loro padre nella stessa giornata.\nPoco dopo la caduta di Delhi, gli attaccanti vittoriosi organizzarono una colonna per salvare dall'assedio tutte le forze britanniche ad Agra e poi si mossero alla volta di Cawnpore, che fu riconquistata. Ci\u00f2 concesse ai britannici l'opportunit\u00e0 di poter fruire di una linea continua, anche se esile, linea di comunicazione fra l'est e l'ovest dell'India.\nCawnpore (Kanpur).\nIn giugno, i sepoy al comando del Generale Wheeler a Cawnpore (oggi chiamata Kanpur), insorsero e assediarono l'insediamento europeo. Wheeler non solo era un soldato d'esperienza e rispettato ma era anche sposato con una dama d'alta casta indiana. Aveva impiegato tutto il suo prestigio personale e le sue relazioni cordiali con il Nana Sahib per impedire la guerra, e non prese misure energiche per preparare fortificazioni e allestire rifornimenti e depositi di munizioni nell'eventualit\u00e0 di una ribellione dei suoi reparti nativi.\nI britannici resistettero tre settimane all'assedio di Cawnpore con scarsa acqua e vettovaglie, soffrendo continue perdite di uomini, donne e fanciulli. Il 25 giugno il Nana Sahib offr\u00ec condizioni di resa cavallerescamente generose e Wheeler non ebbe altra scelta se non accettarle. Il Nana Sahib consent\u00ec di lasciar libero transito degli assediati verso Allahabad ma il 27 giugno, quando i britannici abbandonarono i loro accasermamenti fortificati per imbarcarsi sui battelli promessi, venne aperto il fuoco. Chi abbia sparato per primo rimane ancora argomento di discussione.\nDurante la marcia per giungere alle imbarcazioni, Sepoy rimasti dalla parte britannica furono prelevati dagli insorti e linciati malgrado alcuni soldati e ufficiali britannici avessero tentato di aiutarli, anche se la massima parte dei soldati era pi\u00f9 che altro interessata a raggiungere rapidamente e senza danni i battelli. Non appena incominci\u00f2 per\u00f2 la sparatoria, i piloti dei battelli fuggirono mentre i Sepoy rivoltosi cominciarono a sparare sui soldati e sui civili britannici. Un'imbarcazione con oltre una decina di persone ferite fugg\u00ec ma poi s'accost\u00f2 nuovamente alla riva ma fu presa dagli insorti e spinta nuovamente nel fiume verso la carneficina di Cawnpore. Le occupanti di sesso femminile furono prese e portate via come ostaggi mentre gli uomini, compresi i feriti e gli anziani, furono su due piedi messi al muro e fucilati. Solo quattro uomini riuscirono fortunosamente a scampare e a rifugiarsi a Cawnpore su uno dei battelli: due di essi erano soldati della Compagnia (morti poi entrambi nel corso della guerra), un tenente e il capitano Mowbray Thomson, che scrisse un resoconto di prima mano circa quelle loro esperienze, dal titolo \"The Story of Cawnpore\" (Londra, 1859).\nGli storici indiani tuttavia danno una differente spiegazione dei fatti. Essi dicono che i britannici s'erano gi\u00e0 imbarcati e Tatya Tope aveva alzato il braccio destro per dare il segnale della partenza quando, in quel preciso istante, qualcuno dell'equipaggio emise un sonoro squillo di tromba che gener\u00f2 disordine e, nel trambusto della partenza, l'equipaggio salt\u00f2 gi\u00f9 dai battelli. I soldati e gli ufficiali britannici avevano ancora le loro armi e le loro munizioni e cominciarono a sparare a quei battellieri. Gli insorti persero allora la pazienza e cominciarono a far fuoco indiscriminatamente. Nana Sahib, che stava al momento nei pressi, a Savada Kothi (Bungalow), impart\u00ec immediatamente l'ordine di cessare il fuoco. Gli uomini rimanenti furono tuttavia uccisi per assicurarsi che nessun altro restasse a testimoniare l'accaduto.\nLe donne e i fanciulli sopravvissuti al massacro sul fiume, furono condotti al Bibi-Ghar (\"la casa delle donne\") a Cawnpore. Il 15 luglio, con le forze britanniche che si avvicinavano a Cawnpore e nella convinzione che esse non avrebbero proseguito l'avanzata se non ci fossero stati ostaggi da liberare, fu ordinata la loro uccisione. Un altro motivo per queste uccisioni fu quello di assicurarsi che nessuna informazione sarebbe stata fornita ai britannici dopo la caduta di Cawnpore. Dopo che i sepoy ebbero rifiutato di eseguire tali ordini, quattro macellai del mercato locale giunsero al Bibi-Ghar dove procedettero a fare a pezzi gli ostaggi con mannaie e asce. I corpi delle vittime furono gettati gi\u00f9 da un muro di cinta.\nL'uccisione di donne e fanciulli si dimostr\u00f2 un grave errore. L'opinione pubblica britannica fu scioccata e anche i simpatizzanti della causa indiana persero ogni simpatia o comprensione. Cawnpore divenne il grido di battaglia dei britannici e dei loro alleati per il resto del conflitto. Il Nana Sahib scomparve verso la fine della guerra e di lui non si sent\u00ec pi\u00f9 parlare.\nCirca la spaventosa vendetta operata dai britannici dopo gli eventi di Cawnpore e della Bibi Ghar si denuncia talora la faziosit\u00e0 anti-britannica di certe ricostruzioni storiche. Esistono per\u00f2 altri resoconti britannici di diversa impostazione, che affermano delle indiscriminate misure punitive assunte ai primi di giugno, due settimane prima degli eccidi del Bibi-Ghar, in modo specifico dal Ten. Col. James George Smith Neill dei \"Fucilieri di Madras\" (un'unit\u00e0 europea), comandante ad Allahabad mentre muoveva alla volta di Cawnpore. Nei pressi della citt\u00e0 di Fatehpur, una folla aveva assassinato la popolazione britannica locale. Con questo pretesto, Neill ordin\u00f2 esplicitamente che tutti i villaggi lungo la Grand Trunk Road fossero incendiati e i loro abitanti impiccati. I metodi di Neill furono \"spietati e orribili\" e possono assai credibilmente aver indotto all'insurrezione contro la Gran Bretagna i sepoy e le comunit\u00e0 indiane fino ad allora indecisi.\nNeill fu ucciso in combattimento a Lucknow il 26 settembre e non fu mai chiamato a render conto delle sue misure punitive, sebbene fonti britanniche contemporanee celebrino Neill e i suoi \"valorosi berretti blu\". In contrasto con le azioni messe in atto dai soldati di Neill, la condotta di molti soldati insorti fu elogiabile. \"Il nostro credo non ci consente di uccidere un prigioniero - spieg\u00f2 uno dei Sepoy - malgrado possiamo ammazzare un nemico in battaglia\".\nQuando i britannici ripresero pi\u00f9 tardi Cawnpore, i soldati portarono i sepoy prigionieri al Bibi-Ghar e li obbligarono a leccare le macchie di sangue dalle mura e dai pavimenti. La maggior parte dei sepoy prigionieri fu poi impiccata o \"legata al cannone\". Malgrado alcuni reclamassero che i sepoy non avevano preso parte alle uccisioni, non ci fu modo di arrestare le ritorsioni e questo fu ammesso dal Cap. Thompson dopo che i britannici lasciarono per una seconda volta Cawnpore.\nLucknow.\nLa rivolta esplose nello Stato di Awadh (anche noto come Oudh, attualmente Uttar Pradesh), che era stato annesso appena un anno prima, immediatamente dopo gli eventi di Meerut. Il Commissario britannico residente a Lucknow, Sir Henry Lawrence, ebbe tempo sufficiente per fortificare la propria posizione all'interno del \"compound\" della sua Residenza. Le forze britanniche assommavano a circa 1700 uomini, inclusi Sepoy rimasti legati al Regno Unito. Gli assalti iniziali dei rivoltosi non ebbero successo e allora inizi\u00f2 un fuoco di sbarramento d'artiglieria e di fucileria all'interno del \"compound\". Lawrence fu uno dei primi ad essere ferito. I rivoltosi tentarono di aprire una breccia nelle mura con esplosivi e di oltrepassare queste mediante tunnel che condussero a combattimenti corpo a corpo sotterranei. Dopo 90 giorni di assedio, le cifre diparte britannica erano ridotte a 300 Sepoy fedeli alla Corona, a 350 soldati britannici e a 550 non-combattenti.\nIl 25 settembre una colonna di soccorso, al comando di Sir Henry Havelock e accompagnata da Sir James Outram (che in teoria era suo superiore), si apr\u00ec la via combattendo da Cawnpore a Lucknow in una breve campagna in cui la colonna numericamente piccola sconfisse i rivoltosi in una serie di scontri sempre pi\u00f9 grandi. Ci\u00f2 divenne noto come 'Il primo soccorso di Lucknow', dal momento che questa forza non era forte abbastanza per rompere l'assedio o per sbrigarsela da sola, e cos\u00ec fu obbligata a unirsi alla guarnigione sotto assedio. In ottobre un'altra compagine militare pi\u00f9 ampia, agli ordini del nuovo Comandante in capo, Sir Colin Campbell, fu finalmente in grado di liberare la guarnigione e il 18 novembre tutti insieme evacuarono l'enclave difensiva all'interno della citt\u00e0, con donne e bambini messi per primi in salvo. Essi furono quindi condotti con un'ordinata ritirata a Cawnpore, dove essi fecero fallire un tentativo di Tatya Tope di riconquistare Cawnpore.\nAi primi del 1858, Campbell una volta ancora avanz\u00f2 su Lucknow con un numeroso esercito, stavolta per soffocare la rivolta dell'Awadh. Fu aiutato da un ampio contingente nepalese che avanz\u00f2 da nord sotto il comando di Jang Bahadur, che era rimasto alleato della Gran Bretagna in quelle aspre vicende belliche in India. L'avanzata di Campbell fu lenta e metodica, e spinse fuori da Lucknow il numeroso ma disorganizzato esercito indiano dei rivoltosi registrando poche perdite nelle sue fila. Ci\u00f2 nonostante permise a un vasto numero di rivoltosi indiani di disperdersi nell'Awadh, e Campbell fu costretto a passare l'intera estate e l'intero autunno ad affrontare le sparpagliate sacche di resistenza, perdendo uomini per l'alta temperatura, le malattie e le azioni di guerriglia condotte dagli indiani.\nJhansi.\nJhansi era un principato governato dai Maratha in Bundelkhand. Quando il Raja di Jhansi mor\u00ec senza eredi maschi nel 1853, esso fu annesso al Raj Britannico dal Governatore generale dell'India in base alla Dottrina della decadenza (\"doctrine of lapse\"). La sua vedova, Rani Lakshmi Bai, protest\u00f2 che non le fosse stato permesso di adottare un successore, come invece consentiva la tradizione indiana.\nQuando scoppi\u00f2 la guerra, Jhansi divent\u00f2 rapidamente un centro della rivolta. Un piccolo gruppo di ufficiali britannici con le loro famiglie cerc\u00f2 rifugio nel forte di Jhansi, e la Rani negozi\u00f2 la loro evacuazione. Tuttavia, quando costoro lasciarono il forte, furono massacrati dai rivoltosi. Malgrado il tradimento potesse essersi verificato senza il consenso della Rani, i britannici la sospettarono di complicit\u00e0, a dispetto delle sue proteste d'innocenza.\nNel settembre e nell'ottobre del 1857, la Rani condusse la vittoriosa difesa di Jhansi contro gli eserciti invasori dei raja confinanti di Datia e Orchha. Nel marzo 1858, la Central Indian Field Force, guidata da sir Hugh Rose, avanz\u00f2 e pose l'assedio a Jhansi. I britannici conquistarono la citt\u00e0 ma la Rani sfugg\u00ec grazie ad un travestimento.\nAltre aree.\nIl 1\u00ba giugno 1858, Rani Lakshmi Bai e un gruppo di rivoltosi Maratha presero la citt\u00e0-fortezza di Gwalior ai suoi signori Scindia, che erano alleati con il Regno Unito. La Rani mor\u00ec il 17 giugno, il secondo giorno della Battaglia di Gwalior, probabilmente per un colpo di carabina esploso dalle file dell'8\u00b0 Ussari, secondo il resoconto fornito da tre esponenti indipendenti indiani. I britannici presero Gwalior tre giorni pi\u00f9 tardi. Nel descrivere la scena della sua ultima battaglia ella fu paragonata da qualcuno a Giovanna d'Arco.\nI Rohilla, basati a Bareilly, furono anch'essi molto attivi nella guerra e quest'area fu tra le ultime ad essere di nuovo conquistate dai britannici, dopo che Campbell ebbe infine represso la resistenza nell'Awadh.\nRappresaglia \u2014 \"Il vento del diavolo\".\nDalla fine del 1857, i britannici presero a riguadagnare terreno. Lucknow fu riconquistata nel marzo del 1858. L'8 luglio 1858, un trattato di pace fu firmato e la guerra termin\u00f2. Gli ultimi rivoltosi furono sconfitti a Gwalior il 20 giugno 1858. Nel 1859 i capi dei rivoltosi quali Bakht Khan e Nana Sahib erano stati uccisi o erano fuggiti. I britannici scelsero l'antica punizione dei Mughal (spesso si usa la variante meno precisa Mogul o Moghul) per l'ammutinamento e condannarono i rivoltosi ad essere fustigati dopo essere stati legati alla bocca d'un cannone e fatti saltare in aria a pezzi. Fu una guerra rude e brutale, con entrambi i contendenti che si macchiarono di crimini che oggi sarebbero definiti \"crimini di guerra\". Alla fine, tuttavia, in termini di numeri complessivi, le perdite furono significativamente pesanti solo per la parte indiana. Una lettera pubblicata dopo la caduta di Delhi sul \"Bombay Telegraph\" e conseguentemente riproposta sulla stampa britannica certific\u00f2 la natura e l'ampiezza della rappresaglia:\n\"... Tutta la popolazione urbana trovata all'interno della cinta muraria (della citt\u00e0 di Delhi) quando le nostre truppe entrarono, fu presa immediatamente a colpi di baionetta, e il numero dei colpiti fu notevole, come voi potete immaginare, quando vi dico che in alcune case avevano trovato nascondiglio da 30 a 50. Costoro non erano ammutinati ma residenti della citt\u00e0, che avevano fiducia nel perdono da parte del nostro ben noto mite governo. Sono lieto di dire che costoro rimasero delusi\".\nUn'altra breve lettera da parte del Gen. Montgomery al Cap. Hodson, il conquistatore di Delhi espone come l'Alto Comando britannico approvasse il freddo sanguinario massacro degli abitanti della citt\u00e0: \"Ogni onore sia reso a voi per aver catturato il sovrano (Mughal) ed aver trucidato i suoi figli. Spero che ne abbatterete molti di pi\u00f9!\"\nUn altro commento circa la condotta bellica dei militari britannici dopo la caduta di Delhi \u00e8 quello del Cap. Hodson stesso nel suo libro, \"Twelve years in India\" (Dodici anni in India): \"Con tutto il mio amore per l'esercito, devo confessare che la condotta di uomini che si professano cristiani, in questa occasione, \u00e8 stata uno dei fatti pi\u00f9 umilianti legati all'assedio\". (Hodson fu ucciso nella riconquista di Lucknow ai primi del 1858).\nEdward Vibart, un ufficiale diciannovenne, registr\u00f2 anch'egli la sua esperienza: \"\u00c8 stato letteralmente un assassinio... Ho visto un gran numero di sanguinose e spaventose scene negli ultimi tempi ma una cui di cui sono stato testimonio oculare ieri spero proprio di non vederla ancora mai pi\u00f9. Le donne furono tutte risparmiate ma le loro urla nel vedere i loro mariti e i loro figli scannati (\"butchered\" ), sono state ancor pi\u00f9 penose... Il cielo sa che io non sento compassione, ma quando alcuni canuti anziani vengono presi e colpiti proprio davanti ai tuoi occhi, penso che sia difficile che il cuore di quell'uomo possa assistere a tutto ci\u00f2 con indifferenza...\"\nCome risultato, la fine della guerra fu seguita dalla messa a morte della grande maggioranza dei combattenti indiani, come pure di un vasto numero di civili che si sospettava avessero avuto simpatia per la causa dei rivoltosi. La stampa britannica e il governo di Sua Maest\u00e0 non chiesero in alcun modo clemenza, sebbene il Governatore generale Canning tentasse di essere comprensivo verso la sensibilit\u00e0 degli indiani colpiti, guadagnandosi lo sprezzante soprannome \"Clemenza Canning\". I soldati fecero pochissimi prigionieri e spesso anche questi furono giustiziati pi\u00f9 tardi. Interi villaggi furono rasi al suolo per le loro apparenti simpatie per la causa degli insorti. Gli indiani chiamarono questa rappresaglia \"il Vento del diavolo\".\nRiorganizzazione.\nI moti comportarono la fine del governo in India della Compagnia britannica delle Indie orientali. In agosto la Compagnia fu formalmente sciolta dal Government of India Act 1858 e i suoi poteri di governo furono trasferiti alla Corona britannica. Un nuovo ministero del governo britannico, l'India Office, fu creato per occuparsi dell'amministrazione dell'India, e alla sua testa fu nominato per formulare la politica indiana il segretario di Stato per l'India. Il governatore generale dell'India assunse il nuovo titolo di vicer\u00e9 dell'India e realizz\u00f2 le politiche progettate dall'India Office. L'amministrazione coloniale britannica s'imbarc\u00f2 in un programma di riforme, tentando d'integrare le pi\u00f9 alte caste indiane e i signori nel governo, sopprimendo i tentativi di occidentalizzazione. Il vicer\u00e9 blocc\u00f2 l'appropriazione di terre, decret\u00f2 la tolleranza religiosa e ammise gli Indiani negli servizi civili, quantunque per lo pi\u00f9 in condizione di subordine.\nMilitarmente i moti del 1857 ebbero come conseguenza anche quella di trasformare gli eserciti di \"nativi\" ed europei nell'India britannica. Londra accrebbe la ratio di soldati britannici in favore di quelli indiani. Furono mantenuti i reggimenti rimasti fedeli al Regno Unito, come pure furono accresciute le unit\u00e0 Gurkha, che si erano dimostrati d'importanza cruciale nella campagna di Delhi. Furono corrette le inefficienze della vecchia organizzazione che aveva estraniato i Sepoy dai loro ufficiali britannici, e le unit\u00e0 successive al 1857 furono per lo pi\u00f9 organizzate secondo un sistema \"irregolare\". (Prima dei moti, le unit\u00e0 di Fanteria del Bengala avevano 26 ufficiali britannici che controllavano ogni posizione di comando gi\u00f9 gi\u00f9 fino al vice-comandante di ogni Compagnia. Nelle unit\u00e0 \"irregolari\" restarono solo sei o sette ufficiali britannici, o anche meno, che erano in pi\u00f9 stretto contatto coi loro soldati, mentre maggiore fiducia e responsabilit\u00e0 vennero concesse agli ufficiali indiani). Molte nuove unit\u00e0 furono costituite fra le cosiddette \"Martial Races\", vale a dire quelle etnie indiane (come Ahir, Awan, Chima, Dogra, Gakhar, Garhwali, Gujarati, Gurkha, Jat, Kamboj/Kamboh, Khattar, Kumaoni, Minha, Mohyal, Nair - tuttavia esclusi dall'arruolamento dopo i moti cui essi avevano partecipato in posizione anti-britannica - Pashtun, Rajput, Saini, Sikh, Tarkhan (Punjab), Tyagi, Yadava) che erano accreditate di maggior predisposizione al mestiere delle armi e che non facevano parte della cultura indiana predominante.\nFurono anche eliminate le artiglierie sepoy, lasciando in mano britannica tutta l'artiglieria (eccetto alcuni distaccamenti di artiglieria da montagna). I cambiamenti formarono le basi dell'organizzazione militare dell'India britannica fini ai primi del XX secolo.\nBah\u0101dur Sh\u0101h fu incriminato per alto tradimento da una commissione militare riunita a Delhi ed esiliato a Rangoon Birmania dove poi mor\u00ec nel 1862, ponendo cos\u00ec fine alla lunga e gloriosa dinastia Mughal. Nel 1877 la Regina Vittoria assunse il titolo di Imperatrice di tutte le Indie su proposta del suo primo ministro, Benjamin Disraeli.\nDibattito sulla definizione del conflitto.\nNon c'\u00e8 accordo sul nome da dare agli eventi descritti qui sotto l'espressione \"Moti indiani del 1857\".\nSebbene non pochi storici indiani usino anch'essi il termine \"mutiny\", nel subcontinente indiano ci si riferisce comunemente agli eventi come \"Guerra d'Indipendenza\", e l'uso dell'espressione \"Indian Mutiny\" \u00e8 considerato inaccettabile e offensivo, dal momento che essa \u00e8 percepita come una minimizzazione di ci\u00f2 che \u00e8 visto come la \"Prima Guerra d'Indipendenza\" e come il perdurante riflesso di un biasimevole atteggiamento imperialistico dei colonialisti britannici del passato.\nAd esempio, nell'ottobre 2006, il presidente del \"Lok Sabha\", cio\u00e8 la Camera Bassa del parlamento indiano, ha dichiarato:\nDibattito circa il carattere nazionale della guerra.\nGli storici rimangono divisi fra chi ritiene che la rivolta debba essere pi\u00f9 propriamente considerata una sorta di guerra d'indipendenza e chi invece non pensa che sia corretta una simile denominazione, sebbene in India si propenda per la prima ipotesi. Gli argomenti contrari a questa sono:\nUna seconda scuola di pensiero, mentre riconosce la validit\u00e0 delle argomentazioni su ricordate, propende a pensare che la rivolta possa in effetti essere definita una guerra d'indipendenza dell'India. Le ragioni addotte sono:\nA parte ci\u00f2, un cronista britannico dell'epoca, Thomas Lowe, che era nell'India centrale all'epoca della guerra, scrisse nel 1860: \u201cVivere in India, ora, \u00e8 come stare sulla cresta di un cratere di un vulcano, le cui pareti sono rapidamente franate via da sotto i nostri piedi, mentre la lava incandescente \u00e8 pronta ad eruttare e a consumarci\u201d. Pi\u00f9 avanti esclamava: \u201cI Rajput infanticidi, i Bramini bigotti, i fanatici musulmani, si sono uniti insieme nella causa; uccisori di mucche e artigiani del cuoio, maialofobi (\"pig-hater\") e maialofagi (\"pig-eater\") \u2026 si sono ribellati congiuntamente\u201d. \nNella cultura di massa.\nNel 2007 il governo dell'India ha celebrato il 150\u00ba anniversario di quella che a suo modo di vedere le cose (opinione quindi non solo dei nazionalisti pi\u00f9 accesi) \u00e8 stata la sua \"I Guerra d'Indipendenza\". Una voce di bilancio dell'Unione \u00e8 stata quindi prevista per tale fine anche il (British) National Army Museum a Londra iha celebrato l'avvenimento per il 10 maggio, mentre \u00e8 stata organizzata un'esibizione online chiamata \"India Rising\" (Insurrezione indiana).\nBibliografia.\nFatti e personaggi\nLetteratura di fantasia e narrativa"}
{"id": "1142911", "revid": "8889187", "url": "https://it.wikipedia.org/wiki?curid=1142911", "title": "Yamaha R1", "text": ""}
{"id": "1142914", "revid": "2033069", "url": "https://it.wikipedia.org/wiki?curid=1142914", "title": "Cenerentola a New York", "text": "Cenerentola a New York (\"Time of Your Life\") \u00e8 una serie televisiva statunitense prodotta dal 1999 al 2000.\n\u00c8 lo spin-off della serie TV \"Cinque in famiglia\", dove esord\u00ec una giovanissima Jennifer Love Hewitt con il personaggio di Sarah Reeves, fidanzata con uno dei fratelli Salinger, Bailey (Scott Wolf); Jennifer \u00e8 stata nel cast fisso di \"Cinque in famiglia\" dall'inizio della seconda stagione ai primissimi episodi della sesta, giusto il tempo di fare le valigie e trasferirsi da San Francisco a New York in cerca del padre, dando appunto vita a questo spin-off.\n\"Cenerentola a New York\" e stata trasmessa in prima visione negli Stati Uniti da Fox, mentre in Italia \u00e8 andata in onda su Italia 1 nel 2001.\nTrama.\nSarah Reeves \u00e8 stata il primo vero amore di Bailey Salinger; i due hanno vissuto insieme un grande amore tra alti e bassi durato ben 4 anni, ma Sarah ad un certo punto decide di seguire un suo vecchio desiderio e, lasciati i Salinger, si trasferisce a New York in cerca del padre.\nSarah cerca subito il vecchio appartamento dove visse la madre quando era un'attrice alle prime armi, e vi trova la giovane aspirante attrice Romy Sullivan; fortunatamente Sarah convince Romy a prenderla come coinquilina e cos\u00ec riesce a trasferirsi nell'appartamento; l\u00ec conosce Cecilia, la padrona di casa, Mag, il ragazzo che lavora nel negozio di musica dietro l'angolo (un potenziale fidanzato), Joss, la sua collega di lavoro al bar \"amica con benefici\" di Mag, e J.B., un ragazzo che abita nell'appartamento di fronte quello di Sarah e Romy, e potenziale interesse amoroso di quest'ultima.\nCon questo gruppo di nuovi amici, Sarah cerca quindi di sfondare come attrice e di trovare il padre che l'ha abbandonata da bambina, ed insieme affrontano le prime vere difficolt\u00e0 della vita dopo il liceo.\nProduzione.\nLa serie \u00e8 stata creata da Christopher Keyser e Amy Lippman, gi\u00e0 autori della serie madre \"Cinque in famiglia\". Jennifer Love Hewitt credeva molto in questo progetto, tanto che ne fu anche produttrice esecutiva.\nIl titolo originale della serie \u00e8 \"Time of Your Life\" (\"Il momento della tua vita\"), per evidenziare i sogni di Sarah e in generale che hanno tutti i ventenni nei confronti della vita; in Italia ha invece preso il fiabesco titolo di \"Cenerentola a New York\", . Mentre negli USA la serie \u00e8 stata un inspiegabile flop (inspiegabile perch\u00e9 gli ascolti della serie originaria \"Cinque in famiglia\" sono sempre stati alti), in Italia la serie \u00e8 stato un piccolo \"caso\", venendo trasmesso a mezzo episodio al giorno tutti i giorni feriali, e venendo pi\u00f9 volte replicata nel corso di appena un anno.\nLa serie fu un trampolino di lancio per molti attori (o meglio attrici); Cecilia era interpretata da Pauley Perrette, nel cast di \"NCIS - Unit\u00e0 anticrimine\"; Jennifer Garner, due anni pi\u00f9 tardi questa serie, diverr\u00e0 la protagonista di \"Alias\"; mentre la Hewitt continuer\u00e0 la sua carriera parallelamente tra cinema, musica e tv e torner\u00e0 alla serialit\u00e0 televisiva con \"Ghost Whisperer - Presenze\" nel 2005.\nLa serie non ha avuto vita lunga: dopo un esordio al di sotto delle aspettative, la Fox tent\u00f2 di salvare la serie mettendola \"in pausa\" dopo i primi 10 episodi a gennaio del 2000, riscrivendo tutta la storia della stagione, ma al suo ritorno a giugno lo show fu accolto con freddezza, e dopo soli due nuovi episodi trasmessi, la serie fu cancellata.\nEpisodi.\nLa prima ed unica stagione di \"Cenerentola a New York\" si compone di 19 episodi, ma solo 12 sono andati in onda. A causa della cancellazione, la trama della serie non ha una conclusione."}
{"id": "1142917", "revid": "1214201", "url": "https://it.wikipedia.org/wiki?curid=1142917", "title": "Allsvenskan 2006", "text": "L'edizione 2006 del campionato di calcio svedese (\"Allsvenskan\") vide la vittoria finale dell'.\nCapocannoniere del torneo fu Ari (Kalmar FF), con 15 reti.\nSpareggio salvezza/promozione.\nAllo spareggio salvezza/promozione vennero ammesse la dodicesima classificata in Allsvenskan (BK H\u00e4cken) e la terza classificata in Superettan (IF Brommapojkarna)."}
{"id": "1142920", "revid": "1929898", "url": "https://it.wikipedia.org/wiki?curid=1142920", "title": "Affresco absidale di San Cristoforo al Naviglio", "text": "L'affresco absidale di San Cristoforo al Naviglio si trova nell'omonima chiesa a Milano.\nDescrizione.\nLa parte absidale della chiesa pi\u00f9 antica di San Cristoforo \u00e8 inquadrata dall'arco a sesto acuto della chiesa trecentesca. Questo arco trionfale, gotico, \u00e8 in realt\u00e0 inserito otturando in parte un'originaria e pi\u00f9 grande arcata a tutto sesto romanica, di cui sono visibili alcune parti in alto sopra la chiave dell'arco. L'arco pi\u00f9 grande \u00e8 una delle poche parti rimaste della precedente e scomparsa chiesa romanica. Tale chiesa venne probabilmente demolita a seguito dei danneggiamenti subiti per le deviazioni dei corsi d'acqua incanalati nel sistema ordinato dei navigli, dei quali il Ticinese passava accanto alla chiesa.\nLa zona presbiteriale dall'arco trionfale all'abside \u00e8 ricoperta da affreschi di scuola luinesca.\nGli affreschi cominciano dall'arco trionfale, che risulta pertanto una parziale otturazione. Esso fu affrescato tra la fine del Quattrocento e l'inizio del Cinquecento con questa nuova serie di affreschi. Nell'intradosso dell'arcone ogivale \u00e8 la serie di tondi visti prospetticamente in cui sono insieriti santi emergenti a mezzo busto. Analoga soluzione per medaglioni ad \"obl\u00f2\" la troviamo ad esempio nella coeva e recentemente restaurata biblioteca di Santa Maria Incoronata a Milano.\nSul fronte dell'arcone trionfale gotico corre un motivo di ornato affrescato, costituito da complessi girali in monocromo su sfondo scuro, di poco posteriori ai tondi con santi dell'intradosso.\nNel catino absidale affreschi della stessa scuola luinesca raffigurano al centro il Padre Eterno e ai suoi lati i simboli dei Quattro Evangelisti. Sono inseriti in una composizione a cinque scomparti, definiti da cornici orizzontali e verticali viste prospetticamente a parte, sul vuoto del cielo che fa loro da sfondo.\nIl Padre Eterno siede sulla nuvola da cui emergono i cherubini, sotto ad essa tre angioletti mostrano due ai lati il testo dove sono confermate le scritture e quello al centro un lungo cartiglio, sempre di riferimento ai sacri testi. La cornice che divide questa figure \u00e8 decorata nel gusto del Rinascimento tardoquattrocentesco lombardo, con motivi a candelabra. Le figure del Tetramorfo occupano ognuna buona parte del riquadro loro riservato lasciando spazio allo sfondo del cielo.\nIl registro inferiore, nel quale le monofore originarie gotiche sono oggi riemerse dalle incorniciature rettangolari rinascimentali, mostra a grandezza naturale quattro figure di santi, patroni di Milano e dei Visconti, i due al centro essendo Giovanni Battista e Giacomo, ai lati le Sante Caterina da Siena e Cristina."}
{"id": "1142922", "revid": "287204", "url": "https://it.wikipedia.org/wiki?curid=1142922", "title": "Erminio", "text": "Origine e diffusione.\nDeriva dal latino \"Herminius\", nome portato da una \"gens\" romana, la cui etimologia \u00e8 dibattuta: secondo alcune fonti sarebbe di origine etrusca, non decifrabile. Altre lo riconducono invece alla radice germanica \"ermin\" (\"intero\", \"universale\"), presente anche in Arminio, Ermenegildo ed Ermengarda, oppure al nome del dio greco Ermes.\nQuesto nome, gi\u00e0 portato da un personaggio secondario dell\"Eneide\", uno dei compagni di Enea, \u00e8 stato successivamente ripreso da Torquato Tasso per il personaggio di Erminia, una delle eroine della sua \"Gerusalemme liberata\". Il successo dell'opera ha decretato la fortuna del nome: in Italia gode di buona diffusione, attestandosi in tutte le regioni e principalmente nella forma femminile.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "1142923", "revid": "6923", "url": "https://it.wikipedia.org/wiki?curid=1142923", "title": "Autoporto", "text": ""}
{"id": "1142924", "revid": "1214201", "url": "https://it.wikipedia.org/wiki?curid=1142924", "title": "Allsvenskan 2005", "text": "L'edizione 2005 del campionato di calcio svedese (\"Allsvenskan\") vide la vittoria finale del Djurg\u00e5rdens IF.\nCapocannoniere del torneo fu Gunnar Hei\u00f0ar \u00deorvaldsson (Halmstads BK), con 16 reti.\nSpareggio salvezza/promozione.\nAllo spareggio salvezza/promozione vennero ammesse la dodicesima classificata in Allsvenskan (Landskrona BoIS) e la terza classificata in Superettan (GAIS)."}
{"id": "1142925", "revid": "287204", "url": "https://it.wikipedia.org/wiki?curid=1142925", "title": "Lago di Suviana", "text": "Il lago di Suviana \u00e8 un lago artificiale situato nell'Appennino bolognese, formatosi a seguito della costruzione di una diga alta 91,5 metri, iniziata nel 1928 ed ultimata nel 1932 (data in numeri romani apposta sul fronte della diga).\nIl bacino \u00e8 alimentato principalmente dal torrente Limentra orientale (o Limentra inferiore) ed \u00e8 situato interamente nella citt\u00e0 metropolitana di Bologna. Le due sponde bagnano il comune di Camugnano ad est ed il comune di Castel di Casio ad ovest. Sul lago si affacciano i paesi di Suviana, Badi, Bargi e Stagno. \u00c8 il pi\u00f9 grande lago della provincia e uno dei maggiori della regione Emilia-Romagna.\nLa diga di Suviana venne costruita dalle Ferrovie dello Stato allo scopo di alimentare con le acque del lago una centrale idroelettrica, che esiste tuttora a valle della diga, affinch\u00e9 fornisse energia alla nuova linea ferroviaria Bologna-Firenze, detta la \"Direttissima\". Questa centrale, che possiede una potenza efficiente lorda di 26760\u00a0kW, sfrutta le acque del bacino di Suviana e quelle del bacino di Pavana, cui il lago \u00e8 collegato attraverso una galleria ferroviaria sommersa. Negli anni settanta poi, Enel ha costruito una nuova centrale a monte, che viene alimentata anche dalle acque del vicino e sovrastante bacino del Brasimone, il quale \u00e8 collegato al lago di Suviana da una conduttura che sfrutta il dislivello tra i due invasi (circa 384\u00a0m) Questo collegamento non \u00e8 per\u00f2 funzionale alla produzione, ma al \"peak-shaving\", ovvero viene usato in produzione durante le ore di massima richiesta, mentre nelle ore di minimo carico le turbine della centrale di Bargi, essendo reversibili, ripompano l'acqua al bacino del Brasimone, ricostituendo la riserva. Lo scopo originario era lo spostamento del carico elettrico dal giorno alla notte e dai giorni lavorativi ai festivi, per evitare lo spegnimento dei gruppi termoelettrici della rete nazionale; con l'ingresso del fotovoltaico, la strategia \u00e8 in via di ripensamento.\nIl lago, che \u00e8 compreso nel territorio del Parco regionale dei laghi Suviana e Brasimone, viene utilizzato non soltanto per la produzione di energia idroelettrica ma anche per attivit\u00e0 balneari e per sport acquatici; \u00e8 infatti attrezzato con vari punti di ristoro e con strutture balneari che lo rendono un luogo di villeggiatura nella stagione estiva."}
{"id": "1142928", "revid": "1543377", "url": "https://it.wikipedia.org/wiki?curid=1142928", "title": "Parco nazionale di Khao Yai", "text": "Il Parco nazionale di Khao Yai ( \u0e2d\u0e38\u0e17\u0e22\u0e32\u0e19\u0e41\u0e2b\u0e48\u0e07\u0e0a\u0e32\u0e15\u0e34\u0e40\u0e02\u0e32\u0e43\u0e2b\u0e0d\u0e48) \u00e8 un parco nazionale tailandese. Fu uno dei primi parchi nazionali dello Stato, inaugurato il 18 settembre 1962. Il principale fondatore fu Boonsong Lekakul, uno dei 20 conservazionisti pi\u00f9 famosi della Thailandia.\nNel 1984 il parco venne incluso tra i parchi protetti dall'ASEAN, mentre il 14 luglio 2005, insieme con altri parchi situati sui monti Dong Phayayen, venne inserito dall'UNESCO tra i Patrimoni dell'umanit\u00e0.\nTerritorio.\nIl parco si estende sulle pendici di una serie di montagne che si elevano dai circa 800 metri del Monte Khao Kaew ai circa metri del Monte Khao Rom, il pi\u00f9 alto dell'area, e che si trovano in parte nella provincia di Nakhon Ratchasima (Khorat) in Isan, e parte nelle province di Saraburi, Prachinburi e Nakhon Nayok. Nel territorio del parco si trovano, inoltre, le sorgenti di cinque fra fiumi e ruscelli: il fiume Prachin Buri; il Nakhon Nayok, affluente del Bangpakong che sfocia nel Golfo di Thailandia; il Lam Ta Kong; il Praplerng, affluente del Mun che a sua volta confluisce nel Mekong; il torrente Muag Lek, affluente del Pa Sak nel distretto di Muag Lek.\n\u00c8 il terzo parco della Thailandia per estensione, e copre un'area di 2165 chilometri quadri. La sua altitudine varia dai 400 ai 1000 m s.l.m. Vi sono diverse cascate, tra cui quella di \"Heo Narok\" alta 80 metri.\nLe zone adiacenti al parco hanno subito un rapido sviluppo con la costruzione di hotel di lusso e campi da golf. Alcuni di questi complessi limitano il movimento di migrazione degli animali, e riducono la possibilit\u00e0 futura d'ampliamento del parco.\nFlora.\nIl parco \u00e8 caratterizzato in ogni sua parte dalla presenza di due tipi di vegetazione; si alternano infatti la giungla, o foresta tropicale decidua, e la prateria. Sono presenti diverse specie vegetali endemiche.\nFauna.\nL'area protetta ospita circa 300 specie di uccelli, 70 specie di mammiferi e 74 specie tra rettili e anfibi.\nTra primati vanno segnalati il gibbone dalle mani bianche (\"Hylobates lar\"), il gibbone dal berretto (\"Hylobates pileatus\"), il macaco nemestrino (\"Macaca leonina\") e il lori lento del Bengala (\"Nycticebus bengalensis\"). Altri mammiferi presenti sono l'elefante asiatico (\"Elephas maximus\"), l'orso tibetano (\"Ursus thibetanus\"), l'orso malese (\"Helarctos malayanus\"), il gaur (\"Bos gaurus\"), il sambar (\"Rusa unicolor\"), il muntjak (\"Muntiacus muntjak\"), il cuon (\"Cuon alpinus\"). Ricco il contingente dei felini che annovera la tigre (\"Panthera tigris\"), il leopardo nebuloso (\"Neofelis nebulosa\"), il gatto di Temminck (\"Catopuma temminckii\"), il gatto viverrino (\"Prionailurus viverrinus\"), il gatto leopardo (\"Prionailurus bengalensis\") e il gatto marmorizzato (\"Pardofelis marmorata\").\nTurismo.\nIl parco \u00e8 meta di turisti provenienti da Bangkok e che affrontano viaggi di oltre 50\u00a0km di terreni accidentati. Quasi diecimila persone vistano in media il parco ogni settimana. Il costo del biglietto d'ingresso \u00e8 ridotto per i cittadini thailandesi."}
{"id": "1142930", "revid": "964", "url": "https://it.wikipedia.org/wiki?curid=1142930", "title": "Origine della vita", "text": "L'abiogenesi (dal greco \"a-bio-genesis\", \"origini non biologiche\"), o informalmente lorigine della vita, \u00e8 il processo naturale con il quale la vita si origina a partire da materia non vivente, come semplici composti organici.\nIl passaggio da sistema non vivente ad organismo vivente non \u00e8 stato un singolo evento ma piuttosto un processo graduale di aumento di complessit\u00e0 del sistema. L'abiogenesi \u00e8 studiata combinando conoscenze di biologia molecolare, paleontologia, astrobiologia e biochimica per determinare come l'organizzazione crescente di reazioni chimiche abiotiche in sistemi non viventi abbia portato all'origine della vita sia sulla Terra che in altri luoghi dell'universo, dopo un po' di tempo dalla sua nascita (che si fa risalire ad un evento colossale noto con il nome di Big Bang, che si stima sia avvenuto circa 13,8 miliardi di anni fa) fino ai giorni nostri.\nInizi.\nL'origine della vita sulla Terra \u00e8 databile entro un periodo compreso tra i 4,4 miliardi di anni fa quando l'acqua allo stato liquido comparve sulla superficie terrestre e i 2,7 miliardi di anni fa quando la prima incontrovertibile evidenza della vita \u00e8 verificata da isotopi stabili e biomarcatori molecolari che mostrano l'attivit\u00e0 di fotosintesi.. Si ritiene comunque che la vita abbia avuto origine intorno ai 3,9 miliardi di anni fa, quando la terra inizi\u00f2 a raffreddarsi fino ad una temperatura alla quale l'acqua pot\u00e9 trovarsi diffusamente allo stato liquido; lo avvalorano le scoperte di strutture microbiche risalenti a 3,7 miliardi di anni fa nelle rocce verdi di Isua, in Groenlandia. Inoltre varie campagne di ricerca hanno attestato la presenza di cianobatteri fossili racchiusi in rocce stromatolitiche dell'Australia occidentale dell'et\u00e0 di circa 3,5 miliardi di anni.\nIl concetto di origine della vita \u00e8 stato trattato fin dall'antichit\u00e0 nell'ambito di diverse religioni e nella filosofia: con lo svilupparsi di modelli scientifici spesso in contrasto con quanto letteralmente affermato nei testi sacri delle religioni, l'origine della vita \u00e8 diventato tema di dibattito tra scienza e fede. Dal punto di vista scientifico la spiegazione dell'origine della vita parte dal presupposto fondamentale che le prime forme viventi si originarono da materiale non vivente.\nSpiegazioni.\nL'interrogativo su come si origin\u00f2 la vita sulla Terra si pose soprattutto in seguito allo sviluppo della teoria della evoluzione per selezione naturale, elaborata in modo indipendente da A.R. Wallace e da C.R. Darwin nel 1858, la quale suggeriva che tutte le forme di vita sono legate da relazioni di discendenza comune attraverso ramificati alberi filogenetici che riconducono ad un unico progenitore, estremamente semplice dal punto di vista biologico. Il problema era capire come si origin\u00f2 questa semplice forma primordiale, presumibilmente una cellula molto simile ai moderni procarioti e contenente l'informazione genetica, conservata negli acidi nucleici, oltre a proteine e altre biomolecole indispensabili alla propria sopravvivenza e riproduzione. Il processo evolutivo che ha portato alla formazione di un sistema complesso e organizzato (ovvero il primo essere vivente) a partire dal mondo prebiotico \u00e8 durato centinaia di milioni d'anni ed \u00e8 avvenuto attraverso tappe successive di eventi, che dopo un numero elevato di tentativi hanno portato a sistemi progressivamente pi\u00f9 complessi.\nLa prima tappa fondamentale \u00e8 stata la produzione di semplici molecole organiche, come amminoacidi e nucleotidi, che costituiscono i mattoni della vita. Gli esperimenti di Stanley Miller e altri hanno dimostrato che quest'evento era realizzabile nelle condizioni chimico-fisiche della Terra primordiale, caratterizzata da un'atmosfera riducente. Inoltre il ritrovamento di molecole organiche nello spazio, all'interno di nebulose e meteoriti ha dimostrato che queste reazioni sono avvenute anche in altri luoghi dell'universo, tanto che alcuni scienziati ritengono che le prime biomolecole siano state trasportate sulla Terra per mezzo di meteoriti.\nUltimi quesiti.\nLa questione pi\u00f9 difficile \u00e8 spiegare come da questi semplici composti organici, concentrati nei mari in un brodo primordiale, poterono formarsi delle cellule dotate dei requisiti minimi essenziali per poter essere considerate viventi, cio\u00e8 la capacit\u00e0 di utilizzare materiali presenti nell'ambiente per mantenere la propria struttura, organizzazione e potersi riprodurre. Molti scienziati hanno cercato di chiarire attraverso ipotesi ed esperimenti le tappe fondamentali che hanno condotto alla vita, tra cui l'origine dei primi polimeri biologici e tra questi di una molecola capace di produrre copie di se stessa, il replicatore, dal quale derivano i nostri geni e la formazione delle prime membrane biologiche, che hanno creato dei compartimenti isolati dall'ambiente esterno, nei quali si sono evoluti i primi sistemi di reazioni e le prime vie metaboliche catalizzate da enzimi. Nonostante ci\u00f2, la ricostruzione della storia della vita presenta ancora molti interrogativi, concernenti soprattutto la successione degli eventi. I progressi in questo campo di ricerca sono ostacolati dalla carenza di reperti fossili e dalla difficolt\u00e0 di riprodurre questi processi in laboratorio.\nStoria del concetto nella scienza.\nLa teoria della generazione spontanea.\nPer generazione spontanea (o abiogenesi) si intende la credenza, molto diffusa dall'antichit\u00e0 fino al XVII secolo, secondo cui la vita possa nascere in modo \"spontaneo\" dalla materia inerte o inanimata, tramite l'effetto di \"flussi vitali\".\nSi riteneva che Dio avesse creato direttamente solo gli esseri viventi \"superiori\" (come l'uomo e i grandi animali), mentre quelli \"inferiori\" (come i vermi e gli insetti) potessero nascere spontaneamente dal fango o da carcasse in putrefazione.\nA tale riguardo, il chimico Jean Baptiste van Helmont arrivava a fornire la seguente ricetta per \"creare dei topi\":\nQuesta teoria fu confutata nel XVII secolo, grazie ad alcuni esperimenti di Francesco Redi e di Lazzaro Spallanzani.\nFrancesco Redi nel 1668, per determinare se avvenisse o meno il processo di \"generazione spontanea\", effettu\u00f2 un rigoroso esperimento a proposito, che rappresenta un classico esempio di applicazione del metodo sperimentale alla biologia.\nRedi prese otto barattoli, in ognuno dei quali introdusse pezzi di diversi animali: \"un serpente, dei pesci, delle anguille ed un pezzo di carne di bue\", e li divise in due gruppi di quattro:\nNei barattoli del gruppo di controllo si osservarono delle mosche, che venivano a diretto contatto con la carne e, dopo poco tempo, si sviluppavano diverse larve. Nei barattoli tappati non furono ritrovate n\u00e9 larve, n\u00e9 mosche.\nDa questi risultati Redi dedusse che le mosche potevano essere generate solo da altre mosche: nel barattolo aperto, le mosche erano entrate e avevano deposto le loro uova sulla carne; nel barattolo chiuso, invece, le mosche, impossibilitate ad entrare, non erano riuscite a depositare le loro uova sulla carne.\nQuesti risultati non erano ancora conclusivi, poich\u00e9 Redi, per eliminare qualsiasi dubbio sulla possibilit\u00e0 che la mancata circolazione d'aria, nei recipienti chiusi, poteva aver in qualche modo interferito con lo sviluppo delle larve, esegu\u00ec un altro esperimento nel quale i barattoli del gruppo sperimentale furono chiusi con della garza, che permetteva la circolazione dell'aria, impedendo l'ingresso delle mosche. Anche in questo caso non si svilupparono larve, confermando i precedenti risultati sperimentali.\nCol passare degli anni la teoria della generazione spontanea venne progressivamente abbandonata. Tuttavia, l'avvento, lo sviluppo e il perfezionamento del microscopio port\u00f2 ad una generale ripresa della teoria, poich\u00e9 si scoprirono altre forme di vita, prima sconosciute, come funghi, batteri e vari protozoi: si not\u00f2 infatti che bastava mettere delle sostanze organiche in decomposizione in un luogo caldo per breve tempo e delle strane \"bestiole viventi\" apparivano sulla superficie.\nNel 1745-1750, John Turberville Needham, un ecclesiastico e naturalista inglese, partendo dall'osservazione che i microrganismi crescevano rigogliosamente in varie zuppe, ottenute dall'infusione di carne o vegetali, quando queste erano esposte all'aria, concluse che all'interno di tutta la materia, inclusi l'aria e l'ossigeno, era presente una \"forza vitale\" responsabile della generazione spontanea. Per avvalorare questa tesi, egli boll\u00ec per pochi minuti alcune delle sue zuppe, al fine di eliminare eventuali microbi contaminanti, e le vers\u00f2 in beute \"pulite\", chiuse con tappi di sughero; anche in questo caso, \"tuttavia\", osserv\u00f2 la crescita dei microrganismi.\nAlcuni anni pi\u00f9 tardi (1765), Lazzaro Spallanzani, un abate e biologo italiano, non convinto delle conclusioni di Needham, condusse degli esperimenti simili con diverse variazioni, applicando un metodo pi\u00f9 rigoroso: innanzitutto, egli sottopose ad ebollizione di un'ora le zuppe, poi sigill\u00f2 le beute di vetro che contenevano il brodo fondendo le aperture. Il brodo ottenuto era sterile e non si rilev\u00f2 la crescita di microrganismi nemmeno dopo diversi giorni. In un gruppo di controllo, boll\u00ec il brodo solo per alcuni minuti e osserv\u00f2 che in queste beute crescevano microorganismi. In un terzo gruppo boll\u00ec il brodo per un'ora, ma chiuse le beute con tappi di sughero (che erano larghi abbastanza per il passaggio dell'aria) ed anche in questo osserv\u00f2 lo sviluppo di microorganismi. Spallanzani concluse che, mentre un'ora di bollitura sterilizzava la zuppa, pochi minuti non erano sufficienti per uccidere tutte le forme viventi inizialmente presenti ed inoltre che i microorganismi potevano essere anche trasportati dall'aria, come era avvenuto nelle beute del terzo gruppo.\nQuesti risultati accesero un'animata discussione tra Spallanzani e Needham riguardo alla sterilizzazione come metodo per confutare la generazione spontanea. Needham afferm\u00f2 che l'eccessiva bollitura del brodo usata per sterilizzare i contenitori aveva ucciso la \"forza vitale\", mentre la breve ebollizione non era stata sufficientemente gravosa per distruggerla, cosicch\u00e9 i microbi erano ancora capaci di svilupparsi.\nInoltre sostenne che l'uso di contenitori sigillati impediva l'ingresso della \"forza vitale\". Contrariamente, nei contenitori aperti, l'aria fresca poteva entrare, dando cos\u00ec l'avvio alla \"generazione spontanea\".\nQuando la controversia divenne troppo vivace, l'Accademia delle Scienze di Parigi offr\u00ec un premio a chiunque fosse stato in grado di fare luce sull'argomento. Il premio fu vinto nel 1864 da Louis Pasteur, che attraverso un semplice esperimento riusc\u00ec a confutare la teoria della generazione spontanea. Egli impieg\u00f2 per i suoi esperimenti dei matracci a collo d'oca, che permettevano l'entrata dell'ossigeno, elemento indispensabile allo sviluppo della vita, ma impedivano che il liquido all'interno venisse a contatto con agenti contaminanti come spore e batteri. Egli boll\u00ec il contenuto dei matracci, uccidendo cos\u00ec ogni forma di vita all'interno, e dimostr\u00f2 che i microrganismi riapparivano solo se il collo dei matracci veniva rotto, permettendo cos\u00ec agli agenti contaminanti di entrare.\nAttraverso questo semplice, ma ingegnoso esperimento Louis Pasteur fu in grado di confutare definitivamente la teoria della generazione spontanea e, come lui stesso disse in una serata scientifica alla Sorbona di Parigi:\nVerso le teorie moderne.\nIn una lettera a Joseph Dalton Hooker del 1\u00ba febbraio 1871, Charles Darwin sugger\u00ec che l'iniziale scintilla della vita poteva essersi verificata in un \"\"piccolo e tiepido stagno, contenente ammoniaca e sali fosforici, luce, calore, elettricit\u00e0, ecc., in modo che una proteina fosse chimicamente prodotta pronta per subire nuovi e pi\u00f9 complessi cambiamenti\". Egli proseguiva spiegando che \"oggi tale materia sarebbe istantaneamente divorata o assorbita, cosa che non sarebbe avvenuta prima della formazione delle creature viventi\"\". In altre parole, la presenza della vita stessa evita che la generazione spontanea di semplici composti organici avvenga sulla Terra oggi; una circostanza che rende la ricerca dell'origine della vita dipendente dalle condizioni sterili del laboratorio.\nUn approccio sperimentale alla questione era oltre le possibilit\u00e0 della scienza di laboratorio ai tempi di Darwin, e nessun progresso reale fu compiuto fino al 1924, quando Aleksandr Ivanovi\u010d Oparin intu\u00ec che fu la carenza di ossigeno atmosferico a precedere la catena degli eventi, la quale avrebbe condotto all'evoluzione della vita.\nIn effetti, secondo Oparin, il catalizzatore delle prime reazioni fu costituito dalla radiazione ultravioletta la quale, in presenza di ossigeno, sarebbe stata prontamente schermata dalla formazione di ozono. Tale meccanismo \u00e8 spiegato nella pubblicazione dello scienziato intitolata \"L'origine della vita sulla Terra\", in cui Oparin ipotizz\u00f2 che, in un'atmosfera povera di ossigeno e per azione della luce solare, si sarebbero prodotte molecole organiche, le quali, accumulate nei mari primitivi, avrebbero formato un \"brodo primordiale\". Queste prime sostanze organiche si sarebbero combinate formando molecole sempre pi\u00f9 complesse, fino ad arrivare ai coacervati. Queste goccioline, simili nell'aspetto alle attuali cellule, si sarebbero accresciute per fusione con altre gocce e riprodotte attraverso la divisione in gocce figlie, ottenendo cos\u00ec un metabolismo primordiale in cui quei fattori che promuovevano l'integrit\u00e0 cellulare si mantenevano, al contrario degli altri che si estinguevano. Molte teorie moderne sull'origine della vita mantengono l'idea di Oparin come punto di partenza.\nModelli correnti.\nIn verit\u00e0 non esiste un modello standard dell'origine della vita. Tuttavia i modelli attualmente accettati si basano su alcune scoperte circa l'origine delle componenti molecolari e cellulari della vita, che sono elencati qui sotto:\nEsistono dubbi sull'esatto ordine cronologico delle tappe 2 e 3, poich\u00e9 la comparsa dell'RNA autoreplicante potrebbe aver preceduto la formazione delle prime membrane biologiche. L'origine delle biomolecole fondamentali, bench\u00e9 non stabilita, \u00e8 meno controversa. Le sostanze fondamentali da cui si pensa che la vita si sia formata sono:\nL'ossigeno molecolare (O2) e l'ozono (O3) erano entrambi rari o assenti.\n\u00c8 stata sintetizzata una \"protocellula\" usando componenti base, che avesse le propriet\u00e0 necessarie per la vita attraverso il cosiddetto \"approccio dal basso verso l'alto\" (in inglese: \"bottom-up\"). Alcuni ricercatori stanno lavorando in questo campo, in particolare Steen Rasmussen al Los Alamos National Laboratory e Jack Szostak all'Harvard University. Altri ricercatori ritengono pi\u00f9 attuabile un \"approccio dall'alto verso il basso\" (in inglese: \"top-down\"). Un tale approccio, tentato da Craig Venter e da altri al The Institute for Genomic Research, comporta la modifica di cellule procariote esistenti, per ottenere cellule con un numero sempre minore di geni, tentando di discernere a che punto i requisiti minimi per la vita sono raggiunti. Il biologo John Desmond Bernal coni\u00f2 per tale processo il termine Biopoiesi e sugger\u00ec che vi erano alcuni \"stadi\" chiaramente definiti che potevano essere riconosciuti per spiegare l'origine della vita:\nBernal sugger\u00ec che l'evoluzione Darwiniana doveva essere iniziata presto, in un periodo compreso tra gli stadi 1 e 2.\nIl biologo evolutivo Eugene Koonin ha proposto dei calcoli che suggeriscono che le probabilit\u00e0 in gioco diventano ammissibili per giustificare la possibilit\u00e0 di pervenire al sistema di traduzione/replica mediante la selezione darwiniana solo se si accetta la teoria del multiverso.\nOrigine delle molecole organiche.\nEsperimenti di Miller.\nNel 1953 un neolaureato, Stanley Miller, ed il suo professore, Harold Urey, realizzarono un esperimento che prov\u00f2 che molecole organiche si sarebbero potute formare spontaneamente sulla Terra primordiale da precursori inorganici. In quello che \u00e8 passato alla storia come \"esperimento di Miller\" si fece uso di una soluzione gassosa altamente riducente, contenente metano, ammoniaca, idrogeno e vapore acqueo, per formare, sotto l'esposizione di una scarica elettrica continua, alcuni monomeri organici di base, come gli amminoacidi. Resta argomento controverso se la soluzione di gas utilizzata nell'esperimento riflettesse davvero la composizione dell'atmosfera della Terra primordiale. Altri gas meno riducenti producono una minore quantit\u00e0 e variet\u00e0 di prodotti.\nUn tempo si pensava che nell'atmosfera prebiotica fossero presenti quantit\u00e0 apprezzabili di ossigeno molecolare, che avrebbe essenzialmente prevenuto la formazione di molecole organiche; tuttavia, la comunit\u00e0 scientifica odierna ritiene che tale ipotesi sia fuorviante.\nNel 1961 Joan Or\u00f3, dell'Universit\u00e0 di Houston, prepar\u00f2 una soluzione acquosa contenente ammoniaca ed acido cianidrico, un composto che si formava nell'atmosfera riducente proposta da Miller, ed ottenne, insieme agli amminoacidi, grandi quantit\u00e0 di adenina, una base azotata presente sia negli acidi nucleici che nell'ATP. Anche le altre basi azotate sono state ottenute in esperimenti simili, da reazioni tra l'acido cianidrico ed altri composti che potrebbero essersi originati nell'atmosfera primordiale, come il cianogeno ed il cianoacetilene.\nNel 2006 un altro esperimento mostr\u00f2 che una densa foschia organica avvolgeva la Terra primordiale. Una tale foschia organica poteva dar luogo alle grandi concentrazioni di metano e anidride carbonica che si ritiene fossero presenti nell'atmosfera della Terra a quel tempo. Una volta formate, tali molecole organiche sarebbero ricadute sulla superficie terrestre, consentendo la fioritura della vita a livello globale.\nLe molecole organiche di questo tipo sono, ovviamente, molto distanti da una forma di vita pienamente compiuta ed autoreplicantesi, ma in un ambiente privo di forme di vita preesistenti, queste molecole si sarebbero accumulate ed avrebbero fornito un ambiente ricco per l'evoluzione chimica (\"brodo primordiale\"). D'altro canto la formazione spontanea di polimeri complessi da monomeri generati abioticamente in tali condizioni non \u00e8 un processo diretto. Inoltre alcuni isomeri dei monomeri organici fondamentali, che avrebbero evitato la formazione di polimeri, si sono formati in elevate concentrazioni nell'esperimento.\nSono state ipotizzate altre sorgenti di molecole complesse, incluse quelle di origine extra-terrestre o interstellare. Per esempio, da analisi spettrali, si sa che tali molecole organiche sono presenti su comete e meteoriti. Nel 2004, un\"\u00e9quipe\" trov\u00f2 in una nebulosa tracce di idrocarburi policiclici aromatici (IPA), attualmente il tipo di molecole pi\u00f9 complesse mai rinvenuta nell'universo. Gli IPA sono stati anche proposti come precursori dell'RNA nella cosiddetta \"ipotesi del mondo a IPA\".\nSi pu\u00f2 obiettare che la questione cruciale a cui questa teoria non fornisce una risposta esauriente \u00e8 come le molecole organiche relativamente semplici si siano polimerizzate a formare strutture pi\u00f9 complesse, fino alla protocellula. Per esempio, in ambiente acquoso l'idrolisi degli oligomeri/polimeri nei loro monomeri costituenti \u00e8 favorita rispetto alla condensazione dei singoli monomeri in polimeri. Ancora, l'esperimento di Miller produce varie sostanze che potrebbero dar luogo a reazioni di doppio scambio con gli amminoacidi o bloccare la crescita della catena peptidica.\nEsperimenti recenti che si rifanno agli esperimenti di Miller.\nNegli anni cinquanta e sessanta, Sidney W. Fox studi\u00f2 la formazione spontanea di strutture peptidiche in condizioni che potrebbero essersi verificate nella Terra primordiale. Egli dimostr\u00f2 che gli amminoacidi potevano spontaneamente formare piccoli peptidi. Tali amminoacidi e piccoli peptidi potevano essere indotti a formare membrane sferiche chiuse, chiamate \"microsfere\".\nEsperimenti pi\u00f9 recenti compiuti dal chimico Jeffrey Bada presso la \"Scripps Institution of Oceanography\" (La Jolla, California) sono simili a quelli eseguiti da Miller. Comunque, Bada not\u00f2 che nei modelli correnti delle condizioni della Terra primordiale, il biossido di carbonio e l'azoto formano nitriti, che distruggono gli amminoacidi appena si formano. Tuttavia, sulla Terra primordiale dovevano essere presenti quantit\u00e0 rilevanti di ferro e carbonati in grado di neutralizzare gli effetti dei nitriti. Quando Bada esegu\u00ec un esperimento che ricalcava quello di Miller con l'aggiunta di ferro e minerali carbonati, i prodotti risultarono ricchi di amminoacidi. Questo suggerisce che l'origine di quantit\u00e0 significative di amminoacidi possa essere avvenuta nella Terra primordiale anche se nell'atmosfera erano presenti biossido di carbonio e azoto.\nIpotesi di Eigen.\nAll'inizio degli anni settanta, un'\u00e9quipe di scienziati riuniti intorno a Manfred Eigen dell'Istituto Max Planck cerc\u00f2 di risolvere definitivamente il mistero dell'origine della vita. Essi cercarono di esaminare i passaggi di transizione tra il caos molecolare nel brodo primordiale e un sistema autoreplicantesi di semplici macromolecole.\nIn un \"iperciclo\", il sistema di memorizzazione dell'informazione (forse l'RNA) produce un enzima, che catalizza la formazione di un altro sistema di informazione, e cos\u00ec via in sequenza, finch\u00e9 il prodotto dell'ultimo aiuta nella formazione del primo sistema di informazione. Trattati matematicamente, gli ipercicli possono dar luogo a quasispecie, che attraverso la selezione naturale entrarono in una forma di evoluzione darwiniana. Una spinta alla teoria dell'iperciclo fu la scoperta che l'RNA in certe circostanze si trasforma in ribozimi, una forma di enzimi.\nIpotesi di W\u00e4chtersh\u00e4user.\nUn'altra possibile risposta all'enigma della polimerizzazione venne fornita negli anni ottanta da G\u00fcnter W\u00e4chtersh\u00e4user nella sua teoria del mondo a ferro-zolfo. In questa teoria, egli postul\u00f2 l'evoluzione sottomarina di \"pathways\" (vie metaboliche) biochimici come fondamento dell'evoluzione della vita.\nInoltre, present\u00f2 un consistente sistema per tracciare un percorso retrospettivo dalla biochimica moderna fino alle reazioni ancestrali, le quali fornirono i pathways alternativi per la sintesi di mattoncini organici da semplici composti gassosi.\nIn contrasto con l'esperimento di Miller classico, che dipende da fonti di energia esterne (come la simulazione di fulmini o radiazione ultravioletta), i \"sistemi di W\u00e4chtersh\u00e4user\" funzionano con una risorsa energetica endogena, i solfuri di ferro e altri minerali come la pirite. La reazione di ossidoriduzione di questi solfuri metallici\nlibera energia che non solo \u00e8 disponibile per la sintesi di molecole organiche, ma anche per la formazione di oligomeri e polimeri. \u00c8 pertanto ipotizzato che tali sistemi possano evolvere in insiemi autocatalitici di entit\u00e0 metabolicamente attive e autoreplicantesi, che avrebbero preceduto le forme di vita oggi conosciute.\nL'esperimento cos\u00ec eseguito produsse una quantit\u00e0 relativamente bassa di dipeptidi (dallo 0,4% al 12,4%) ed una ancora minore di tripeptidi (0,10%) e gli scienziati notarono che a quelle stesse condizioni i dipeptidi si idrolizzano rapidamente. Un'altra critica che si pu\u00f2 muovere \u00e8 che l'esperimento non includeva nessuna delle organomolecole che probabilmente avrebbero reagito o interrotto la catena.\nL'ultima modifica all'ipotesi ferro-zolfo fu apportata da William Martin e Michael Russell nel 2002. Nello scenario da loro ipotizzato, le prime forme di vita cellulari si sarebbero evolute all'interno di vulcani sottomarini sui fondali di mari molto profondi.\nQueste strutture consistono di piccole caverne, coperte da leggeri muri membranosi formati da solfuri metallici. Pertanto, tali strutture risolverebbero molti punti critici dei sistemi puri di W\u00e4chtersh\u00e4user:\nQuesto modello localizza il LUCA (\"Ultimo Antenato Comune Universale\") nel vulcano sottomarino, piuttosto che assumerne l'esistenza come forma di vita libera. L'ultimo passo evolutivo sarebbe stata la sintesi di una membrana lipidica che, alla fine, avrebbe permesso agli organismi di abbandonare il sistema di microcaverne dei vulcani sottomarini e iniziare vite indipendenti. Questa acquisizione tardiva dei lipidi \u00e8 coerente con la presenza di membrane lipidiche completamente diverse negli archaebatteri e negli eubatteri e con la notevole somiglianza di molti aspetti della fisiologia cellulare di tutte le forme di vita.\nIpotesi sull'origine dell'omochiralit\u00e0.\nUn'altra questione irrisolta nell'evoluzione chimica \u00e8 l'origine dell'omochiralit\u00e0, cio\u00e8 la presenza negli organismi viventi di molecole organiche con la stessa configurazione (ad esempio, gli amminoacidi sono tutti nella configurazione L, mentre il ribosio e il deossiribosio degli acidi nucleici hanno configurazione D). L'omochiralit\u00e0, spiegabile semplicemente con un'iniziale asimmetria, \u00e8 essenziale per la formazione di ribozimi e proteine funzionali.\nUn lavoro eseguito tra il 2001 ed il 2003 da scienziati al Purdue identific\u00f2 l'amminoacido serina come probabile causa prima dell'omochilarit\u00e0 delle molecole organiche. La serina, infatti, forma legami particolarmente saldi con gli amminoacidi della stessa chiralit\u00e0, risultando in un oligopeptide di circa otto molecole, nel quale gli amminoacidi hanno la stessa configurazione, D o L. Questa propriet\u00e0 non \u00e8 condivisa dagli altri amminoacidi, che sono in grado di formare legami deboli anche con amminoacidi di chiralit\u00e0 opposta. Bench\u00e9 il mistero sul perch\u00e9 la \"serina L\" divenne dominante sia ancora insoluto, questo risultato suggerisce una risposta alla questione della trasmissione chirale, poich\u00e9 una volta che l'asimmetria si \u00e8 stabilita, le molecole organiche di una chiralit\u00e0 diventano dominanti.\nUno studio su alcuni amminoacidi, ritrovati sul meteorite Murchison, dimostrava che c'era una maggiore percentuale di L-alanina e L-acido-glutammico rispetto ai corrispondenti enantiomeri D.\nDa questi risultati si \u00e8 formulata l'ipotesi di una probabile origine nello spazio dell'omochiralit\u00e0. Secondo questa teoria, la luce polarizzata all'interno del disco protoplanetario potrebbe aver provocato una fotodecomposizione selettiva di uno dei due enantiomeri, conducendo a un eccesso dell'altro.\nAltri studi hanno dimostrato che il decadimento beta pu\u00f2 determinare una degradazione preferenziale dell'isomero D-leucina, in una miscela racemica. Quest'osservazione, associata alla possibile presenza di 14C nelle molecole prebiotiche identifica il decadimento radioattivo come una probabile causa all'origine dell'omochiralit\u00e0.\nUn'altra teoria si basa sulla caratteristica dei cristalli chirali di concentrare sulla loro superficie uno dei due enantiomeri. Quest'osservazione ha condotto all'ipotesi di un possibile scenario prebiotico, in cui cristalli naturali chirali hanno agito da catalizzatori per l'assemblaggio di macromolecole formate da unit\u00e0 monomeriche chirali..\nDi recente \u00e8 stata formulata l'ipotesi, supportata da simulazioni al computer, che una serie di eventi di estinzione selettiva possa avere selezionato un certo tipo di chiralit\u00e0 in una fase assai primordiale della vita\nDalle molecole organiche alle protocellule.\nLa domanda \"Come semplici molecole organiche possono formare una protocellula?\" \u00e8 tuttora senza risposta, ma vi sono molte ipotesi. Alcune di queste postulano come tappa iniziale la comparsa degli acidi nucleici, mentre altre ritengono antecedenti l'evoluzione delle reazioni biochimiche e dei pathways. Recentemente stanno emergendo modelli ibridi che combinano gli aspetti delle due ipotesi.\nModello \"Prima i Geni\": il mondo a RNA.\nL'ipotesi del mondo a RNA suggerisce che molecole relativamente corte di RNA, capaci di catalizzare la propria replicazione, potrebbero essersi formate spontaneamente. \u00c8 difficile valutare la probabilit\u00e0 di tale evento, ma sono state avanzate varie teorie sulle possibili modalit\u00e0 di formazione di queste molecole.\nLe prime membrane cellulari si sarebbero formate spontaneamente da proteinoidi, molecole simili a proteine che vengono prodotte riscaldando soluzioni amminoacidiche e, se presenti alla corretta concentrazione in ambiente acquoso, formano microsfere che si comportano in modo simile a compartimenti racchiusi in membrana. Altre possibilit\u00e0 includono sistemi di reazioni chimiche all'interno di substrati di argilla o sulla superficie di rocce di pirite. I fattori che supportano l'importante ruolo del RNA nelle prime fasi della vita sulla Terra sono:\nI problemi che sollevano dubbi contro questa ipotesi sono legati, in particolare:\nEsperimenti recenti hanno rilevato che le prime stime sulle dimensioni di una molecola di RNA capace di auto-replicarsi erano molto probabilmente fortemente sottostimate. Le forme attuali della teoria del mondo a RNA propongono che molecole pi\u00f9 semplici, in grado di auto-replicarsi, abbiano preceduto l'RNA (che un altro \"Mondo\" si sarebbe evoluto producendo successivamente il Mondo a RNA).\nSecondo alcuni studiosi, acidi nucleici alternativi potrebbero essersi formati in tempi prebiotici, precedendo il mondo a RNA. Uno dei possibili candidati \u00e8 il piranosil-RNA (p-RNA), molto simile alla molecola di RNA ma che, al posto del ribosio, presenta una versione modificata di questo, con un anello a sei atomi. Questo polimero, prodotto da Eschenmoser, pu\u00f2 formare strutture a duplice filamento e si \u00e8 dimostrato pi\u00f9 adatto dello stesso RNA all'auto-replicazione in assenza di un sistema enzimatico.\nAltri acidi nucleici possibili precursori dell'RNA sono il PNA, che invece possiede uno scheletro di tipo proteico, il TNA (Threose nucleic acid), ed il GNA (Glycerol nucleic acid).\nAttualmente, tuttavia, le varie ipotesi hanno un impianto sperimentale incompleto: molte di esse possono essere simulate e testate in laboratorio, ma la scarsit\u00e0 di rocce sedimentarie risalenti a quel periodo della Terra primordiale conferisce scarse opportunit\u00e0 di verificare quest'ipotesi con certezza.\nModelli \"Prima il Metabolismo\": mondo a ferro-zolfo e altri.\nMolti modelli respingono l'idea dell'auto-replicazione di un \"gene-nudo\" e ipotizzano la comparsa di un primitivo metabolismo che avrebbe fornito l'ambiente per il successivo emergere della replicazione dell'RNA.\nUna delle prime formalizzazioni di quest'idea fu avanzata nel 1924 da Alexander Oparin, che postul\u00f2 la presenza di primitive vescicole auto-replicantesi, antecedenti all'evoluzione della struttura del DNA. Varianti pi\u00f9 moderne, risalenti agli anni ottanta e novanta, includono la teoria del mondo a ferro-zolfo di G\u00fcnter W\u00e4chtersh\u00e4user e i modelli introdotti da Christian de Duve basati sulla chimica dei tioesteri. Tra le argomentazioni pi\u00f9 astratte e teoriche a sostegno dell'emergenza del metabolismo in assenza geni si includono un modello matematico introdotto da Freeman Dyson all'inizio degli anni ottanta e l'idea di Stuart Kauffman a proposito di insiemi autocatalitici, discussi pi\u00f9 tardi in quel decennio.\nTuttavia, l'idea che un ciclo metabolico chiuso, come il ciclo dell'acido citrico, si possa formare spontaneamente (come proposto da G\u00fcnter W\u00e4chtersh\u00e4user) rimane priva di supporto. Secondo Leslie Orgel, un leader negli studi sull'origine della vita degli ultimi decenni, le cose non cambieranno in futuro. In un articolo intitolato \"Self-Organizing Biochemical Cycles\", Orgel riassume la sua analisi sull'argomento affermando: \"Non vi sono attualmente ragioni per credere che cicli formati da pi\u00f9 passaggi, come il ciclo riduttivo dell'acido citrico, si siano auto-organizzati su una superficie composta da FeS o FeS2 o da qualche altro minerale\". \u00c8 possibile che un altro tipo di pathway metabolico si sia evoluto al principio della vita. Per esempio, invece del ciclo riduttivo dell'acido citrico, il pathway \"aperto\" dell'acetil-CoA (uno dei quattro modi oggi riconosciuti per la fissazione del biossido di carbonio in natura) risulta pi\u00f9 compatibile con l'ipotesi dell'auto-organizzazione sulla superficie di un solfuro metallico. L'enzima chiave di questo pathway, la monossido di carbonio deidrogenasi/acetil-CoA sintetasi, ospita gruppi misti nichel-ferro-zolfo nei suoi centri di reazione e catalizza la formazione dell'acetil-CoA in un singolo passaggio.\nTeoria delle bolle.\nLe onde che s'infrangono sulla riva creano una delicata schiuma composta da bolle. I venti che soffiano sugli oceani hanno la tendenza a portare gli oggetti galleggianti a riva, come la legna che si accumula sulla battigia. \u00c8 possibile che, nei mari primordiali, le molecole organiche si siano concentrate sulle rive pi\u00f9 o meno allo stesso modo. Inoltre, le acque costiere poco profonde tendono anche a essere pi\u00f9 calde, concentrando ulteriormente le molecole con l'evaporazione. Mentre le bolle composte soprattutto da acqua si dissolvono rapidamente, quelle oleose possiedono una maggiore stabilit\u00e0.\nI fosfolipidi costituiscono un buon esempio di composto oleoso ritenuto abbondante nei mari prebiotici. Siccome i fosfolipidi contengono una testa idrofila da un lato, e una coda idrofobica dall'altro, hanno la tendenza spontanea a formare membrane lipidiche in acqua. Una bolla formata da un unico strato pu\u00f2 contenere solo olio, e, pertanto, non \u00e8 favorevole a ospitare molecole organiche idrosolubili. D'altro canto, una bolla lipidica a doppio strato pu\u00f2 contenere acqua e, al momento della sua formazione nei mari primitivi, potrebbe aver intrappolato e concentrato numerose molecole organiche idrosolubili, tra le quali zuccheri, proteine e anche polimeri di acidi nucleici, e per questo motivo rappresenta il precursore pi\u00f9 probabile delle moderne membrane cellulari. All'interno di questa bolla neoformata, le molecole organiche catturate potrebbero aver reagito formando composti organici pi\u00f9 complessi. Inoltre, l'acquisizione di una proteina all'interno del doppio strato, aumentando la stabilit\u00e0 della membrana, pu\u00f2 aver offerto un vantaggio selettivo ad alcune bolle, poich\u00e9 le macromolecole in esse contenute hanno interagito per un periodo di tempo maggiore, sintetizzando nuove proteine e acidi nucleici. Quando queste bolle si sono dissolte, a causa delle sollecitazioni meccaniche e del moto ondoso, hanno rilasciato nel mezzo circostante il loro contenuto di molecole organiche, le quali, a loro volta, possono essere state catturate all'interno di nuove bolle in formazione, realizzando una forma primitiva di trasmissione genetica. Una sequenza di questi processi avvenuta nei mari primordiali, grazie alla selezione naturale, potrebbe aver trasformato le bolle primitive nelle prime cellule, dalle quali poi si sono evoluti i primi procarioti, eucarioti ed, infine, gli organismi pluricellulari.\nSimilmente, le bolle formate interamente da molecole simili a proteine, denominate microsfere, si formeranno spontaneamente alle giuste condizioni. Ma non sono un probabile precursore delle moderne membrane cellulari, dal momento che le membrane cellulari sono formate prevalentemente da composti lipidici che amminoacidici.\nAltri modelli.\nAutocatalisi.\nL'etologo britannico Richard Dawkins, nel suo libro \"Il racconto dell'antenato. La grande storia dell'evoluzione\" edito nel 2004, sostenne l'ipotesi di un possibile ruolo dell'autocatalisi nelle prime fasi dell'origine della vita.\nGli autocatalitici sono sostanze che catalizzano la propria produzione, e pertanto sono dei semplici replicatori molecolari. In questo libro, Dawkins cita esperimenti effettuati da Julius Rebek ed i suoi colleghi allo Scripps Research Institute in California, nei quali combinarono ammino adenosina e pentafluorofenilestere con l'autocatalita ammino adenosina triacido estere (AATE). Varianti di AATE, contenuti in un analogo sistema sperimentale, mostrarono di possedere la propriet\u00e0 di catalizzare la propria sintesi. Questo esperimento dimostr\u00f2 la possibilit\u00e0 che l'autocatalisi poteva manifestare competizione all'interno di una popolazione di entit\u00e0 con caratteristiche di ereditariet\u00e0, che poteva essere interpretata come una forma rudimentale di selezione naturale.\nTeoria dell'argilla.\nUna teoria basata sull'argilla fu avanzata da A.Graham Cairns-Smith dell'University of Glasgow nel 1985 e adottata come un'ipotesi plausibile anche da altri scienziati (tra cui Richard Dawkins). La teoria di Graham Cairns-Smith postula la formazione graduale di molecole organiche complesse su una piattaforma inorganica preesistente, presumibilmente cristalli di silicati in soluzione. In pratica, si propone un modello di \"vita dalla roccia\".\nCairns-Smith \u00e8 uno strenuo critico di altri modelli di evoluzione chimica. Tuttavia, ammette che, come molti altri modelli dell'origine della vita, anche il suo contiene dei risvolti problematici (Horgan 1991).\nPeggy Rigou dell\"Institut national de la recherche agronomique\" (INRA), a Jouy-en-Josas, in Francia, riporta sull'edizione dell'11 febbraio 2006 della rivista Science News che i prioni sono capaci di legarsi alle particelle di argilla e migrare quando l'argilla diventa carica negativamente. Anche se in questa relazione non c'\u00e8 alcun riferimento sulle possibili implicazioni per le teorie sull'origine della vita, questa ricerca suggerisce che i prioni possano rappresentare un probabile \"pathway\" per le prime molecole replicantesi.\n\"Biosfera profonda-calda\" modello di Gold.\nLa scoperta dei nanobi (strutture filiformi contenenti DNA e di dimensioni inferiori ad un batterio) in rocce profonde, port\u00f2 negli anni novanta alla formulazione, da parte di Thomas Gold, di una controversa teoria secondo cui le prime forme di vita non si svilupparono sulla superficie terrestre, ma vari chilometri al di sotto della crosta. \u00c8 noto che la vita microbica \u00e8 abbondante fino a cinque chilometri al di sotto della superficie terrestre nella forma degli archaea, che generalmente si considerano come anteriori o per lo meno contemporanei agli eubatteri, molti dei quali vivono sulla superficie, inclusi gli oceani. Si ritiene che la scoperta di vita microbica sotto la superficie di altri corpi celesti nel nostro Sistema Solare darebbe una credibilit\u00e0 rilevante a questa teoria. Secondo Gold una sorgente profonda di sostanza organica, asciutta e difficile da raggiungere, promuove la sopravvivenza, perch\u00e9 la vita che si forma in una pozzanghera di materiale organico tende a consumare tutto il cibo fino ad estinguersi.\nIl Mondo a lipidi.\nSecondo questa teoria le prime entit\u00e0 autoreplicantesi erano composti organici simili ai lipidi. \u00c8 noto che i fosfolipidi formano spontaneamente doppi strati in acqua - la stessa struttura delle odierne membrane cellulari. Anche altre molecole anfifiliche, con una catena lunga idrofoba ed una testa polare, sono in grado di formare spontaneamente strutture simili a vescicole racchiuse da membrane. Queste catene carboniose erano presenti sulla Terra primordiale, dove la loro capacit\u00e0 di auto organizzarsi in strutture sovramolecolari pu\u00f2 essere stata determinante per l'emergere della vita. Infatti, i corpi lipidici formati da anfifili possiedono, nella zona centrale apolare, molecole capaci di assorbire la luce visibile e utilizzarla per numerose reazioni, tra cui la sintesi di altre molecole anfifiliche a partire da precursori presenti nell'ambiente. Le molecole neosintetizzate, inserendosi nel doppio strato, provocano l'espansione delle vescicole, le quali, in seguito ad eccessiva espansione, vanno incontro ad una scissione spontanea, conservando la stessa composizione dei lipidi nella progenie.\nQuesto processo pu\u00f2 aver rappresentato una prima forma di replicazione e di trasferimento dell'informazione. Secondo questo modello, infatti, sulla Terra primordiale esistevano diversi tipi di questi corpi lipidici, alcuni dei quali, grazie alla loro particolare composizione, possedevano capacit\u00e0 catalitiche superiori, e quindi si accrescevano e replicavano pi\u00f9 velocemente degli altri, trasferendo la loro informazione composizionale alla progenie; in questo modo si sarebbe realizzata una forma di selezione naturale e solo in seguito, l'evoluzione condusse alla comparsa di entit\u00e0 polimeriche come l'RNA o il DNA pi\u00f9 adatte alla conservazione dell'informazione.\nIl modello a polifosfati.\nIl problema con la maggior parte degli scenari abiogenetici \u00e8 che l'equilibrio termodinamico degli amminoacidi con i peptidi \u00e8 spostato nella direzione degli amminoacidi liberi; sono stati spesso tralasciati, infatti, i meccanismi che hanno indotto la polimerizzazione. La risoluzione di questo problema pu\u00f2 essere rilevata nelle propriet\u00e0 dei polifosfati, generati dalla polimerizzazione di ioni monofosfato ordinari PO4\u22123 ad opera della radiazione ultravioletta. I polifosfati inducono la polimerizzazione degli amminoacidi in peptidi, guidando il processo contro la direzione dell'equilibrio. Grandi quantit\u00e0 di ultravioletti erano probabilmente presenti negli oceani primordiali. Il problema fondamentale, tuttavia, sembra essere che il calcio reagisce con il fosfato solubile formando fosfato di calcio insolubile, per cui occorre trovare un meccanismo plausibile per mantenere gli ioni calcio liberi in soluizione. Forse, la risposta potrebbe trovarsi in alcuni complessi stabili e non reattivi come il citrato di calcio.\nIl modello dell'ecopoiesi.\nIl modello dell'ecopoiesi propone che i cicli biogeochimici degli elementi biogenici, catalizzati da un'atmosfera primordiale ricca di ossigeno, generato dalla fotolisi del vapore acqueo, siano stati la base di un metabolismo planetario che precedette e condizion\u00f2 la graduale evoluzione della vita.\nVita \"primitiva\" extraterrestre.\nUn'alternativa all'abiogenesi terrestre \u00e8 l'ipotesi che la vita primitiva si sia originariamente formata in ambiente extraterrestre, o nel cosmo o su un pianeta vicino (Marte). (Si noti che l\"'esogenesi\" \u00e8 legata, ma non coincide con la nozione di panspermia).\nLa presenza di acqua.\nPer questo motivo ultimamente rivestono particolare importanza le osservazioni dei pianeti esterni alla Terra o addirittura fuori dal Sistema Solare.\nPer cercare la presenza di vita su questi pianeti, ci si concentra principalmente sulla ricerca di acqua allo stato liquido, considerata indispensabile alla formazione di entit\u00e0 viventi.\nIn questi casi, la situazione \u00e8 molto diversa: il calore necessario per la presenza di acqua allo stato liquido non \u00e8 pi\u00f9 legata principalmente all'energia ricevuta dal Sole, ma da quella prodotta all'interno dei singoli pianeti per effetto della forza gravitazionale e del decadimento radioattivo.\nPer esempio, si ipotizza la possibile presenza di acqua allo stato liquido all'interno dei cosiddetti \"satelliti di ghiaccio\", dove le forze di marea indotte dal pianeta stirano e distorcono la crosta causando l'innalzamento della temperatura oltre il punto di fusione.\nAcqua su Marte.\nVarie missioni spaziali sono state effettuate sul pianeta rosso al fine di verificare la presenza di acqua. Sul suolo marziano sono state rintracciate tracce di ematite, un minerale che si forma solamente in presenza di acqua e sono state osservate zone sedimentarie che si ipotizza possano essersi formate per azione erosiva di un liquido; il \"rover\" \"Opportunity\" ha inoltre ottenuto riscontri che in un antico passato l'acqua esisteva allo stato fluido sulla superficie di Marte.\n Nel dicembre del 2006 Mars Global Surveyor ha fornito le prove fotografiche che a tutt'oggi l'acqua fuoriesce da fenditure lasciando depositi sul terreno. Altre fotografie hanno mostrato alvei di antichi fiumi, isole che sorgevano al loro interno, prove inconfutabili che un tempo il liquido scorreva formando le caratteristiche formazioni ora visibili. Ma col diminuire del \"campo magnetico\" il vento solare ha spazzato via la primitiva atmosfera facendo diminuire drasticamente la pressione ed eliminando quasi completamente l'acqua dalla superficie.\nNel marzo del 2004 la sonda Mars Express ha rilevato la presenza di metano nell'atmosfera di Marte, e siccome questo gas pu\u00f2 persistere solo per poche centinaia di anni, essa viene spiegata solamente attraverso un processo vulcanico o geologico non identificato o con la presenza di certe forme di vita estremofile. Secondo altri esperti, il minerale chiamato olivina in presenza di acqua potrebbe essere stato convertito in serpentina, e questo fenomeno potrebbe essere successo in qualche posto nel sottosuolo di Marte ed aver liberato abbastanza metano da poter essere stato rilevato dalle sonde. Ancora il \"Mars Express\" nel febbraio 2005 ha segnalato la presenza di formaldeide, altro indizio di presenza di vita microbica.\nNel novembre del 2005 i ricercatori dell'ESA hanno comunicato che la sonda utilizzando il radar MARSIS ha individuato quello che probabilmente \u00e8 un lago ghiacciato largo fino a 250 chilometri nel sottosuolo del pianeta ad una profondit\u00e0 di circa 2 chilometri. Il bacino del lago deriverebbe da un impatto di un meteorite che in seguito si sarebbe riempito di materiale ricco di ghiaccio. Tramite MARSIS si sono potuti contare i crateri nascosti dai sedimenti e dalle colate laviche della regione nord di Marte. Il numero di questi crateri \u00e8 comparabile con il numero di quelli presenti nella regione sud, quindi entrambe le regioni si sarebbero formate nello stesso arco temporale. Lo strumento MARSIS inoltre ha permesso di effettuare una stima di massima della quantit\u00e0 d'acqua immagazzinata sotto forma di ghiaccio nella regione del polo sud.\nNel maggio 2008 \u00e8 atterrata la sonda Phoenix su una regione polare con il compito di analizzare l'ambiente per verificare se vi possano vivere i microorganismi; il lander con un braccio meccanico ha scavato nel terreno ed analizzato il materiale ottenuto. Si ritiene che i terreni, analizzati da Phoenix siano vecchi di 50.000 e forse un milione di anni, e potrebbero avere tracce di un antico clima marziano pi\u00f9 temperato.\nIl 1\u00ba agosto 2008 in una conferenza stampa la NASA ha annunciato la rilevazione da parte della sonda Phoenix di ghiaccio presente a 5 centimetri sotto il suolo marziano.\nL'arrivo sulla Terra.\nI composti organici sono relativamente comuni nello spazio, specialmente al di fuori del sistema solare, dove i composti volatili non evaporano per effetto del calore solare. Le comete sono rivestite da strati esterni in materiale scuro, ritenuto essere simile al catrame composto di materiale organico complesso formato da semplici composti del carbonio andati incontro a reazioni dovute soprattutto all'irraggiamento da parte degli ultravioletti. Si pu\u00f2 supporre che una pioggia di materiale dalle comete possa aver portato sulla Terra quantit\u00e0 significative di tali complessi organici.\nUn'ipotesi alternativa ma legata a quest'ultima, proposta per spiegare la presenza della vita sulla Terra cos\u00ec presto su un pianeta appena raffreddato, con un tempo per l'evoluzione prebiotica evidentemente molto ridotto, \u00e8 che la vita si sia formata inizialmente su Marte. A causa delle sue minori dimensioni, Marte si sarebbe raffreddato prima della Terra (una differenza di centinaia di milioni di anni), permettendo processi prebiotici mentre la Terra era ancora troppo calda. La vita sarebbe poi stata trasportata sulla Terra quando il materiale crostale sub\u00ec esplosioni a causa di impatti con comete e asteroidi. Marte avrebbe continuato a raffreddarsi molto velocemente divenendo ostile alla prosecuzione dell'evoluzione e anche all'esistenza stessa della vita (perse la sua atmosfera a causa di un blando vulcanesimo). La Terra sta andando incontro allo stesso destino, ma a minore velocit\u00e0.\nQuesta ipotesi non risponde in realt\u00e0 alla domanda su come si sia originata la vita, ma semplicemente sposta la questione su un altro pianeta o su una cometa. Tuttavia, il vantaggio di un'origine extraterrestre della vita primitiva \u00e8 che la vita non deve necessariamente essersi evoluta su ciascun pianeta per esservi presente, ma piuttosto da un singolo luogo da cui si sarebbe diffusa nella galassia ad altri sistemi stellari attraverso comete e meteoriti. L'evidenza a supporto della plausibilit\u00e0 del concetto \u00e8 scarsa, ma trova dimostrazione nello studio recente delle meteoriti marziane ritrovate in Antartide e negli studi sui microbi estremofili e sui risultati di esperimenti sulla resistenza all'esposizione nello spazio di alcune forme di vita terrestri. Un ulteriore sostegno all'ipotesi viene dalla recente scoperta di un ecosistema batterico la cui sorgente di energia \u00e8 la radioattivit\u00e0.\nL'origine della vita nella cultura.\nL'interrogativo di come abbia avuto origine la vita ha coinvolto molto la cultura umana e prima che la scienza elaborasse le teorie che oggi conosciamo, \u00e8 tramite la mitologia, la religione e la filosofia che l'uomo ha provato a fornire risposte a tale interrogativo.\nReligione e mitologia.\nIl concetto di creazione permea tutte le culture, e in talune \u00e8 comune la mancanza di un processo evolutivo.\nLe dottrine o complesso di miti che si rifanno alla creazione possono tuttavia essere fra loro molto diversi, spostandosi da cultura a cultura. Infatti alcuni miti fanno nascere il mondo dalle lotte intestine tra le divinit\u00e0, altri affidano la creazione ad un'unica divinit\u00e0 che fa nascere il creato dal nulla mentre, per altri ancora, la Terra e tutto ci\u00f2 che ci circonda sarebbe fuoriuscito da un uovo cosmico primordiale.\nIn ognuno di questi miti, le varie societ\u00e0 e le varie culture hanno inserito gli elementi e le metafore che ritenevano pi\u00f9 rappresentativi della loro concezione del mondo.\nAlcuni ritengono che il mito della creazione influenzi l'atteggiamento degli uomini che vivono nella societ\u00e0 che gli ha dato vita, anche se essi non vi credono.\nAustraliani aborigeni.\nNella cultura degli aborigeni australiani, la creazione del mondo svolge un ruolo fondamentale. La creazione risale al Tempo del sogno, in cui gigantesche creature totemiche attraversarono la Terra cantando di ci\u00f2 che incontravano (rocce, pozze d'acqua, animali, piante) e cos\u00ec facendo portarono questi elementi alla creazione vera e propria.\nBabilonia.\nIl mito della creazione babilonese \u00e8 stato descritto nell'En\u00fbma Elish, di cui esistono varie versioni e copie, la pi\u00f9 antica delle quali \u00e8 datata al 1700 a.C.\nSecondo questa descrizione, il dio Marduk si arm\u00f2 per combattere il mostro Tiamat. Marduk distrusse Tiamat, tagliandola in due parti che divennero la terra e il cielo. Dopo, distrusse anche il marito di Tiamat, Kingu, usando il suo sangue per creare l'umanit\u00e0.\nBantu.\nSecondo i Bantu, in origine la Terra non era altro che acqua e oscurit\u00e0. Mbombo, il gigante bianco, governava questo caos. Un giorno egli sent\u00ec un fortissimo dolore allo stomaco e vomit\u00f2 il sole, la luna e le stelle. Il sole splendeva perfidamente e l'acqua evapor\u00f2 nelle nuvole. Gradualmente, apparvero delle colline asciutte. Mbombo vomit\u00f2 di nuovo e questa volta vennero fuori gli alberi, gli animali, le persone e molte altre cose: la prima donna, il leopardo, l'aquila, l'incudine, la scimmia Fumu, il primo uomo, il firmamento, la medicina e la luce. Nchienge, la donna delle acque, viveva ad Est. Ella aveva un figlio, Woto, e una figlia, Labama. Woto fu il primo re dei Bakuba.\nBuddismo.\nIl Buddismo normalmente ignora le questioni riguardanti l'origine della vita. Il Buddha a questo riguardo disse che sarebbe stato possibile ponderare su queste questioni per tutta la vita senza tuttavia avvicinarsi al vero obiettivo, la cessazione della sofferenza.\nCherokee.\nIn principio, c'era solo l'acqua. Tutti gli animali vivevano sopra di essa ed il cielo era sommerso. Erano tutti curiosi di sapere cosa ci fosse sotto l'acqua ed un giorno Dayuni'si, lo scarabeo acquatico, si offr\u00ec volontario per esplorare. Esplor\u00f2 la superficie, ma non riusc\u00ec a trovare nessun terreno solido. Esplor\u00f2 sotto la superficie fino al fondo e tutto quello che trov\u00f2 fu del fango che port\u00f2 in superficie. Dopo aver preso il fango, esso cominci\u00f2 a crescere e a spargersi tutto intorno, fino a che non divenne la Terra cos\u00ec come la conosciamo.\nDopo che tutto ci\u00f2 accadde, uno degli animali attacc\u00f2 questa nuova terra al cielo con quattro stringhe. La terra era ancora troppo umida, cos\u00ec mandarono il grande falco nel Galun'lati per prepararla per loro. Il falco vol\u00f2 gi\u00f9 e quando raggiunse la terra dei Cherokee era cos\u00ec stanco che le sue ali cominciarono a colpire il suolo. Ogni volta che colpivano il suolo si formava una valle od una montagna. Gli animali poi decisero che era troppo buio, cos\u00ec crearono il sole e lo misero l\u00ec dove \u00e8 tutt'oggi.\nCina.\nIn Cina sussistono cinque maggiori punti di vista sulla creazione.\nBibbia.\nNella Bibbia si narra che Dio avrebbe creato il mondo, ivi inteso l'universo, in sei giorni, riposandosi il settimo.\nAlcune dottrine cristiane insegnano che si tratta di giorni letterali, mentre altre credono che il termine \"giorno\" debba essere inteso come \"Ere creative\", della durata di migliaia, se non milioni, di anni .\nNella Genesi, il primo libro del testo sacro per ebrei e cristiani, ma riconosciuto tale anche dai musulmani, la narrazione della Creazione occupa i capitoli .\nLa Genesi si apre con le seguenti frasi: \"\u00abIn principio Dio cre\u00f2 il cielo e la terra. La terra era informe e deserta e le tenebre ricoprivano l'abisso e lo spirito di Dio aleggiava sulle acque.\u00bb \"\nFilosofia.\nSin dalle origini della filosofia occidentale, in particolare nella filosofia greca, il problema dell'origine della vita \u00e8 stato posto al centro della riflessione; le varie scuole di pensiero si distinguono fra quelle che attribuivano l'origine del cosmo a un principio statico (l'acqua, il numero, il \"logos\", l'essere), ovvero a una pluralit\u00e0 di fattori(amore e odio, gli atomi etc.) che, mediante un equilibrio dinamico, assicurano il divenire della vita.\nNel \"Poema sulla natura\" Parmenide sostiene che la molteplicit\u00e0 e i mutamenti del mondo fisico sono illusori, e afferma, contrariamente al senso comune, che sola realt\u00e0 \u00e8 l'Essere: immutabile, ingenerato, finito, immortale, unico, omogeneo, immobile, eterno.\nQuesta concezione \u00e8 diametralmente opposta alla tesi formulata da Eraclito, secondo il quale tutto il mondo non \u00e8 che un flusso perennemente in divenire, nel quale nessuna cosa \u00e8 mai la stessa poich\u00e9 tutto si trasforma ed \u00e8 in una continua evoluzione. Pur se la filosofia di Eraclito ci \u00e8 giunta in modo frammentario, egli sembra quindi ancorare la realt\u00e0 al tempo e alle continue trasformazioni che esso comporta; in questo senso sostiene che solo il cambiamento e il movimento siano reali e che l'identit\u00e0 delle cose sia illusoria: per Eraclito tutto scorre (panta rei).\nAnche gli atomisti democritei si opponevano alla concezione di immobilismo degli eleati. La teoria atomistica prevedeva, in effetti, la coesistenza di Essere e Non essere. La realt\u00e0 sarebbe originata da scontri casuali di atomi che si uniscono formando gli enti sensibili.\nUna teoria differente \u00e8 elaborata da Anassagora secondo cui la vita sulla Terra si sarebbe sviluppata in seguito allo sviluppo di \"semi\" presenti in tutto l'Universo, armonizzati da un Nous, una sorta di intelligenza divina. Tale ipotesi \u00e8 stata ripresa nell'Ottocento e prende il nome di panspermia.\nSecondo Platone, il mondo visibile sarebbe opera del Demiurgo, una sorta di divinit\u00e0 che avrebbe traslato il mondo perfetto delle idee nel mondo terreno imperfetto.\nDiversa invece la concezione aristotelica: secondo Aristotele, infatti, essendo Dio puro pensiero e immutabile, non pu\u00f2 creare il mondo, che \u00e8 anch'esso eterno. Come riporta Cicerone (\"Tuscolane\", 15, 42): \u00abil mondo non ha mai avuto origine, poich\u00e9 non vi \u00e8 stato alcun inizio, per il sopravvenire di una nuova decisione, di un'opera cos\u00ec eccellente\u00bb\nArte.\nAnche varie opere artistiche (letterarie, pittoriche, ecc.) hanno affrontato il tema dell'origine della vita. Il tema della Creazione, preso dalla \"Genesi\" si trova in innumerevoli cicli pittori e musivi di storie dell'Antico Testamento.\nMichelangelo dipinse alcuni affreschi sul soffitto della Cappella Sistina in cui rappresentava scene tratte dai primi capitoli della Genesi: una di queste rappresentava la creazione del primo uomo, Adamo, in cui Dio viene rappresentato come un vecchio signore che fluttua in aria con il suo mantello e che conferisce la vita a Adamo sfiorandolo con la mano.\nIl Tintoretto esegu\u00ec a Venezia nel 1550 la sua \"Creazione degli Animali\", oggi conservata nelle Gallerie dell'Accademia. Vi si pu\u00f2 vedere il Creatore in mezzo ad una brillante luce nella Terra ancora oscura dopo la creazione della Terra stessa nel secondo giorno; e si pu\u00f2 ammirare la scena del quarto giorno: pesci, uccelli ed anche mammiferi.\nRaffaello Sanzio nel 1519 a Roma aveva gi\u00e0 eseguito un bellissimo dipinto sulla creazione degli animali con lo stesso titolo del Tintoretto; esso \u00e8 visitabile nella Loggia di Raffaello nel Vaticano. In esso gli animali sono tutti intorno al Creatore, anche gli animali mitici, come l'unicorno."}
{"id": "1142932", "revid": "1214201", "url": "https://it.wikipedia.org/wiki?curid=1142932", "title": "Allsvenskan 2004", "text": "L'edizione 2004 del campionato di calcio svedese (\"Allsvenskan\") vide la vittoria finale del .\nCapocannoniere del torneo fu Markus Rosenberg (Halmstads BK), con 14 reti.\nSpareggio salvezza/promozione.\nAllo spareggio salvezza/promozione vennero ammesse la dodicesima classificata in Allsvenskan (\u00d6rgryte IS) e la terza classificata in Superettan (Assyriska Fotbollsf\u00f6reningen)."}
{"id": "1142935", "revid": "287204", "url": "https://it.wikipedia.org/wiki?curid=1142935", "title": "Phon", "text": ""}
{"id": "1142940", "revid": "124536509", "url": "https://it.wikipedia.org/wiki?curid=1142940", "title": "MethyrFall", "text": "MethyrFall \u00e8 un'ambientazione fantasy italiana per il gioco di ruolo \"Dungeons &amp; Dragons\", realizzata dalla R'DICE Games Development.\nAmbientazione.\nMethyrFall descrive i luoghi, i personaggi e le storie di Cyphelas, un mondo in stile fantasy-medievale, popolato da creature terribili e da eroi.\nL'ambientazione del gioco annovera tra le sue fonti alcune opere del fantasy classico (come quelle di J.R.R. Tolkien, o i cicli di romanzi di M. Weis e T. Hickman), ma prende spunto anche dall'epica classica (Iliade, Odissea), dalla storiografia medievale e dalla letteratura dell'umanesimo.\nIl mondo di Cyphelas \u00e8 stato originariamente devastato da una pioggia di meteore e si \u00e8 salvato solo grazie al sacrificio di una divinit\u00e0 creatrice: \"Celya\". La catastrofe \u00e8 per\u00f2 diventata una risorsa per i mortali che possono cercare di controllare il potere del \"methyrdom\", la meteora caduta dal cielo.\nIn generale l'ambientazione presenta una complessa cosmogonia, una rivisitazione del tema della magia e un particolare approccio alla descrizione delle razze del continente che mescola elementi fantastici con la storia reale. Un esempio di questo intreccio \u00e8 costituito dagli elfi e dai nani (i primi seguono un modello ellenico, i secondi i modelli della societas romana).\nSistema di gioco.\nMethyrFall utilizza le regole del d20 System di Dungeons &amp; Dragons. Su questa base \u00e8 stato sviluppato un sistema per gestire l'avanzamento del personaggio attraverso l'interpretazione, delle regole per l'uso della magia e una nuova categoria di talenti per la collaborazione tra i personaggi del gruppo.\nEdizioni ed espansioni.\nNella serie MethyrFall sono stati pubblicati:"}
{"id": "1142941", "revid": "1632387", "url": "https://it.wikipedia.org/wiki?curid=1142941", "title": "Museo Ebraico di Berlino", "text": "Il Museo Ebraico di Berlino (in tedesco J\u00fcdisches Museum Berlin) \u00e8 il pi\u00f9 grande museo ebraico in Europa, situato a Berlino. Esso \u00e8 composto da due edifici, uno dei quali \u00e8 un ampliamento appositamente progettato dall'architetto Daniel Libeskind, una collezione permanente e svariate esposizioni temporanee raccontano due millenni di storia degli ebrei in Germania. Dopo due anni di ristrutturazione, la nuova mostra permanente \"L\u2019ebraismo in Germania \u2013 Tra storia e presente\" ha aperto le sue porte il 23 agosto 2020. Trasmette la storia, la cultura e il presente ebraico in Germania con un nuovo orientamento e una nuova scenografia.\nIl museo comprende anche un archivio, una biblioteca e l'Accademia W. Michael Blumenthal. Queste strutture servono a trasmettere la cultura ebraica e la storia ebraico-tedesca.\nStoria.\nOriginariamente il museo aveva sede in un edificio situato a \"Oranienburger Stra\u00dfe\", ma venne chiuso nel 1938 dal regime nazista. Parte della collezione sopravviveva nella Berlino Ovest, presso il palazzo storico del \"Kollegienhaus\" principalmente per merito della Repubblica Federale Tedesca, che promuoveva il grande valore della cultura storica. Sotto la tutela della Germania dell'Ovest, l'idea di riaprire il museo inizi\u00f2 a circolare nel 1971 e 1975 venne fondato un comitato per promuovere tale progetto, il cui primo embrione si ebbe dopo una mostra sulla storia ebraica tenutasi a Berlino nel 1978.\nSolo 10 anni dopo, nel 1988 il Senato di Berlino ovest annuncia il concorso internazionale per la progettazione di una nuova sede, che doveva essere pi\u00f9 funzionale e moderna, che potesse ospitare la collezione intera autonomamente, visto che sino ad allora era rimasta come \"dipartimento ebraico\" del Berlin-Museum. Nell'aprile dell'anno successivo viene annunciato il vincitore del concorso: l'originale progetto di Daniel Libeskind.\nNel 1999 al museo venne finalmente riconosciuta la propria autonomia come istituzione ed ebbe anche una propria sede definitiva, anche grazie alle proposte e alle idee dello stesso Libeskind. Il palazzo che ospita il museo \u00e8 stato ultimato nello stesso anno, mentre l'inaugurazione ufficiale \u00e8 avvenuta nel 2001.\nArchitettura dell'edificio.\nL'edificio che ospita il museo si distingue notevolmente dalla tipologia solita dei musei: non risponde a nessun criterio di funzionalit\u00e0 poich\u00e9 la linea guida seguita per la realizzazione del progetto \u00e8 stata quella di raccontare la storia degli ebrei, in particolare degli ebrei in Germania. L'edificio stesso pu\u00f2 essere considerato un'opera d'arte, poich\u00e9 mescola architettura e scultura.\nLibeskind ha battezzato il suo progetto \"between the lines\" (tra le linee) e nei punti in cui le due linee si intersecano si formano zone vuote, o \"voids\", che attraversano l'intero museo.\nL'edificio visto dall'alto ha la forma di una linea a zig-zag e per questa ragione \u00e8 stato soprannominato \"blitz\", che in tedesco significa fulmine. La forma dell'edificio ricorda una stella di David decomposta e destrutturata. L'edificio \u00e8 interamente ricoperto da lastre di zinco e le facciate sono attraversate da finestre molto sottili e allungate, pi\u00f9 simili a squarci o ferite che a vere e proprie finestre, disposte in modo casuale.\nIl museo non ha un ingresso dalla strada, ma vi si accede dall'adiacente Berlin-Museum. Una scala e un sentiero sotterraneo collegano i due edifici, questo a simboleggiare quanto la storia ebraica e quella tedesca siano collegate e connesse fra loro. La scala conduce ad un sotterraneo, composto di tre corridoi, denominati \"assi\" che simboleggiano i diversi destini del popolo ebraico: \"l'asse dell'Olocausto\" conduce ad una torre che \u00e8 stata lasciata vuota, denominata la \"Torre dell'Olocausto\"; \"l'asse dell'Esilio\" conduce ad un giardino quadrato esterno, denominato \"Giardino dell'Esilio\", racchiuso fra 49 colonne; \"l'asse della continuit\u00e0\", collegato agli altri due corridoi, che rappresenta il permanere degli ebrei in Germania nonostante l'Olocausto e l'Esilio. Questo asse conduce ad una scala, che a sua volta conduce alla costruzione principale. L'entrata al museo \u00e8 stata intenzionalmente resa difficile e lunga, per infondere nel visitatore le sensazioni di sfida e di difficolt\u00e0 che sono distintive della storia ebraica.\n\"Kollegienhaus\".\nIl palazzo del \"Kollegienhaus\", fu costruito nel 1735 su progetto di Philipp Gerlach, fu utilizzato per un lungo periodo come Corte d'Appello prussiana.Durante la Seconda guerra mondiale venne parzialmente distrutto e la sua ricostruzione venne iniziata nel 1963 e l'edificio venne adibito a museo della storia di Berlino. Questo perch\u00e9, a seguito della costruzione del Muro, la parte ovest della citt\u00e0 era rimasta priva di numerosi musei. Oggi fa parte del J\u00fcdisches Museum e ospita il caff\u00e8, il punto informazioni, gli uffici, oltre ad essere utilizzato come spazio per esposizioni.\nGiardino dell'Esilio.\nIl \"Giardino dell'Esilio\" \u00e8 una superficie esterna al museo, cui si accede attraverso l\"'asse dell'esilio\". \u00c8 una superficie quadrata circondata da 49 colonne di cemento alte sei metri, in modo tale che dall'esterno non si possa vedere nulla. Il numero delle colonne \u00e8 simbolico, infatti serve a ricordare l'anno di nascita dello stato d'Israele, il 1948, un'altra colonna, quella centrale, rappresenta invece Berlino ed \u00e8 riempita all'interno di terreno proveniente da Gerusalemme. Sulla sommit\u00e0 delle colonne sono stati piantati alberi di olivagno. Essi sono il simbolo della pace e della speranza di un ritorno in patria. Ma significano anche che, come gli alberi riescono a mettere radici in spazi cos\u00ec impervi come la cavit\u00e0 di un pilastro, cos\u00ec anche coloro che sono esiliati in una lontana terra straniera possono trovare la ragione per continuare a vivere in un'altra patria. Libeskind ha voluto fare in modo che il visitatore provasse la stessa sensazione di straniamento e disagio che hanno provato gli ebrei esiliati, e per questo motivo ha costruito il piano di calpestio inclinato di sei gradi, di modo che, camminando tra i pilastri, si provi la sensazione di una mancanza di equilibrio.\nTorre dell'Olocausto.\nLa \"Torre dell'Olocausto\" \u00e8 posta alla fine dell\"'asse della morte\" e vi si accede aprendo una porta spessa e molto pesante. \u00c8 una struttura completamente vuota, buia, non climatizzata (dunque fredda d'inverno e calda d'estate), che viene illuminata solo dalla luce indiretta del giorno che penetra da una stretta feritoia posta in alto. Impossibile vedere fuori e capire dove si \u00e8; attutiti si sentono i rumori provenienti dall'esterno. Evidente e palpabile il significato simbolico che vuole ricreare la condizione degli ebrei deportati che non sapevano in quale luogo si trovavano e non potevano avere notizie. Simbolici diventano anche una scaletta metallica a circa due metri e mezzo dal pavimento usata per la manutenzione della copertura (mezzo di salvezza ma irraggiungibile come lo \u00e8 stata per molti) e i fori nella parete per far entrare l'aria.\nInstallazione Shalechet \u2013 Foglie cadute.\n10 000 volti in acciaio punzonato sono distribuiti sul pavimento dello Spazio Vuoto della Memoria, l'unico spazio vuoto dell'edificio di Libeskind in cui \u00e8 possibile entrare. L'artista israeliano Menashe Kadishman ha dedicato la sua opera non soltanto alle vittime della Shoah, ma a tutte le vittime di guerra e violenze. I visitatori sono invitati a camminare sui volti e ad ascoltare il fragore prodotto dalle lastre di metallo che sbattono l'una contro l'altra e contro le persone che passano. Il frastuono e l'angoscia per tutti quei morti fanno desiderare di uscire al pi\u00f9 presto dalla sala, senza poter smettere di calpestare le teste delle vittime della Shoah.\nRafael Roth Learning Center.\nIl Rafael Roth Learning Center si trovava nei sotterranei del Museo Ebraico di Berlino fino a marzo 2017. Qui la storia ebraica \u00e8 stata presentata in forma multimediale e interattiva in 17 postazioni informatiche per singoli visitatori e gruppi. Sotto le parole chiave \"Cose\", \"Storie\", \"Volti\", i visitatori hanno avuto modo di conoscere i punti salienti della collezione e di immergersi in grandi mostre virtuali - per esempio sulla vita di Albert Einstein o sull'immigrazione nell'Europa dell'Est tra il 1880 e il 1924. Le video interviste hanno offerto spunti sulla vita ebraica attuale in Germania. Il gioco per computer Sansanvis Park \u00e8 stato sviluppato appositamente per i bambini. L'istituzione prende il nome dall'imprenditore immobiliare berlinese e mecenate Rafael Roth (1933-2013).\nNel corso della pianificazione di una nuova mostra permanente, il Museo Ebraico ha deciso di interrompere il Learning Center con le sue attrezzature tecniche dopo pi\u00f9 di 15 anni di successo. \nEsposizioni.\nMostra permanente.\nLa nuova mostra permanente intitolata \u201cL\u2019ebraismo in Germania \u2013 Tra storia e presente\u201d \u00e8 stata aperta il 23 agosto 2020. Coprendo pi\u00f9 di 3.500 metri quadrati, racconta la storia degli ebrei in Germania dai loro inizi ai giorni nostri da una prospettiva ebraica.\nLa mostra \u00e8 divisa in cinque capitoli storici, che vanno dagli inizi della vita ebraica in Ashkenaz al movimento di emancipazione dell'Illuminismo e il suo fallimento fino al presente. Il nazionalsocialismo e il capitolo dopo il 1945 occupano la maggior parte dello spazio. Qui, l'attenzione si concentra su argomenti come la restituzione e i risarcimenti, il rapporto con Israele e l'immigrazione russofona dal 1990. L'installazione video \"Mesubin\" (The Gathered), come \"coro finale\", rende visibile la polifonia della vita ebraica contemporanea. Otto sale tematiche si occupano degli aspetti religiosi dell'ebraismo e della sua pratica vissuta, delle collezioni familiari del museo, dell'arte e della musica. Cosa \u00e8 sacro nel giudaismo? Come si celebra lo Shabbat? Qual \u00e8 il suono del giudaismo? Oltre agli oggetti originali, la mostra presenta una grande variet\u00e0 di mezzi audiovisivi, realt\u00e0 virtuale, arte e giochi interattivi.\nTour storico - viste emozionanti\nUn'installazione video nel Libeskind Building, l'opera \"Drummerrsss\" dell'artista israeliano Gilad Ratman, prodotta appositamente per la mostra, forma il preludio prima che i visitatori procedano attraverso gli assi e salgano la suggestiva scala nelle sale espositive. L\u00ec, un punto di benvenuto progettato in modo scultoreo invita i visitatori ad arrivare e a partecipare.\nNel successivo tour della mostra, la narrazione storica si alterna con approfondimenti sulla cultura e la religione ebraica. Oltre alle presentazioni di oggetti classici, i visitatori possono anche aspettarsi installazioni artistiche, stazioni pratiche e realt\u00e0 virtuale su due piani. Pi\u00f9 che mai, la mostra presenta la ricchezza della collezione propria del museo: di pi\u00f9 di 1000 oggetti, oltre il 70% proviene dal deposito del museo stesso.\nPer 1700 anni, la cultura ebraica in Germania \u00e8 stata strettamente intrecciata con l'ambiente circostante. Fasi di appartenenza e vicinanza hanno plasmato le relazioni ebraico-tedesche tanto quanto l'esclusione, l'arbitrariet\u00e0 e la violenza. Gli ebrei di tutti i tempi hanno sviluppato le loro tradizioni religiose e secolari da questa interazione; l'ebraismo ashkenazita, e pi\u00f9 tardi quello tedesco, \u00e8 emerso dall'interazione permanente con l'ambiente.\nQuesto processo storico, lo sterminio degli ebrei europei nell'Olocausto, il nuovo inizio della vita ebraica in Germania dopo il 1945 e i temi del presente sono presentati nella nostra mostra permanente. I destini personali illustrano le diverse reazioni alle sfide storiche e politiche. Gli oggetti sottolineano la natura sfaccettata della storia - significati sorprendenti a volte diventano evidenti solo ad un esame pi\u00f9 attento. Le domande attuali rendono chiaro che spesso pi\u00f9 di una risposta pu\u00f2 essere giustificata.\nLa mostra \u00e8 stata progettata dalla joint venture chezweitz GmbH / Hella Rolfes Architekten BDA. \nLa precedente mostra permanente.\nLa precedente mostra permanente \"Zwei Jahrtausende deutsch-j\u00fcdischer Geschichte\" (duemila anni di storia ebraico-tedesca) \u00e8 stata esposta da settembre 2001 a dicembre 2017. La precedente mostra permanente) forniva una visione della Germania dal punto di vista della sua minoranza ebraica a partire dalle citt\u00e0 medievali chiamate \"SchUM\" cio\u00e8 Spira, Worms e Magonza.\nIl periodo barocco viene descritto attraverso il diario di Glikl bas Judah Leib (1646-1724, anche Gl\u00fcckl von Hameln), che illustra la sua vita di mercante ebrea ad Amburgo. Il XVIII secolo \u00e8 descritto tramite l'eredit\u00e0 intellettuale e personale del filosofo Moses Mendelssohn (1729-1786). Il XIX \u00e8 caratterizzato dall'emancipazione e dalle conquiste sociali e politiche e da una crescente prosperit\u00e0. Le esperienze dei soldati ebrei tedeschi della prima guerra mondiale descrivono l'inizio del XX secolo. Nella sezione sul nazionalsocialismo, ai visitatori viene presentato come gli ebrei tedeschi hanno reagito alla loro crescente discriminazione e come ci\u00f2 ha portato, ad esempio, alla fondazione di nuove scuole e servizi sociali ebraici. L'esclusione e l'annientamento degli ebrei, tuttavia, pose presto fine a queste iniziative. Dopo la Shoah, 250.000 sopravvissuti si sono trovati in campi per sfollati, dove hanno aspettato l'opportunit\u00e0 di emigrare. Allo stesso tempo, nuove piccole comunit\u00e0 ebraiche sono emerse in Oriente e in Occidente. Concludono la mostra i due grandi processi nazisti del dopoguerra: il processo di Francoforte Auschwitz (1963-1965) e il processo Majdanek a D\u00fcsseldorf (1975-1981). Il tour della mostra si conclude con un'installazione audio in cui gli ebrei cresciuti in Germania raccontano la loro infanzia e giovinezza dopo il 1945 segnando l'inizio di un nuovo capitolo della vita ebraica in Germania.\nAccademia.\nL'Accademia W. Michael Blumenthal nella ex Blumengro\u00dfmarkthalle\nDaniel Libeskind ha anche progettato l'estensione dell'ex Blumengro\u00dfmarkthalle di Bruno Grimmek sul lato ovest di Lindenstrasse. L'inaugurazione e la successiva denominazione come Eric F. Ross Bau in onore del mecenate avvenne il 17 novembre 2012. L'Accademia ospita una sala eventi, l'archivio, la biblioteca e spazi per vari programmi educativi e per il personale accademico. Gli edifici sono raggruppati intorno al Giardino della Diaspora nell'atrio dell'edificio. Le piante di diverse zone climatiche sono alloggiate su piedistalli di acciaio senza contatto diretto con la terra e con poca luce naturale.\nLa piazza davanti all'accademia si chiama Fromet e Moses Mendelssohn Square dall'aprile 2013. La denominazione \u00e8 stata preceduta da una lunga discussione a livello distrettuale, alla quale ha partecipato il Museo Ebraico.\nL\u2019apertura dell\u2019accademia nel 2012 ha ampliato lo spettro delle nostre attivit\u00e0 museali con i programmi accademici. Partendo dal compito del nostro museo di dedicarsi alla storia e alla cultura dell\u2019ebraismo in Germania, i programmi accademici danno visibilit\u00e0 anche alle prospettive di altre minoranze religiose ed etniche. Nella visione del direttore e fondatore, W. Michael Blumenthal, a cui \u00e8 stato intitolato l\u2019edificio accademico, il Museo Ebraico di Berlino non ha soltanto il compito di presentare nelle mostre temi storici, religiosi e sociali, ma anche di seguire e analizzare con attenzione gli sviluppi politici e sociali, da un punto di vista ebraico. In tal senso, l\u2019attenzione non \u00e8 solo rivolta ai rapporti tra la popolazione di maggioranza e le minoranze, ma, soprattutto, allo scambio e all\u2019interconnessione tra le minoranze. \nDa questa filosofia \u00e8 nato un programma di eventi, in cui vengono scandagliati i contrasti, le similitudini e le differenze teologiche, politiche e secolari tra l\u2019ebraismo e le altre religioni e culture. Grazie ai programmi variegati, composti di letture, conferenze, workshop e tavoli di discussione, l\u2019accademia offre una piattaforma per il confronto sui temi sociopolitici di oggi.\nLe mostre temporanee.\nLe mostre temporanee presentano un'ampia gamma di temi, epoche e generi. Tra le mostre pi\u00f9 significative: \"Counterpoint: The Architecture of Daniel Libeskind\" (2003), \"10+5=God\" (2004), \"Chrismukkah: Stories of Christmas and Hanukkah\" (2005\u20132006), \"Home and Exile\" (2006\u20132007), \"Typical: Clich\u00e9s about Jews and Others\" (2008), \"Looting and Restitution: Jewish-Owned Cultural Artifacts from 1933 to the Present\" (2008\u20132009), \"Kosher &amp; Co: On Food and Religion\" (2009\u20132010), e \"How German is it? 30 Artists' Notion of Home\" (2011\u20132012)."}
{"id": "1142942", "revid": "809415", "url": "https://it.wikipedia.org/wiki?curid=1142942", "title": "Yu-Gi-Oh! (serie animata 2000)", "text": " \u00e8 una serie televisiva di anime ispirata al manga \"Yu-Gi-Oh!\" di Kazuki Takahashi. Prodotta dalla Gallop e dalla Nihon Ad Systems (o NAS), venne trasmessa per la prima volta su TV Tokyo il 18 aprile 2000 e successivamente tradotta in pi\u00f9 di 20 lingue e trasmessa in pi\u00f9 di 60 Paesi. \u00c8 basata principalmente sul manga originale a partire dal volume 8 in avanti. La serie consiste di 224 episodi, di cui l'ultimo \u00e8 stato trasmesso per la prima volta in Giappone il 29 settembre 2004. In Italia la serie \u00e8 stata trasmessa in prima visione dal 1\u00ba settembre 2003 al 2 aprile 2006 su Italia 1 ed in seguito replicata su Italia Teen Television, Boing e Hiro. La sigla italiana, intitolata \"Yu-Gi-Oh!\", \u00e8 cantata da Giorgio Vanni, su testo di Alessandra Valeri Manera e musica di Max Longhi e Giorgio Vanni.\nLa serie, come il fumetto, vede come protagonista il giovane Yugi Mut\u014d, ed \u00e8 principalmente incentrata sul gioco di carte che nel manga si chiama \"Magic &amp; Wizards\", e che nell'anime \u00e8 detto \"Duel Monsters\" (gioco immaginario che \u00e8 stato poi realizzato anche nel mondo reale col nome di \"Yu-Gi-Oh!\"). Nell'universo immaginario dell'anime, il gioco \u00e8 stato ideato dal miliardario americano Maximillion Pegasus (Pegasus J. Crawford in originale) e dalla fittizia azienda \"Industrial Illusions\", mentre Seto Kaiba e la sua \"Kaiba Corporation\" producono la tecnologia che trasforma le creature disegnate sulle carte in ologrammi realistici.\nIn Italia e negli USA \u00e8 stata trasmessa con il titolo Yu-Gi-Oh!, cosa che pu\u00f2 portare confusione con un'omonima serie di anime prodotta dalla Toei Animation, che temporalmente precede quella della NAS ma che tuttavia non \u00e8 mai stata trasmessa n\u00e9 in Italia n\u00e9 negli USA.\nNel 2004, gli studi d'animazione Warner Bros., Gallop e Nihon Ad Systems hanno prodotto un lungometraggio animato per il cinema: \"Yu-Gi-Oh! - Il film\". \nDopo 12 anni, nel 2016, esce un altro film cinematografico intitolato \"\", il quale porta a termine le vicende della serie animata.\nTrama.\nIl Regno dei Duellanti.\nLa storia \u00e8 ambientata nella fittizia citt\u00e0 giapponese di \"Domino\", e si incentra su Yugi Mut\u014d, un giovane studente abile nel gioco di carte chiamato Duel Monsters e proprietario di un misterioso oggetto dalla forma piramidale che tiene sempre al collo, chiamato \"Puzzle del Millennio\", rinvenuto dal nonno Solomon Mut\u014d durante una spedizione in Egitto, ricomposto dopo tante fatiche durante un pestaggio con un energumeno di nome Ushio (come narrato nel primo episodio della serie prototipo). In caso di necessit\u00e0, grazie al Puzzle Yugi pu\u00f2 essere sostituito da un alter ego, che si riveler\u00e0 essere lo spirito di un faraone senza nome che non ricorda niente del suo passato. Il ragazzo vive con suo nonno Solomon, proprietario di un negozio di giochi.\nDopo aver sconfitto il campione del mondo Seto Kaiba in un incontro non ufficiale per riavere indietro una carta da lui sottratta al nonno di Yugi, viene notato e contattato da Maximillion Pegasus, creatore del gioco di carte, che decide di sfidare a distanza il ragazzo grazie ai poteri del suo \"Occhio del Millennio\". Durante lo scontro Pegasus spiega a Yugi che esistono 7 diversi \"Oggetti del Millennio\" (compresi i due da loro posseduti), misteriosi artefatti risalenti all'Antico Egitto contenenti degli oscuri poteri magici. Gli racconta poi dell'esistenza dei cosiddetti \"Giochi delle Ombre\", antichi rituali a cui \u00e8 ispirato il Duel Monsters, durante i quali gli stregoni egizi evocavano il potere di veri mostri per risolvere questioni politiche e di altro genere; chi ne esce sconfitto perde la sua stessa anima.\nPegasus riesce a vincere grazie all'abilit\u00e0 del suo Oggetto del Millennio di leggere nei pensieri, e si prende l'anima del nonno di Yugi per imporre al ragazzo di partecipare al torneo mondiale che sta organizzando.\nInsieme ai suoi amici Joey Wheeler, Tea Gardner, Tristan Taylor e, Yugi parte per l'isola dove si svolger\u00e0 il torneo, battezzata per l'occasione \"Regno dei Duellanti\". Durante le eliminatorie Yugi sconfigge molti altri duellanti,come Bruchido Haga/Insector Haga, campione regionale di Duel Monsters, utilizzatore di mostri di tipo Insetto, tra l'altro imbroglione e subdolo, lo spirito oscuro che risiede in un compagno di scuola di Yugi giunto nel Regno dei Duellanti, Bakura, che lo pu\u00f2 possedere a sua insaputa grazie all'Anello del Millennio che porta sempre al collo, e Mako Tsunami, pescatore determinato a usare il montepremi di 3 milioni di dollari previsto pr il vincitore per costruire una nave per cercare suo padre, che pensa che a seguito di una burrasca in mare aperto, crede ora disperso. Tuttavia viene battuto in una rivincita da Kaiba, venuto sull'isola per salvare suo fratello Mokuba, anch'egli catturato da Pegasus come il nonno di Yugi.\nSuccessivamente anche l'anima di Seto viene imprigionata da Pegasus, ma Yugi riesce ad arrivare alla finale e a batterlo, liberando tutti i prigionieri e ottenendo il titolo di \"Re dei Giochi\". Tuttavia lascia il premio in denaro all'amico Joey Wheeler, che lo user\u00e0 per guarire sua sorella Serenity dalla cecit\u00e0.\nPegasus viene poi aggredito dallo spirito oscuro che controlla Bakura, che gli sottrae l'Occhio del Millennio.\nAlla fine della serie compare anche Duke Devlin, inventore del gioco \"Dice Monsters\", che diventer\u00e0 amico dei protagonisti e comparir\u00e0 pi\u00f9 volte in seguito.\nLa Citt\u00e0 dei Duelli.\nNella citt\u00e0 di Domino viene aperto un museo egizio da Ishizu Ishtar, portatrice della Collana del Millennio. La donna convoca Seto Kaiba e gli mostra un'antica stele sulla quale \u00e8 raffigurata una battaglia risalente a 5000 anni prima tra il faraone alter ego di Yugi e uno stregone molto somigliante a Seto stesso. Gli parla inoltre delle tre leggendarie Divinit\u00e0 Egizie (\"Obelisco del Tiranno\", \"Slifer Drago del Cielo\" e \"Drago Alato di Ra\"), trasformate da Pegasus in carte uniche nel loro genere. Si confermano quindi le origini antichissime del gioco inventato dal miliardario americano.\nA seguito di ci\u00f2, Seto, fornito da Ishizu della carta Obelisco del Tiranno, organizza un torneo di Duel Monsters nella citt\u00e0 di Domino con nuove regole rispetto a quello organizzato da Pegasus (necessit\u00e0 di sacrificare mostri pi\u00f9 deboli per evocarne di pi\u00f9 potenti, possibilit\u00e0 di attaccare direttamente l'avversario, e soprattutto l'utilizzo di un nuovo sistema di combattimento portatile chiamato \"Dueling Disk\"). Sebbene Ishizu gli suggerisca di farlo perch\u00e9 parte del suo destino, Seto, che non crede alle storie raccontatele dall'egiziana, ha come obiettivo quello di mettere le mani su tutte e tre le carte delle Divinit\u00e0 Egizie: infatti una delle nuove regole del torneo prevede che lo sconfitto consegni la carta pi\u00f9 rara del proprio deck al vincitore, assieme a una cosiddetta \"Carta di Localizzazione\". Ciascun duellante che collezioner\u00e0 sei Carte di Localizzazione potr\u00e0 avere accesso alle finali.\nNel frattempo emerge un altro personaggio oscuro, che sar\u00e0 l'antagonista principale di questa serie: Marik Ishtar, fratello minore di Ishizu. Questi con la sua Barra del Millennio \u00e8 in grado di controllare le menti altrui e manipolarne persino i ricordi. \u00c8 a capo di una schiera di cacciatori di carte rare chiamati \"Rare Hunter\". Uno degli obiettivi di Ishizu nel far organizzare il torneo, infatti, \u00e8 proprio quello di far uscire allo scoperto Marik, sicuramente attratto dalla presenza delle carte delle Divinit\u00e0 Egizie, per cercare di salvarlo dall'oscurit\u00e0 che divora il suo cuore.\nYugi si batte in tre duelli di difficolt\u00e0 crescente contro tre Rare Hunters e riesce anche a vincere Slifer Drago del Cielo. Joey invece affronta delle vecchie conoscenze del Regno dei Duellanti. Marik riesce, con l'aiuto di Yami Bakura (lo spirito dell'Anello del Millennio), a rapire Joey, Tea e Mokuba per costringere il primo a fronteggiarsi col faraone, controllando la sua mente, in un folle duello della morte. Grazie alla forza di volont\u00e0 di Joey e all'aiuto di Seto, Tristan, Duke, Mai Valentine (altro personaggio apparso nel Regno dei Duellanti e che sar\u00e0 importante anche in seguito) e Serenity, entrambi i contendenti riescono a salvarsi e ad annullare il potere di Marik sulla mente di Joey.\nUna volta riuniti, Yugi, Joey, Mai e lo stesso Seto, in possesso di tutte le sei Carte di Localizzazione necessarie, si dirigono coi loro amici verso un impianto sportivo in costruzione dove si svolgeranno le finali del torneo.\nIl dirigibile.\nMentre Yugi e gli altri raggiungono lo stadio, Yami Bakura recupera un \"Dueling Disk\" ed una Carta di Localizzazione e, in un Gioco delle Ombre contro tre duellanti (ancora una volta vecchie conoscenze del Regno dei Duellanti, erano sottoposti di Bandit Keith) nel cimitero, vince in un colpo solo le restanti cinque, raggiungendo anche lui lo stadio. Infine si presentano come sesto e settimo finalista lo stesso Marik Ishtar e il suo fratello adottivo nonch\u00e9 fedele braccio destro, Odion. Quest'ultimo, su ordine del suo maestro, si finge il vero Marik, in modo da depistare il faraone. Quando tutti i finalisti sono riuniti, nello stadio scende un grande dirigibile della Kaiba Corporation, che subito prende il volo alla volta dell'isola su cui si svolgeranno gli ultimi incontri. I quarti di finale, per\u00f2, verranno disputati direttamente a bordo del velivolo, nel terreno di gioco sul tetto. All'ultimo istante prima del decollo, compare anche l'ultima finalista, Ishizu Ishtar.\nIl primo incontro vede confrontarsi Yami Yugi e Yami Bakura. \u00c8 il faraone, grazie a Slifer il Drago del Cielo, ad avere la meglio.\nNel secondo duello dei quarti Joey affronta Odion, che tutti credono essere Marik. Su ordine di quest'ultimo, il servitore gioca una copia falsa del Drago Alato di Ra, ma il dio egizio, irato, stende entrambi i duellanti con delle saette. Joey si rialza, vincendo cos\u00ec il duello, ma ora che Odion non \u00e8 pi\u00f9 in grado di tenere a freno il lato oscuro di Marik, questo si ridesta completamente, prendendo il sopravvento sulla sua met\u00e0 buona.\nIl terzo incontro vede Mai confrontarsi con Yami Marik in persona. Questi trasforma subito lo scontro in un Gioco delle Ombre, in cui ogni mostro giocato porta dentro di s\u00e9 i ricordi di una persona, quindi, se viene distrutto, anche le memorie scompaiono. Marik riesce ad evocare il vero Drago Alato di Ra e, malgrado l'intervento di Joey e Yugi, Mai viene sconfitta e spedita in un limbo al confine fra la vita e la morte, dove la sua anima lentamente si indebolisce.\nL'ultimo quarto di finale prevede Seto schierato contro Ishizu. La donna, con la Collana del Millennio, ha visto se stessa vincere il duello, ma con sua grande sorpresa Seto riesce a sconfiggerla; ella capisce quindi che sia Seto che Yugi hanno il potere di influenzare lo scorrere del tempo e di cambiare il futuro.\nIshizu racconta quindi a Yugi e ai suoi amici cosa ci sia realmente dietro alla pazzia di Marik. I due fratelli discendono da un'antica famiglia di guardiani che da oltre tremila anni custodisce la tomba del grande faraone, nell'attesa del suo ritorno. In quanto unico figlio maschio dei capi della trib\u00f9, Marik era destinato fin dalla nascita a portare avanti la tradizione dei suoi antenati, un compito da lui sempre detestato, in quanto gli avrebbe proibito per tutta la vita di uscire alla luce del sole. La rabbia e l'odio montarono dentro di lui fino a dargli una seconda personalit\u00e0, quella di Yami Marik; costui, dopo aver ucciso suo padre, venne per\u00f2 messo a freno da Odion, che con la sua presenza riusciva a far s\u00ec che il vero Marik, per quanto ormai divenuto malvagio, avesse ancora il controllo di s\u00e9.\nUna parte del vero Marik, che nel frattempo ha compreso i suoi errori, vive ancora dentro Tea; controllando la ragazza, Marik instilla una parte del suo spirito anche dentro Yami Bakura, in modo da conferirgli le forze necessarie per sfidare Yami Marik. Quest'ultimo per\u00f2 dimostra di possedere maggiori conoscenze in merito ai poteri di Ra, e servendosi del dio egizio si sbarazza di entrambi i suoi sfidanti, convinto di essersi finalmente liberato anche del suo alter ego, non sapendo che un frammento di lui \u00e8 ancora dentro Tea.\nNella notte compare anche uno spirito senza tempo di nome Shadi, proprietario dell'Ankh (o Chiave) del Millennio e custode della cripta dei sette Oggetti. Lo spirito si rivela poi al faraone, raccontandogli di come, anni addietro, avesse aiutato Pegasus nella creazione del Duel Monsters e delle tre carte delle Divinit\u00e0 Egizie.\nMondo virtuale.\nQuando il dirigibile della Kaiba \u00e8 ormai quasi giunto alla sua ultima destinazione, una gigantesca struttura emerge dal fondo del mare, e controllando i comandi del mezzo lo costringe ad atterrare al suo interno; appena atterrati, gli ospiti del dirigibile sentono la voce di un ragazzino che dice di chiamarsi Noah, e che invita tutti loro a raggiungere una grande stanza. Solo Ishizu, Marik, Mai e Odion (gli ultimi due privi di sensi) restano a bordo assieme agli uomini di Seto.\nTutti gli altri, raggiunta la stanza in questione, si trovano faccia a faccia coi Big 5, gli alti dirigenti della Kaiba Corporation che un po' di tempo prima avevano cospirato contro Seto Kaiba per togliergli l'azienda dapprima assieme a Pegasus, e poi tentando di imprigionarlo in un mondo virtuale, da cui era stato salvato grazie a Yugi. Per vendicarsi, Seto aveva riservato loro lo stesso trattamento, e per impedire loro di uscire aveva anche distrutto i loro corpi. Ora i Big 5, con l'aiuto di Noah, sono pronti per la rivincita, e precipitano i ragazzi in un vortice virtuale che, teoricamente, li trasferisce corpo e mente in un universo cibernetico. Qui vengono divisi, non prima di essere stati sfidati ad un torneo di Duel Monsters, arricchito per\u00f2 di una nuova regola: all'inizio del duello, ogni duellante sceglie un \"Deck Master\", ossia un mostro che lo assista durante il duello e che pu\u00f2 anche essere chiamato in gioco; tuttavia, se il Deck Master viene distrutto, si perde automaticamente. Infine, se Yugi o chiunque altro dovesse perdere, il prezzo da pagare sar\u00e0 il proprio corpo, che il Big 5 vincente potr\u00e0 utilizzare per ritornare nel mondo reale. I Big 5, inoltre, assumono le sembianze del loro Deck Master in modo da risultare sia duellanti che mostri.\nYugi e Tea riescono a sconfiggere i primi due Big 5. A questo punto, deluso dalle prestazioni dei suoi attendenti, Noah minaccia di liberarsi di loro, ma il terzo Big 5 lo convince a concedergli l'occasione di confrontarsi con Joey, che ha la meglio nonostante i tentativi del dirigente di barare, scoperti da Noah. Serenity, Duke e Tristan vengono sfidati dal quarto Big 5. Il duello viene vinto dal terzetto, ma purtroppo Tristan perde e il Big 5 ruba il suo corpo. La sua mente si risveglia nel corpo di una scimmia robotica.\nNel frattempo Seto Kaiba e suo fratello Mokuba si spostano nel cyberspazio mentre Noah si diverte a farli soffrire rievocando immagini del loro passato. Si apprende quindi di come i due, rimasti orfani, fossero finiti in orfanotrofio, e di come Seto fosse riuscito a far s\u00ec che entrambi venissero adottati da Gozaburo Kaiba dopo averlo battuto in una partita a scacchi. Improvvisamente Mokuba viene rapito da Noah, e Seto, lanciandosi alla sua ricerca, trova sulla sua strada l'ultimo dei Big 5. Nel corso del duello viene alla luce come Seto abbia sottratto la Kaiba Corporation al patrigno, riconvertendola da azienda di tecnologie belliche a fabbrica di giochi. Successivamente si scopre che Noah era il figlio legittimo di Gozaburo Kaiba, ma era stato colpito da una malattia incurabile e il padre, per salvarlo, aveva trasferito la sua mente all'interno del mondo virtuale. Col tempo, per\u00f2, la routine e la staticit\u00e0 del cyberspazio, unitamente al fatto che l'arrivo di Seto lo aveva allontanato dalle attenzioni paterne, lo avevano spinto a desiderare la vendetta.\nYugi e Joey eliminano definitivamente i Big 5 in un duello in cui costoro si alternano l'uno con l'altro nel corpo di Tristan. Rimasto solo, Noah si confronta con Seto. Dopo averlo pietrificato insieme al fratello, Yugi si offre di continuare il duello al suo posto, e Noah, per mettere in difficolt\u00e0 anche lui, pietrifica uno per uno tutti i suoi amici. Il faraone riesce ad avere la meglio unendo il proprio deck a quello di Seto. Al termine del duello si scopre che i veri corpi dei protagonisti sono nel mondo reale all'interno di speciali cybercapsule.\nA quel punto, la vera mente dietro al complotto di Noah si rivela, e si tratta nientemeno che di Gozaburo Kaiba, che dopo essere stato rovinato da Seto si era rinchiuso a sua volta nel mondo virtuale per preparare la propria vendetta. Noah riesce a tornare nel mondo reale dopo aver ingannato Mokuba e aver preso il suo corpo, ma quando cerca di lasciare l'installazione dopo averne programmato la distruzione per mezzo di un missile satellitare (resa irreversibile da Marik, che distrugge i comandi del computer), le parole del ragazzino gli provocano una crisi di coscienza, facendogli capire la gravit\u00e0 dei suoi errori. Aiuta quindi i ragazzi ad uscire dal cyberspazio e a mettersi in salvo. Infine, sacrificando s\u00e9 stesso, ritorna nel computer per bloccare suo padre prima che possa prendere il corpo di Seto, che nel frattempo lo aveva sconfitto a duello.\nMentre il dirigibile si allontana a tutta velocit\u00e0, padre e figlio periscono nell'esplosione della base.\nLa Torre dei Duelli.\nAlla fine il dirigibile di Seto, modificato in forma di jet per sfuggire all'esplosione della base di Noah, atterra sull'Isola della Kaiba Corporation, un gigantesco ammasso di rovine su cui domina un'altissima torre, sulla cui vetta avranno luogo le finali del torneo. Prima per\u00f2, per decidere gli accoppiamenti per le semifinali, si svolger\u00e0 una gara a quattro tutti contro tutti, in cui i primi due che perderanno formeranno la prima coppia, i restanti la seconda.\nIl primo duello delle semifinali vede confrontarsi Joey e Marik. Il duello diventa subito un Gioco delle Ombre, in cui ogni mostro costituisce l'emanazione di una parte dell'energia vitale del suo custode, quindi perdere i mostri vuol dire perdere anche le proprie forze. A causa di ci\u00f2 Joey, fortemente indebolito, sviene prima di riuscire a ordinare l'attacco decisivo e perde il duello.\nLa seconda semifinale \u00e8 fra Seto e Yugi, gli eterni avversari. Servendosi della Collana del Millennio affidatagli da Ishizu, il faraone vede s\u00e9 stesso duellare con Joey nel futuro, quindi \u00e8 sicuro che in un modo o nell'altro tutto si concluder\u00e0 per il meglio. Durante il combattimento, entrambi i contendenti hanno visioni del loro passato nell'Antico Egitto. Dopo una battaglia senza esclusione di colpi, la vittoria va a Yugi.\nLa finale vede il faraone contrapposto a Yami Marik. L'ultimo Gioco delle Ombre fa s\u00ec che i danni di battaglia dei due contendenti siano accusati dal vero Yugi e dal vero Marik. Odion riesce a risvegliarsi in tempo e la forza di volont\u00e0 di Marik prende il sopravvento sulla sua parte oscura, che scompare definitivamente quando il ragazzo si arrende.\nYugi \u00e8 quindi il campione del torneo della Citt\u00e0 dei Duelli, e oltre ad aver ottenuto tutte e tre le carte delle Divinit\u00e0 Egizie ha finalmente la possibilit\u00e0 di leggere l'antica profezia scritta sulla schiena di Marik, contenente la chiave per il recupero delle sue memorie perdute. Al faraone vengono consegnati anche la Barra e l'Anello del Millennio, quest'ultimo apparentemente sottratto a Bakura.\nSeto Kaiba innesca l'autodistruzione dell'isola per chiudere col passato e fugge con suo fratello a bordo di un jet, mentre gli altri lasciano l'isola in elicottero.\nConcluso il torneo ognuno va per la sua strada (compresi Bakura e Mai, che si sono risvegliati), e mentre Tea si preoccupa del fatto che molto presto il faraone dovr\u00e0 separarsi da loro, Yugi vede avverarsi la previsione avuta sull'isola: il duello con Joey per decidere chi dei due dovr\u00e0 tenere Drago Nero Occhi Rossi.\nIl risveglio dei Draghi.\nIn questa serie i protagonisti hanno a che fare con un potere persino pi\u00f9 antico e potente di quello degli Oggetti del Millennio: la forza dell\"'Orichalcos\", che affonda le sue oscure origini nella storia della perduta Atlantide, 10000 anni prima. Si scopre che i mostri di Duel Monsters sono creature vive e realmente esistenti che abitano una dimensione parallela al mondo degli umani. L'antagonista principale \u00e8 un uomo di nome Dartz, l'ultimo re di Atlantide, capo di una misteriosa organizzazione di nome Paradias, che nel corso della storia ha manipolato tutte le decisioni importanti di regni, imperi e grandi aziende. Dartz ha deciso di epurare la malvagit\u00e0 di cui il mondo \u00e8 intriso risvegliando un tremendo mostro dal nome di Leviatan (o Grande Belva), che assorbe le energie vitali di uomini e mostri per rafforzarsi. Ai tempi fu sconfitto dai tre Draghi Leggendari, \"Timaeus\", \"Critias\" ed \"Hermos\", ora divenuti tre statue di cristallo senza nome al centro della dimensione in cui vivono i mostri (il Dominio delle Belve). Yugi, Seto e Joey vengono scelti dai tre Draghi per liberarli e salvare ancora una volta il mondo impedendo il risveglio di Leviatan.\nGli scagnozzi di Dartz catturano le anime dei duellanti da donare in pasto alla Grande Belva utilizzando una particolare Carta Magia: il \"Sigillo di Orichalcos\", dotato di poteri incredibili e pericolosi. Oltre a dare 500 punti di attacco extra a tutti i mostri del suo possessore, permette anche di evocare sul terreno dieci mostri contemporaneamente, al posto dei soliti cinque; inoltre non pu\u00f2 essere distrutto in alcun modo. Tutta questa forza, per\u00f2, comporta anche un prezzo da pagare: alla fine del duello, il perdente paga la sconfitta con la propria anima, che va ad appagare la fame di energia di Leviatan.\nI tre prescelti incontrano le loro nemesi in una banda di tre motociclisti, chiamati nella versione originale \"I Moschettieri di Doma\", i duellanti pi\u00f9 abili della schiera di Dartz: Rafael, che riesce in un'occasione persino a sconfiggere il faraone (ma il vero Yugi offre la sua anima per salvare il suo alter ego); Alister, che detesta Seto Kaiba perch\u00e9 il suo Paese natale \u00e8 stato distrutto dalle armi di Gozaburo; e Valon, che odia Joey perch\u00e9 suo rivale in amore per Mai, la quale si \u00e8 convertita al lato oscuro e adesso combatte contro i suoi ex amici.\nDopo lunghi duelli in cui molte persone da ambo gli schieramenti vengono intrappolate dal Sigillo, i protagonisti raggiungono quindi il palazzo di Dartz. Grazie all'aiuto dei tre Draghi Leggendari, evocati nella loro forma originaria di Cavalieri, e delle recuperate tre Divinit\u00e0 Egizie, il faraone sconfigge il malvagio e la Grande Belva. A quel punto Dartz si ravvede e, riunitosi con gli spiriti di Lionheart (suo padre) e Chris (sua figlia), decide di tornare nel regno perduto di Atlantide, mentre le anime di tutti coloro che erano stati presi dal Sigillo vengono liberate.\nGrand Championship.\nSeto Kaiba, per pubblicizzare il suo nuovo parco divertimenti \"Kaiba Land\", organizza al suo interno un torneo di Duel Monsters, invitando 16 dei migliori duellanti da tutto il mondo; il vincitore avr\u00e0 l'opportunit\u00e0 di sfidare Yugi per contendergli il titolo di Campione mondiale. Tra i partecipanti, oltre a vecchie conoscenze tra cui Joey e il nonno di Yugi (che partecipa in maschera e con uno pseudonimo), e alcuni personaggi minori, ci sono i due antagonisti: i fratelli Siegfried e Leonhart von Schroeder, sotto i falsi nomi di Sieg Lloyd e Leon Wilson. La loro famiglia di provenienza, Schroeder, gestisce un'azienda tedesca leader europea nel settore videoludico e da sempre rivale della Kaiba Corporation, sin da quando entrambe si occupavano di armamenti. I due fratelli, pur essendo entrambi geni dell'informatica e abilissimi duellanti, sono molto diversi fra loro: se Sieg, il primogenito, \u00e8 animato da un forte rancore e un serio desiderio di rivalsa nei confronti dell'azienda giapponese, il piccolo Leon \u00e8 un sincero amante del Duel Monsters, e il suo sogno pi\u00f9 grande \u00e8 proprio poter affrontare Yugi a duello.\nDopo i primi turni, la finale vede contrapporsi proprio i due fratelli, sebbene ancora in incognito. Seto, nonostante non fosse prevista la sua partecipazione al torneo, interviene e smaschera Sieg, squalificandolo e sconfiggendolo a duello. \u00c8 per\u00f2 nella \"finalissima\" contro Yugi che i protagonisti scoprono la vera identit\u00e0 del giovane Leon, che sta dalla parte del fratello solo per cercare di aiutarlo e per dimostrare alla sua famiglia il proprio valore. Mediante una carta manomessa, Sieg riesce a insinuare un terribile virus nel computer della Kaiba Corporation. A quel punto, Leon si accorge che suo fratello lo sta usando per portare a termine i suoi piani e si rifiuta di continuare a collaborare, non riuscendo tuttavia a rimuovere dal campo la carta contenente il virus.\nPer fortuna tutto si conclude al meglio: il virus viene fermato, il sistema della Kaiba Corporation ripristinato, Sieg abbandona i suoi piani di vendetta e si riconcilia con Leon riconoscendo la superiorit\u00e0 di Seto Kaiba e, soprattutto, Yugi vince il duello riconfermandosi l'indiscusso campione del mondo.\nLe memorie del faraone.\nYugi e i suoi amici si recano in Egitto, dove, finalmente, mostrando le tre carte delle Divinit\u00e0 Egizie all'antica stele un tempo esposta nel museo di Domino, il faraone riesce a raggiungere il mondo dei suoi ricordi perduti. Qui si intromette lo spirito malvagio che controlla Bakura, che utilizza tale scenario come terreno per il suo Gioco delle Ombre Finale, anche detto il \"GDR delle Ombre\" nella versione originale. Lo spirito si rivela essere una commistione fra un malvagio egizio noto come \"Bakura il Re dei Ladri\" e un frammento dell'anima di \"Zorc l'Oscuro\", l'incarnazione stessa dell'oscurit\u00e0 nel mondo, sigillato 5000 anni prima dal faraone nel Puzzle del Millennio: nel farlo, il sovrano sacrific\u00f2 la sua anima rinchiudendola insieme a quella del dio malvagio. La \"chiave\" che us\u00f2 per questa potente magia fu il suo vero nome, che elimin\u00f2 dal mondo cancellando i suoi stessi ricordi per evitare il risveglio dell'Oscuro.\nNel GDR il faraone recupera molti suoi ricordi del passato e scopre l'origine dei suoi legami con alcune persone del presente e alcune carte di Duel Monsters. Verr\u00e0 alla luce anche la vera origine dei sette Oggetti del Millennio, nati sacrificando un intero villaggio di innocenti e la cui creazione permise a Zorc di apparire nel mondo. Nel passato, erano custoditi dai sei Sacerdoti membri della Corte Sacra. Intanto Yugi e i suoi amici, entrati anche loro nel gioco, cercano di scoprire il vero nome del sire d'Egitto.\nLo spirito di Zorc, tramite il corpo di Bakura il Re dei Ladri, attira in trappola il faraone e la Corte Sacra per rubare loro gli Oggetti del Millennio e posizionarli sulla Pietra da cui nacquero: cos\u00ec facendo riporta nel mondo il suo antico corpo e ne riprende il possesso.\nIl Dio Oscuro, come gi\u00e0 successo in passato, porta distruzione e morte nel mondo e tenta di uccidere il faraone. I suoi pi\u00f9 cari amici del passato - i membri della Corte Sacra - riescono a recuperare i sette Oggetti e alcuni di essi sacrificano la propria vita per proteggere il re, che grazie all'aiuto di Yugi e dei suoi amici del presente (incluso Seto Kaiba) riesce a scoprire il suo vero, antico nome: \"Atem\". Cos\u00ec facendo pu\u00f2 evocare le tre Divinit\u00e0 Egizie e fonderle in suo nome in \"Horakhty\", la Dea Creatrice della Luce, che fa scomparire definitivamente Zorc.\nRecuperati tutti i suoi ricordi e fatto ritorno nel presente, \u00e8 tempo per l'anima del faraone di abbandonare il mondo degli umani e proseguire il suo cammino verso gli spiriti. Prima per\u00f2 deve dimostrare di essere pronto a farlo, e l'unico modo \u00e8 essere sconfitto in una partita di Duel Monsters, che prende il nome di Battaglia Cerimoniale. A sfidarlo sar\u00e0 il suo alter ego, Yugi Mut\u014d, che dopo un agguerritissimo duello riesce ad avere la meglio, dimostrando ad Atem e al mondo di essere lui il vero Re dei Giochi.\nDifferenze tra anime e manga.\nVi sono diverse differenze tra il manga e l'anime. Innanzitutto quest'ultimo parte dal volume 8 dell'opera cartacea. Mancano quindi tutti gli eventi accaduti nei primi 7 volumi, con tutte le relative introduzioni e presentazioni dei personaggi; la maggior parte di essi sono presenti nella serie precedente della Toei (si possono infatti notare alcuni flashback di episodi visti in quella serie).\nLa motivazione di tale scelta pu\u00f2 essere giustificata in due modi: in primis la presenza della suddetta serie, che aveva gi\u00e0 trasposto su schermo i primi volumi. In secondo luogo, il fatto che il Duel Monsters (Magic &amp; Wizards nel manga) diventa il gioco dominante della serie solo a partire dal volume 8, mentre dapprima non aveva grande importanza nella storia.\nSoltanto alcuni degli eventi saltati sono stati reinseriti, con qualche differenza: ad esempio il primo episodio \u00e8 la fusione di due eventi del manga in cui prima Seto Kaiba tenta di rubare la carta del nonno di Yugi perdendo poi il duello poich\u00e9 egli aveva barato, e in seguito rapisce Solomon Muto e sfida Yugi e gli altri nei giochi di Kaiba Land (tra cui Capsule Monsters in cui Mokuba \u00e8 il campione), per finire con la ben nota partita di Duel Monsters in cui il protagonista sconfigge Seto usando le carte di Exodia il Proibito.\nIl ruolo di Ry\u014d Bakura nel gruppo \u00e8 notevolmente ridotto rispetto al manga, e non appare nelle saghe filler. Inoltre, viene introdotto nel bel mezzo della saga del Regno dei Duellanti e viene considerato come un semplice compagno di scuola invece di essere un amico intimo, inoltre non \u00e8 mai stata mostrata la sua passione per i giochi da tavolo.\nUn'altra parte reintegrata in modo per\u00f2 molto differente \u00e8 il duello negli episodi 12-13, in cui Yami Bakura trasforma gli amici di Yugi nelle carte da gioco e duella con il faraone: esso non \u00e8 altro che un rifacimento della battaglia a Monster World del manga (presente negli ultimi tre episodi della prima serie animata), la quale avveniva esattamente prima dell'entrata in scena di Pegasus; nell'anime tuttavia si gioca a Duel Monsters.\nAnche l'entrata in scena di Shadi \u00e8 reinserita in un modo un po' differente: tale evento avveniva nei primi capitoli del manga, mentre nell'anime avviene al termine della saga del Regno dei Duellanti. Inoltre nella prima serie del manga gli sfidanti duellano seduti ad un normale tavolino, senza la tecnologia virtuale della Kaiba Corporation.\nInfine, tre delle saghe dell'anime non sono tratte dal manga: la prima \u00e8 \"Mondo Virtuale\", che aveva gi\u00e0 avuto al termine de \"Il Regno dei Duellanti\" un prequel di tre episodi riguardanti i Big Five (che nel manga in realt\u00e0 hanno un ruolo minore). Tutte le vicende riguardanti Noah e il mondo virtuale sono quindi presenti solo nell'anime; tuttavia proprio in questa saga sono stati reintrodotti i flashback di Seto e Mokuba da piccoli che nel manga si vedevano dopo la sconfitta di Kaiba per mano di Exodia, cos\u00ec come i riferimenti e le vicende riguardanti il suicidio di Gozaburo Kaiba (queste parti erano state anche tagliate nella prima serie animata).\nLa seconda aggiunta \u00e8 \"Il Risveglio dei Draghi\", paradossalmente la serie pi\u00f9 lunga dell'intero anime dopo \"Il Regno dei Duellanti\". L'ultima, che segue direttamente questa, \u00e8 la parte dedicata al \"Grand Championship\" di Kaiba, che fa da ponte con la saga finale de \"Le memorie del faraone\".\nEdizione italiana e censure.\nIl doppiaggio italiano \u00e8 a cura della Merak film di Milano, e la nostra versione dell'anime deriva da quella statunitense modificata e censurata dalla 4Kids Entertainment. Esempi delle modifiche sono le immagini di alcune carte ritoccate, la rimozione di scritte e riferimenti alla lingua giapponese, le numerose scene tagliate o modificate, il cambio dei nomi dei personaggi, l'aggiunta di concetti non esistenti nella versione originale e lo stravolgimento dei dialoghi.\nLa versione originale infatti era riservata ad un target pi\u00f9 maturo e adolescenziale, mentre quella americana, distribuita nel resto del mondo, tra cui l'Italia, prevede un vero e proprio \"ritocco\" dell'intera serie con una grafica computerizzata che rende questo tipo di censura invisibile agli occhi dello spettatore. Molte tematiche \"dark\" sono state rimosse e sono stati invece aggiunti concetti e pensieri pi\u00f9 infantili, spesso sugli ideali dell'amicizia, come per esempio il \"Cuore delle Carte\", un'espressione a cui protagonisti si riferiscono spesso durante gli episodi, che \u00e8 un'invenzione aggiunta dall'adattamento della 4Kids. Di fatto, il concetto di \"cuore delle carte\" non viene mai citato nella versione originale.\nUn'altra modifica rilevante riguarda il \"Regno delle Ombre\". Questa dimensione \u00e8 stata inventata dalla censura della 4Kids: infatti molti personaggi che nella versione originale muoiono nei Giochi delle Ombre o uccisi anche con armi da taglio o da fuoco, nell'adattamento invece finiscono nel Regno delle Ombre. Ad esempio il personaggio Marik Ishtar uccide suo padre pugnalandolo con il pugnale nascosto all'interno della Barra del Millennio, mentre nella versione modificata la scena \u00e8 stata editata e si vede solo il manico della Barra, mentre il padre invece di essere ucciso viene semplicemente spedito nel Regno delle Ombre; \u00e8 stata quindi tagliata la scena in cui il cadavere del padre giace appoggiato al muro con la testa insanguinata.\nUn altro esempio di censura \u00e8 lo scontro tra Yugi e Arkana (Pandora in originale), dove i due si affrontano in un duello particolare: al centro della sala, una lama circolare avrebbe amputato gli arti inferiori del duellante perdente. Alla fine vince Yugi, che salva anche il suo avversario Arkana. Tuttavia, nella versione censurata, invece di una lama normale compare una lama fatta di energia spirituale (\"disco a energia oscura\") che, invece di tagliare, al contatto spedisce il malcapitato nel fantomatico Regno delle Ombre.\nSono stati anche censurati sangue, pistole, lame e siringhe in varie scene dell'anime: ad esempio la scena in cui Shadi inserisce l'Occhio del Millennio nel bulbo di Pegasus o quella in cui Marik uccide suo padre sono state tagliate in quanto compare del sangue; tutte le armi in mano alle guardie di sicurezza della Kaiba Corporation, come anche la pistola maneggiata da Bandit Ken, sono state rimosse mediante fotoritocco, eccetera.\nLe censure sono arrivate anche a modificare la stessa caratterizzazione dei personaggi e i loro obiettivi: ad esempio, Marik non vuole affatto diventare il padrone del mondo n\u00e9 il nuovo faraone, e non esiste alcun \"potere del faraone\" ottenibile tramite il Puzzle del Millennio e le tre Carte delle Divinit\u00e0 Egizie, di cui tanto si parla nella versione censurata. Il suo vero scopo \u00e8 solo uccidere l'antico sovrano, da lui creduto colpevole della morte di suo padre e del destino della sua famiglia: Marik, infatti, dapprima non \u00e8 a conoscenza del fatto di avere una seconda personalit\u00e0 violenta. Anche nel caso di Pegasus, che nella versione censurata viene considerato un uomo pericoloso per il mondo intero, nella versione originale vuole soltanto resuscitare sua moglie defunta.\nUn altro importantissimo cambiamento riguarda la creazione degli Oggetti del Millennio. Mentre nella versione censurata viene detto che furono sacrificati gli spiriti degli abitanti del villaggio di Kul Elna, che vengono definite persone malvagie e possedute da forze demoniache, nella versione originale gli abitanti erano degli innocenti e tutti e novantanove, col solo giovane Bakura sopravvissuto ad assistere all'orrore, vennero gettati vivi in un calderone d'oro fuso, fusi con esso e poi versati in alcune stampe per creare gli Oggetti del Millennio.\nNella serie \"Le memorie del faraone\", la versione originale fa riferimento al Ba e al Ka, due delle parti che costituiscono l'anima secondo la religione dell'antico Egitto, essendo nell'anime rispettivamente l'energia dei personaggi (l'equivalente del mana nei giochi di ruolo) e il mostro presente nell'anima di ciascun uomo. Nella versione censurata, tali concetti sono assenti del tutto.\nLa versione italiana mantiene quindi tutte le modifiche della versione americana, compresi i nomi, fatta eccezione per il personaggio di Insector Haga, che nella versione americana si chiama Weevil Underwood, in Italia rinominato Bruchido Haga, ed Esper Roba, che nella versione americana si chiama Espa Roba e in quella italiana Extra.\nOggetti del Millennio.\nGli Oggetti del Millennio (\"Sennen\" o \"Millennium Items\") sono sette oggetti d'oro dotati di diversi poteri.\nLa loro origine risale all'Antico Egitto; il Sacerdote Aknadin, riuscendo ad interpretare una delle formule sul libro d'alchimia da tempo custodito nel regno, propose al Faraone Aknamkanon di creare gli Oggetti del Millennio, descritti come oggetti in grado di donare grandi poteri. Aknamkanon, dovendo far fronte agli invasori che incombevano sull'Egitto, accett\u00f2. Aknadin, tuttavia, non gli rivel\u00f2 in che modo dovessero essere creati gli Oggetti del Millennio: sarebbe stato necessario il sacrificio di novantanove persone e i loro corpi ancora vivi sarebbero stati fusi nell'oro liquido e poi versati in stampe per la creazione degli oggetti.\nIl sacrificio degli abitanti del prescelto villaggio di Kul Elna, per\u00f2, apr\u00ec una porta tra il mondo dei vivi e l'Inferno, attraverso cui prese potere Zorc Necrophades.\nDopo la loro creazione, a sei Sacerdoti prescelti fu concesso di custodire e utilizzare gli oggetti per proteggere il popolo d'Egitto e il faraone, formando la Corte Sacra. Il sovrano stesso sarebbe stato il portatore del settimo.\nAlla fine dell'anime, dopo la sconfitta di Zorc, tutti gli oggetti vengono raccolti da Yugi e riposti nella Pietra del Millennio, permettendo ad Atem di tornare fra gli spiriti e perdendo il proprio potere, inghiottiti dalle sabbie del deserto.\n\"Capsule Monsters\".\n\"Yu-Gi-Oh! Capsule Monsters\" \u00e8 una serie di 12 episodi commissionata dalla 4Kids, collocata tra la quarta e la quinta serie. Questa mini-saga \u00e8 stata creata appositamente per pubblicizzare il lancio del videogioco \"Capsule Monster Coliseum\". Nonostante sia stata prodotta in Giappone, non \u00e8 mai andata in onda in madre patria; tuttavia appare sul sito web ufficiale dello studio Gallop dove viene riportata con il titolo .\nEpisodi.\nGli episodi originali della serie sono in totale 224, la versione adattata americana dispone di 12 episodi extra della serie \"Capsule Monsters\" portandoli quindi a 236.\n\"La piramide di luce\".\nConosciuto soprattutto come \"Yu-Gi-Oh! The Movie: Pyramid of Light\" \u00e8 un film prodotto dalla Warner Bros. tratto da questa serie e uscito nei cinema il 13 agosto 2004 negli Stati Uniti mentre in Giappone \u00e8 stato trasmesso su TV Tokyo per la prima volta il 2 gennaio 2005.\nIl titolo italiano \u00e8 \"Yu-Gi-Oh! - Il film\" adattato nello Studio P.V. di Milano, cos\u00ec \u00e8 stato possibile effettuare il doppiaggio con lo stesso cast delle voci dell'edizione andata in onda su Italia 1, \u00e8 stato proiettato nei cinema italiani il 5 novembre 2004.\n\"The Dark Side of Dimensions\".\n\"Yu-Gi-Oh!: The Dark Side of Dimensions\" (lett. \"Yu-Gi-Oh!: Il lato oscuro delle dimensioni\") \u00e8 un film prodotto da Konami ambientato dopo l'intera serie e uscito nei cinema il 23 aprile 2016 in Giappone mentre negli Stati Uniti il 27 gennaio 2017.\nA differenza del primo film, questo non \u00e8 stato adattato e doppiato a Milano bens\u00ec a Roma, dove il cast di doppiaggio \u00e8 mutato quasi del tutto fatta eccezione dei personaggi di Yugi Mut\u014d, Yami Yugi, Seto Kaiba e Joey Wheeler che riprendono i loro corrispettivi doppiatori, \u00e8 stato proiettato nei cinema italiani dal 10 al 12 marzo 2017."}
{"id": "1142948", "revid": "1214201", "url": "https://it.wikipedia.org/wiki?curid=1142948", "title": "Allsvenskan 2003", "text": "L'edizione 2003 del campionato di calcio svedese (\"Allsvenskan\") vide la vittoria finale del Djurg\u00e5rdens IF.\nCapocannoniere del torneo fu Niklas Skoog (), con 22 reti.\nSpareggio salvezza/promozione.\nAllo spareggio salvezza/promozione vennero ammesse la dodicesima classificata in Allsvenskan (GIF Sundsvall) e la terza classificata in Superettan (BK H\u00e4cken)."}
{"id": "1142949", "revid": "78273", "url": "https://it.wikipedia.org/wiki?curid=1142949", "title": "Storia dei partiti politici", "text": ""}
{"id": "1142951", "revid": "1851848", "url": "https://it.wikipedia.org/wiki?curid=1142951", "title": "Roberto Tricella", "text": "Caratteristiche tecniche.\nGiocava come libero.\nCarriera.\nClub.\nCresce calcisticamente nell', dove esordisce in Serie A non ancora ventenne. Dopo due anni passati in prima squadra con un totale di cinque presenze, passa in Serie B al . Nella stagione 1981-1982, con il nuovo allenatore Osvaldo Bagnoli, inizia il miglior periodo della storia della squadra scaligera che culmina con la vittoria dello scudetto 1984-1985; Tricella \u00e8 il capitano della formazione campione d'Italia.\nNel 1987 passa alla per 4,5 miliardi di lire prendendo il posto del suo concittadino Gaetano Scirea, anche lui di Cernusco sul Naviglio. La squadra arriva al 6\u00ba posto in campionato e viene eliminata ai sedicesimi in Coppa UEFA. L'anno seguente \u00e8 ancora titolare e la squadra arriva al 4\u00ba posto in campionato. Il primo successo juventino arriva nella stagione 1989-1990, quando vince Coppa Italia e Coppa UEFA. A fine stagione lascia Torino per accasarsi al . La stagione dei rossobl\u00f9 fu fallimentare con la squadra che concluse il campionato all'ultimo posto con soli 18 punti all'attivo. Tricella collezion\u00f2 23 presenze in campionato pi\u00f9 altre 7 in Coppa UEFA, torneo che vide il Bologna raggiungere i quarti di finale. In quella edizione Tricella fall\u00ec uno dei calci di rigore che decisero gli ottavi di finale contro l'Admira Wacker. Nella stagione seguente Tricella decise di rompere consensualmente il contratto col Bologna cercando poi altre squadre di Serie A ma poi, per via di un guaio muscolare, abbandon\u00f2 la carriera agonistica a 33 anni.\nNazionale.\nVanta in totale 11 presenze con la maglia della Nazionale italiana, prevalentemente giocate in amichevoli (l'Italia, campione in carica, non aveva bisogno di qualificarsi per il Mondiale). Fu selezionato da Enzo Bearzot nella rosa dell'Italia che partecip\u00f2 al in Messico, ma non scese mai in campo perch\u00e9 Bearzot prefer\u00ec rinnovare la fiducia a Gaetano Scirea.\nCol passaggio dall'era Bearzot all'era Azeglio Vicini, Tricella non rientr\u00f2 nei piani di questi, che punt\u00f2 su Franco Baresi. Nel 1987 sostitu\u00ec il libero rossonero, infortunato, in quattro amichevoli e una gara di qualificazione; rientrato Baresi dall'infortunio, Vicini non concesse pi\u00f9 spazio a Tricella.\nDopo il ritiro.\nAbbandonati i campi da gioco, lascia completamente il mondo del calcio, tornando a vivere nel paese natio e lavorando nel settore immobiliare."}
{"id": "1142953", "revid": "101260", "url": "https://it.wikipedia.org/wiki?curid=1142953", "title": "Natica", "text": ""}
{"id": "1142955", "revid": "293377", "url": "https://it.wikipedia.org/wiki?curid=1142955", "title": "Chiappa", "text": ""}
{"id": "1142958", "revid": "1214201", "url": "https://it.wikipedia.org/wiki?curid=1142958", "title": "Allsvenskan 2002", "text": "L'edizione 2002 del campionato di calcio svedese (\"Allsvenskan\") vide la vittoria finale del Djurg\u00e5rdens IF.\nCapocannoniere del torneo fu Peter Ijeh (), con 24 reti.\nSpareggio salvezza/promozione.\nAllo spareggio salvezza/promozione vennero ammesse la dodicesima classificata in Allsvenskan (IFK G\u00f6teborg) e la terza classificata in Superettan (V\u00e4stra Fr\u00f6lunda IF)."}
{"id": "1142960", "revid": "26417", "url": "https://it.wikipedia.org/wiki?curid=1142960", "title": "Neomachiavellico", "text": ""}
{"id": "1142963", "revid": "1573940", "url": "https://it.wikipedia.org/wiki?curid=1142963", "title": "Doridoidei", "text": "Doridoidei \u00e8 un infraordine di molluschi nudibranchi del sottordine Doridina.\nDescrizione.\nMantello generalmente largo. Ciuffo branchiale ben delineato, in posizione marcatamente posteriore sul dorso, pi\u00f9 raramente posteriore. Radula, se presente, larga. Apparato digerente di grosse dimensioni.\nTassonomia.\nL'infraordine comprende le seguenti superfamiglie e famiglie:"}
{"id": "1142964", "revid": "1214201", "url": "https://it.wikipedia.org/wiki?curid=1142964", "title": "Allsvenskan 2001", "text": "L'edizione 2001 del campionato di calcio svedese (\"Allsvenskan\") vide la vittoria finale dell'Hammarby IF.\nCapocannoniere del torneo fu Stefan Selakovic (Halmstads BK), con 15 reti.\nSpareggio salvezza/promozione.\nAllo spareggio salvezza/promozione vennero ammesse la dodicesima classificata in Allsvenskan (IFK Norrk\u00f6ping) e la terza classificata in Superettan (Mj\u00e4llby AIF)."}
{"id": "1142966", "revid": "1573940", "url": "https://it.wikipedia.org/wiki?curid=1142966", "title": "Gnathodoridoidea", "text": "Gnathodoridoidea \u00e8 una superfamiglia di molluschi nudibranchi."}
{"id": "1142967", "revid": "29244", "url": "https://it.wikipedia.org/wiki?curid=1142967", "title": "San Salvario (Torino)", "text": ""}
{"id": "1142968", "revid": "219110", "url": "https://it.wikipedia.org/wiki?curid=1142968", "title": "Prestige Elite", "text": "Prestige Elite, anche conosciuto semplicemente come Prestige, \u00e8 un carattere monospazio.\n\u00c8 stato creato da Clayton Smith nel 1953 per l'IBM. Insieme al Courier era molto usato nelle macchine da scrivere elettriche, in particolar modo nell'IBM Selectric. Non fa parte dei caratteri inclusi in Windows, a differenza ad esempio del Courier, e quindi la sua popolarit\u00e0 non si \u00e8 estesa anche al mondo dei computer, comunque \u00e8 disponibile presso vari produttori come font installabile a pagamento."}
{"id": "1142970", "revid": "533647", "url": "https://it.wikipedia.org/wiki?curid=1142970", "title": "Dempsey (disambigua)", "text": ""}
{"id": "1142971", "revid": "1214201", "url": "https://it.wikipedia.org/wiki?curid=1142971", "title": "Allsvenskan 2000", "text": "L'edizione 2000 del campionato di calcio svedese (\"Allsvenskan\") vide la vittoria finale dell'Halmstads BK.\nCapocannoniere del torneo fu Fredrik Berglund (), con 18 reti.\nSpareggio salvezza/promozione.\nAllo spareggio salvezza/promozione vennero ammesse la dodicesima classificata in Allsvenskan (BK H\u00e4cken) e la terza classificata in Superettan (Mj\u00e4llby AIF)."}
{"id": "1142974", "revid": "2069412", "url": "https://it.wikipedia.org/wiki?curid=1142974", "title": "Yersinia pestis", "text": "Yersinia pestis (, 1896) \u00e8 il batterio agente eziologico della peste.\nSi tratta di un cocco-bacillo gram-negativo a forma di bastoncino senza spore, appartenente alla famiglia \"Yersiniaceae\", immobile e psicrofilo, ovvero capace di crescere e di moltiplicarsi a temperature comprese tra e . \nEsso fa parte dei batteri non coliformi e, pertanto, non \u00e8 in grado di fermentare il lattosio.\nPresenta catalasi (+) ed \u00e8 quindi in grado di scindere il perossido di idrogeno in acqua e ossigeno.\nLa sua fermentazione \u00e8 acido mista e, se coltivato in terreni contenenti sangue, cresce meglio.\nChiamato in passato \"Pasteurella pestis\", \u00e8 un organismo anaerobico facoltativo in grado di infettare l'uomo attraverso la pulce del ratto orientale provocandogli la peste in tutte le sue forme (bubbonica, setticemica e polmonare).\nIn America settentrionale pu\u00f2 infettare anche altri mammiferi differenti dall'uomo quali il cane della prateria dalla coda nera e il furetto dai piedi neri.\nStoria.\nNel corso della storia umana, le tre diverse forme in cui la patologia si presenta sono state responsabili di numerose morti a seguito di una serie di epidemie, tra cui la peste di Giustiniano del VI secolo, la peste nera che uccise almeno un terzo della popolazione europea tra il 1347 e il 1353, la Grande peste di Londra del 1665 e la cosiddetta terza pandemia con cui si intende la peste moderna iniziata alla fine del XIX secolo in Cina e che, diffondendosi sui battelli a vapore, caus\u00f2 quasi di morti. Si suppone che tali epidemie abbiano anticamente avuto origine in Cina per poi diffondersi in occidente attraverso le rotte commerciali. Una ricerca del 2018 ha suggerito che la \"Yersinia pestis\" possa essere stato la causa di ci\u00f2 che \u00e8 stato definito come periodo del \"declino del mondo Neolitico\", in cui le popolazioni europee diminuirono in modo significativo.\nTracce di DNA di \"Yersinia pestis\" sono state rinvenute negli scheletri sepolti in dieci siti europei e del Maghreb interessati dalla pestilenze del XIV e del XVII secolo. In Italia, la presenza del bacillo \u00e8 stata confermata a Venezia, Genova, Parma e nel Regno di Napoli.\nIl batterio \"Yersinia pestis\" venne scoperto nel 1894 da Alexandre Yersin, un medico franco-svizzero, operante come batteriologo dell'Istituto Pasteur durante un'epidemia di peste scoppiata ad Hong Kong. Yersin apparteneva alla scuola di pensiero di Pasteur. Kitasato Shibasabur\u014d, un batteriologo giapponese di formazione tedesca che praticava la metodologia di Koch, era anch'egli impegnato all'epoca nella ricerca dell'agente causale della peste. Tuttavia, fu proprio Yersin che riusc\u00ec a riconoscere la correlazione tra la peste e la \"Yersinia pestis\". Inizialmente chiamato \"Pasteurella pestis\", il batterio venne ribattezzato \"Yersinia pestis\" nel 1944 in onore del suo scopritore.\nOgni anno, migliaia di casi di peste vengono ancora segnalati all'Organizzazione mondiale della sanit\u00e0, sebbene per la maggior parte dei pazienti, se trattati con una cura adeguata, la prognosi appaia ad oggi molto migliore.\nDurante la guerra del Vietnam si \u00e8 assistito ad un aumento, da cinque a sei volte, dei casi in Asia, probabilmente a causa dell'interruzione degli ecosistemi e della maggior vicinanza tra persone e animali.\nAgli inizi del XXI secolo la peste si trova pi\u00f9 frequentemente nell'Africa subsahariana e nel Madagascar, aree in cui si verifica oltre il 95% dei casi segnalati.\nPatologie.\n\u00c8 l'agente eziologico della peste: si tratta di una zoonosi (di topi, ratti, scoiattoli, conigli, lepri, marmotte..) la cui trasmissione avviene attraverso le pulci (che rigurgitano il contenuto batterico al pasto successivo). L'animale \u00e8 pestigeno e pestifero.\nSe inoculato dalla pulce nell'organismo umano, il bacillo viene fagocitato dai monociti e dai granulociti polimorfonucleati (neutrofili). Solo i neutrofili riescono a degradare il batterio, che invece continua a vivere all'interno dei monociti, dove sviluppa degli antigeni (frazione I, antigene V, antigene W) che gli conferiscono un particolare potere antifagocitario. Il potere patogeno del batterio potrebbe essere anche dovuto alla tossina murina.\nL'incubazione \u00e8 di 2-7 giorni.\nSi distinguono tre forme:"}
{"id": "1142978", "revid": "1214201", "url": "https://it.wikipedia.org/wiki?curid=1142978", "title": "Allsvenskan 1999", "text": "L'edizione 1999 del campionato di calcio svedese (\"Allsvenskan\") vide la vittoria finale dell'Helsingborgs IF.\nCapocannoniere del torneo fu Marcus Allb\u00e4ck (\u00d6rgryte IS), con 15 reti.\nSpareggi salvezza/promozione.\nAgli spareggi salvezza/promozione vennero ammesse l'undicesima e la dodicesima classificata in Allsvenskan (Kalmar FF e \u00d6rebro SK) e le seconde classificate dei due gironi di Division 1 (Assyriska F\u00f6reningen e GAIS)."}
{"id": "1142983", "revid": "1214201", "url": "https://it.wikipedia.org/wiki?curid=1142983", "title": "Allsvenskan 1998", "text": "L'edizione 1998 del campionato di calcio svedese (\"Allsvenskan\") vide la vittoria finale dell'AIK.\nCapocannoniere del torneo fu Arild Stavrum (Helsingborgs IF), con 18 reti.\nSpareggi salvezza/promozione.\nAgli spareggi salvezza/promozione vennero ammesse l'undicesima e la dodicesima classificata in Allsvenskan (Trelleborgs FF e \u00d6rgryte IS) e le seconde classificate dei due gironi di Division 1 (Ume\u00e5 FC e Landskrona BoIS)."}
{"id": "1142985", "revid": "1214201", "url": "https://it.wikipedia.org/wiki?curid=1142985", "title": "Allsvenskan 1997", "text": "L'edizione 1997 del campionato di calcio svedese (\"Allsvenskan\") vide la vittoria finale dell'Halmstads BK.\nCapocannoniere del torneo furono Mats Lilienberg (Halmstads BK), Christer Mattiasson () e Dan Sahlin () con 14 reti.\nSpareggi salvezza/promozione.\nAgli spareggi salvezza/promozione vennero ammesse l'undicesima e la dodicesima classificata in Allsvenskan (\u00d6sters IF e V\u00e4ster\u00e5s SK) e le seconde classificate dei due gironi di Division 1 (Djurg\u00e5rdens IF e BK H\u00e4cken)."}
{"id": "1142990", "revid": "1214201", "url": "https://it.wikipedia.org/wiki?curid=1142990", "title": "Allsvenskan 1996", "text": "L'edizione 1996 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Andreas Andersson (IFK G\u00f6teborg), con 19 reti.\nSpareggi salvezza/promozione.\nAgli spareggi salvezza/promozione vennero ammesse l'undicesima e la dodicesima classificata in Allsvenskan (Ume\u00e5 FC e Trelleborgs FF) e le seconde classificate dei due gironi di Division 1 (Hammarby IF e Ljungskile SK)."}
{"id": "1142991", "revid": "114847201", "url": "https://it.wikipedia.org/wiki?curid=1142991", "title": "Donne sbagliate", "text": "Donne sbagliate \u00e8 una miniserie televisiva italiana sulla camorra del 2007.\nTrama.\nSilvia Soriani (Nancy Brilli), vedova di un commercialista colluso con la camorra, viene arrestata dalla polizia e accusata dal commissario Puglisi (Roberto Farnesi) e dal giudice Corelli (Massimo Bellinzoni) di complicit\u00e0 col camorrista Franco Maresco (Ben Gazzara). Franco Maresco dopo aver ucciso il marito, rapisce suo figlio. In carcere incontra tre detenute: Anna (Virna Lisi), Giulia (Manuela Arcuri) ed Elvira (Cosima Coppola), anch'esse vittime di Maresco; con loro metter\u00e0 in atto un piano per trovarlo e ucciderlo."}
{"id": "1142992", "revid": "1214201", "url": "https://it.wikipedia.org/wiki?curid=1142992", "title": "Allsvenskan 1995", "text": "L'edizione 1995 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Niklas Skoog (V\u00e4stra Fr\u00f6lunda IF), con 17 reti.\nSpareggi salvezza/promozione.\nAgli spareggi salvezza/promozione vennero ammesse l'undicesima e la dodicesima classificata in Allsvenskan (\u00d6sters IF e IFK Norrk\u00f6ping) e le seconde classificate dei due gironi di Division 1 (Gefle IF e GAIS)."}
{"id": "1142998", "revid": "1214201", "url": "https://it.wikipedia.org/wiki?curid=1142998", "title": "Allsvenskan 1994", "text": "L'edizione 1994 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Niclas Kindvall (IFK Norrk\u00f6ping), con 23 reti.\nSpareggi salvezza/promozione.\nAgli spareggi salvezza/promozione vennero ammesse l'undicesima e la dodicesima classificata in Allsvenskan (V\u00e4stra Fr\u00f6lunda IF e Hammarby IF) e le seconde classificate dei due gironi di Division 1 (Ume\u00e5 FC e Kalmar FF)."}
{"id": "1143004", "revid": "1214201", "url": "https://it.wikipedia.org/wiki?curid=1143004", "title": "Allsvenskan 1993", "text": "L'edizione 1993 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo furono Henrik Bertilsson (Halmstads BK) e Mats Lilienberg (Trelleborgs FF), con 18 reti.\nSpareggi salvezza/promozione.\nAgli spareggi salvezza/promozione vennero ammesse l'undicesima e la dodicesima classificata in Allsvenskan (\u00d6rebro SK e Degerfors IF) e le seconde classificate dei due gironi di Division 1 (Vasalunds IF e IFK H\u00e4ssleholm)."}
{"id": "1143005", "revid": "116944", "url": "https://it.wikipedia.org/wiki?curid=1143005", "title": "Courier New", "text": ""}
{"id": "1143008", "revid": "614400", "url": "https://it.wikipedia.org/wiki?curid=1143008", "title": "Carl Hovland", "text": "Egli fu uno dei primi ricercatori a interessarsi al campo della ricerca sugli effetti dei mezzi di comunicazione di massa.\nBiografia.\nHovland complet\u00f2 il suo dottorato in filosofia nel 1936 presso l'Universit\u00e0 Yale. Dopo alcuni anni di attivit\u00e0 presso l'istituto di psicologia della suddett\u00e0 universit\u00e0, durante la seconda guerra mondiale Hovland divenne ricercatore presso l'esercito statunitense. L\u00ec analizz\u00f2 gli effetti dei filmati militari di propaganda sul comportamento dei soldati. Obiettivo di questa ricerca era di capire se i contenuti dei filmati potessero influenzare il morale delle truppe e se essi potessero essere utilizzati per modificare e controllare gli atteggiamenti della gente. In questo contesto Hovland svilupp\u00f2 anche lo \"sleeper-effect\" attraverso l'uso di un film di propaganda girato da Frank Capra, \"Why We Fight\" e osservandone gli effetti sui soldati.\nDopo la seconda guerra mondiale Hovland torn\u00f2 alla Yale e dove continu\u00f2 i suoi studi sugli effetti dei mezzi di comunicazione di massa sugli atteggiamenti della gente."}
{"id": "1143010", "revid": "6923", "url": "https://it.wikipedia.org/wiki?curid=1143010", "title": "Lago del Brasimone", "text": "Il lago del Brasimone (noto anche coi nomi di bacino delle Scalere e bacino del Brasimone) \u00e8 un lago artificiale costruito sull'Appennino bolognese lungo il torrente Brasimone agli inizi del Novecento e completato nel 1911; il lago del Brasimone \u00e8 anche il pi\u00f9 antico dei quattro costruiti dalle Ferrovie dello Stato per l'alimentazione della linea ferroviaria Bologna-Pistoia (Suviana, P\u00e0vana e Santa Maria). Il suo invaso ricade interamente all'interno del territorio comunale di Camugnano ed \u00e8 inserito all'interno del Parco regionale dei laghi Suviana e Brasimone.\nSulla sua costa sud-orientale sorge il Centro Ricerche Brasimone dell'ENEA nel quale, secondo il progetto italo-francese del 1970 sui reattori nucleari veloci al sodio, doveva sorgere un reattore per la sperimentazione scientifica PEC (Prova Elementi di Combustibili), un reattore veloce refrigerato a sodio liquido concepito per la sperimentazione del comportamento degli elementi di combustibile. I lavori iniziarono nel 1972 ma, in seguito all'incidente di Chernobyl (1986) e alla volont\u00e0 politica maturata dopo i referendum abrogativi del 1987, inizi\u00f2 un processo di riconversione e rifinalizzazione sia delle risorse disponibili che delle competenze professionali.\nLe acque contenute nel lago del Brasimone servono tuttora per la regolazione annuale dell'energia producibile nella centrale idroelettrica di Santa Maria, posta poco pi\u00f9 a valle nei pressi del lago omonimo. Esse vengono anche utilizzate per il pompaggio giornaliero dell'acqua nella centrale idroelettrica del lago di Suviana."}
{"id": "1143011", "revid": "767487", "url": "https://it.wikipedia.org/wiki?curid=1143011", "title": "Sono un fenomeno paranormale", "text": "Sono un fenomeno paranormale \u00e8 un film italiano del 1985 diretto da Sergio Corbucci.\nTrama.\nRoberto Razzi \u00e8 il conduttore del programma \"Futuro\", nel quale smaschera i trucchi e gli inganni pi\u00f9 comuni che fanno gridare a tutti il miracolo. Ma quando Razzi decide di andare in India, luogo del pi\u00f9 antico misticismo, incontra \"Babasci\u00f2\", un misterioso santone dalla lunga barba bianca che lo fa diventare un \"fenomeno paranormale\".\nTornato in Italia, Razzi affronta le conseguenze dei miracoli che compie in modo pi\u00f9 o meno involontario, mettendo a serio rischio la sua vita professionale e sentimentale. L'unica soluzione per lui \u00e8 quella di tornare in India da Babasci\u00f2.\nProduzione.\nL'ultima scena, nella grotta indiana di Babasci\u00f2, in realt\u00e0 \u00e8 stata girata alle Grotte di Pastena in provincia di Frosinone."}
{"id": "1143012", "revid": "836630", "url": "https://it.wikipedia.org/wiki?curid=1143012", "title": "Quinto Aurelio Memmio Simmaco", "text": "Biografia.\nApparteneva alla famiglia dei Symmachi, una delle pi\u00f9 facoltose e prestigiose famiglie senatoriali di Roma, che aveva ottenuto incarichi di rilievo gi\u00e0 sotto Settimio Severo (inizio III secolo). Il filosofo Quinto Aurelio Simmaco (340-402) era probabilmente il suo bisnonno, mentre il padre, Quinto Aurelio Simmaco, fu console nel 446. Ebbe tre figlie (Rusticiana, Galla e Proba) e adott\u00f2 Anicio Manlio Torquato Severino Boezio quando questi, ancora giovanissimo, ebbe perso il padre; in seguito gli diede in moglie la figlia Rusticiana, che diede alla luce Simmaco e Boezio, consoli nel 522.\nColtiv\u00f2 l'antica cultura romana, giungendo ad avere la fama di essere uno degli uomini pi\u00f9 sapienti della sua epoca; scrisse anche una \"Storia romana\" in sette volumi, andata persa con l'esclusione un solo frammento di una certa lunghezza, ma che venne utilizzata come fonte da Giordane per il suo \"Getica\". La sua considerevole fortuna gli permise anche di esercitare il ruolo di mecenate: fu infatti coinvolto nella pubblicazione del \"Commentario al \u00abSomnium Scipionis\u00bb\" ciceroniano di Macrobio, ed \u00e8 persino pervenuta una copia emendata di sua mano.\nSimmaco apparteneva a una famiglia di tradizione pagana: basti ricordare come il suo antenato lott\u00f2 per far ripristinare l'altare della Vittoria nella curia. Malgrado ci\u00f2, Simmaco era un fervente cristiano, interessato sia alle dispute teologiche che, pi\u00f9 prosaicamente, alle lotte per il predominio sul soglio papale. Che il suo atteggiamento fosse proprio della sua famiglia si intuisce dal fatto che due sue figlie presero i voti. Nel 498, durante i tumulti causati all'elezione di papa Simmaco, si schier\u00f2 dalla parte di questi.\nMantenne dei buoni rapporti con i nuovi signori germanici d'Italia, sia sotto Odoacre che durante il dominio ostrogotico, tanto da essere nominato \"praefectus urbi\" tra il 476 e 491, ottenere il consolato nell'anno 485, divenire \"patricius\" entro il 510, raggiunse il prestigioso rango di \"caput senatus\"; la sua visita a Costantinopoli, a seguito della quale il poeta Prisciano gli dedic\u00f2 alcuni lavori, fu probabilmente come ambasciatore di Teodorico il Grande. In seguito, per\u00f2, entr\u00f2 in contrasto con il sovrano ostrogoto, il quale lo fece condannare a morte per tradimento (526), un anno dopo l'esecuzione del genero Boezio.\nUn'iscrizione ritrovata nel Colosseo di Roma e risalente al 476/483 porta il suo nome (). Fu coinvolto nella vita pubblica dei suoi tempi: denunci\u00f2 un possibile parricidio, gli furono dati in custodia alcuni rampolli dell'aristocrazia, partecip\u00f2 al giudizio di alcuni senatori accusati di magia, fu lodato per dei restauri di edifici pubblici finanziati privatamente e incaricato di restaurare il Teatro di Pompeo."}
{"id": "1143013", "revid": "767487", "url": "https://it.wikipedia.org/wiki?curid=1143013", "title": "Quando le donne si chiamavano madonne", "text": "Quando le donne si chiamavano madonne \u00e8 un film del 1972 diretto da Aldo Grimaldi. Tra gli attori, Edwige Fenech, Vittorio Caprioli e Don Backy.\nIl film \u00e8 una delle prime commedie erotiche all'italiana. Ambientato nel Medioevo, si sviluppa in classico stile boccaccesco e troviamo una prorompente Edwige Fenech circondata da spasimanti. Nel cast si annovera la figlia di Vitaliano Brancati.\nTrama.\nDurante il Medioevo, i giovani Gisippo, Ruberto e Tazio si recano a Prato per assistere al processo di Giulia, rea di aver tradito il marito Romildo (pigro e troppo \"veloce\" durante l'atto sessuale) e per cui nei confronti della donna \u00e8 prevista la condanna al rogo. \nGiulia per\u00f2, bella e convincente, colpisce l'animo del giudice ed ottiene il permesso di riprovare a fare l'amore ancora una volta prima della condanna.\nDato che uno dei tre giovani ha per\u00f2 appoggiato l'apologia di Giulia durante il processo, lo zio di Romildo li invita nella sua casa dove gli offre la possibilit\u00e0 di abbandonarsi ai piaceri pi\u00f9 sfrenati e volgari con tre vogliose ragazze sue ospiti e di nome Peronella, Francesca e Lucia. \nSebbene Peronella sappia concedersi facilmente a Tazio, Francesca \u00e8 restia a concedersi Ruberto poich\u00e9 ha uno zio frate molto geloso (anche se in realt\u00e0 \u00e8 un gran gaudente) mentre Lucia ha paura di confrontarsi con l'altro sesso e cos\u00ec i due giovani (Gisippo e Ruberto) che non riescono a concludere si travestono da donne e riescono a vincere i timori delle fanciulle e a possederle.\nAlla fine i tre ragazzi continuano a perseguire le loro avventure sessuali, mentre madonna Giulia decide di offrire i suoi favori da gran seduttrice e prostituta al Giudice Don Cecco per essere assolta.\nDistribuzione.\nIl film \u00e8 uscito nelle sale il 23 agosto 1972."}
{"id": "1143017", "revid": "439868", "url": "https://it.wikipedia.org/wiki?curid=1143017", "title": "Pierre-Gilles de Gennes", "text": "Scienziato eclettico, ha compiuto importanti studi in molti campi fra cui i superconduttori, i cristalli liquidi e i polimeri.\nNel 1991 \u00e8 stato insignito del Premio Nobel per la fisica.\nMor\u00ec nel 2007 e venne sepolto nel Cimitero di Montrouge."}
{"id": "1143020", "revid": "287204", "url": "https://it.wikipedia.org/wiki?curid=1143020", "title": "Equity feminism", "text": "Equity feminism \u00e8...\nStoria.\nIl termine \u00e8 stato coniato da Christina Hoff Sommers nel suo libro \"Who Stole Feminism?\" edito da Simon &amp; Schuster, nel 1994, che si oppone al termine \"gender feminism\" che lei usa per descrivere l'idea della teorie femministe accademiche e dei movimenti femministi che mirano all'abolizione totale dei ruoli di genere e della struttura della societ\u00e0 che loro considerano ancora dominata da strutture patriarcali. Hoff Sommers considera \"gender feminism\" come ginocentrismo e misandria che lei crede essere pervasivi nei movimenti femministi contemporanei.\nChristina Hoff Summers sostiene \"\"Molte donne americane aderiscono filosoficamente al femminismo della \"prima ondata\" il cui principale obiettivo \u00e8 l'equit\u00e0 specialmente nella politica e nell'educazione\"\". Anche se lei capisce che la sua visione non \u00e8 la corrente principale di pensiero nelle accademie o nei movimenti femministi, la considera la corrente principale di pensiero nella popolazione delle donne degli USA.\nLe femministe che si identificano con l\"equity feminism\" sono Jean Bethke Elshtain, Elizabeth Fox-Genovese, Noretta Koertge, Donna Laframboise, Mary Lefkowitz, Wendy McElroy, Camille Paglia, Daphne Patai, Virgina Postrel, Alice Rossi, Sally Satel, Nadine Strossen, Joan Kennedy Taylor, e Cathy Young."}
{"id": "1143021", "revid": "80598", "url": "https://it.wikipedia.org/wiki?curid=1143021", "title": "Fatti di Bronte", "text": "I fatti di Bronte, noti anche come strage di Bronte o massacro di Bronte, fanno riferimento a un episodio del Risorgimento avvenuto nell'omonima citt\u00e0, nell'agosto del 1860, durante la spedizione dei Mille.\nIn seguito a un'insurrezione popolare nei confronti dei nobili e della borghesia locale, della quale furono vittime sedici membri altolocati della citt\u00e0, le truppe garibaldine, comandate da Nino Bixio, furono chiamate a ristabilire l'autorit\u00e0 del governo di Garibaldi, compiendo degli arresti tra la popolazione civile, ai quali segu\u00ec un processo sommario che port\u00f2 alla condanna a morte, con conseguente esecuzione per fucilazione, di cinque brontesi.\nStoria.\nLa spedizione dei mille.\nQuando l'11 maggio del 1860 il generale Giuseppe Garibaldi sbarc\u00f2 con \"i Mille\" nel porto di Marsala, sapeva benissimo che, per chiudere con successo la sua impresa, gli sarebbe stato assolutamente necessario l'appoggio e la partecipazione attiva dei siciliani. Questo sarebbe avvenuto solo se fosse stato accolto non solo come il liberatore dalla tirannide borbonica, ma anche come colui che poteva dare le possibilit\u00e0 di nascere a una nuova societ\u00e0, libera dalla miseria e dalle ingiustizie. Con questo intento, il 2 giugno, aveva emesso un decreto nel quale prometteva soccorso ai bisognosi e la tanto attesa divisione delle terre.\nIl malcontento della popolazione e la rivolta contro i notabili della citt\u00e0.\nNell'entroterra siciliano si erano, dunque, accese molte speranze di riscatto sociale da parte soprattutto della media borghesia e delle classi meno abbienti. A Bronte, sulle pendici dell'Etna, la contrapposizione era forte fra la nobilt\u00e0 latifondista rappresentata dalla Ducea di Nelson propriet\u00e0 terriera del Regno Unito, e la popolazione.\nIl 2 agosto al malcontento popolare si aggiunsero diverse persone provenienti dai paesi limitrofi, tra i quali Calogero Gasparazzo, e scatt\u00f2 la scintilla dell'insurrezione sociale. Fu cos\u00ec che vennero appiccate le fiamme a decine di case, al teatro e all'archivio comunale. Quindi cominci\u00f2 una caccia all'uomo e ben sedici furono i morti fra nobili, ufficiali e civili, tra cui anche il barone del paese con la moglie e i figlioletti, il notaio e il prete, prima che la rivolta si placasse.\nNino Bixio arriv\u00f2 a Bronte dopo un lungo cammino, durante il quale incontr\u00f2 gente terrorizzata scampata alle stragi e che implorava aiuto, scene che cos\u00ec venivano descritte:\nLa repressione di Nino Bixio.\nIl Comitato di guerra, creato in maggio per volere di Garibaldi e Crispi, decise di inviare a Bronte un battaglione di garibaldini agli ordini del genovese Nino Bixio per sedare la rivolta e fare giustizia in modo esemplare.\nQuando Bixio cominci\u00f2 la propria inchiesta sui fatti accaduti una larga parte dei responsabili era fuggita altrove, mentre alcuni colsero l'occasione per accusare gli avversari politici.\nIl tribunale misto di guerra, in un frettoloso processo durato meno di quattro ore, giudic\u00f2 ben 150 persone e condann\u00f2 alla pena capitale l'avvocato Nicol\u00f2 Lombardo (che, acclamato sindaco dopo l'eccidio, era stato additato come capo della rivolta), insieme con altre quattro persone: Nunzio Ciraldo Fraiunco, Nunzio Longi Longhitano, Nunzio Nunno Spitaleri e Nunzio Samperi.\nLa sentenza venne eseguita mediante fucilazione l'alba successiva: per ammonizione, i cadaveri furono lasciati esposti al pubblico insepolti.\nAll'alba del 10 agosto, i condannati vennero portati nella piazzetta antistante il convento di Santo Vito e collocati dinanzi al plotone d'esecuzione. Alla scarica di fucileria morirono tutti ma nessun soldato ebbe la forza di sparare a Nunzio Ciraldo Fraiunco, il povero pazzo del paese, che risult\u00f2 incolume. Fraiunco era non capace d'intendere e di volere, malato di demenza (lo \"scemo del villaggio\" era stato arrestato per aver girato per le strade del paese soffiando in una trombetta di latta e cantilenando \u201c\"Cappeddi guaddattivi, l'ura du judiziu s'avvicina, populu nun mancari all'appellu\"\u201d).. Il poveretto, nell'illusione che la Madonna Addolorata lo avesse miracolato, si inginocchi\u00f2 piangendo ai piedi di Bixio invocando la vita; ricevette una palla di piombo in testa e cos\u00ec mor\u00ec, colpevole solo di aver suonato una trombetta di latta.\nAlla luce delle successive ricostruzioni storiche si \u00e8 appurato come Niccol\u00f2 Lombardo fosse totalmente estraneo alla rivolta e, invitato a fuggire da pi\u00f9 parti, si sarebbe rifiutato per poter difendere il proprio onore.\nNell'arte.\nLetteratura.\nNel racconto \"Libert\u00e0\" inserito tra le \"Novelle rusticane\" di Giovanni Verga, viene ripreso il tema della strage, secondo Sciascia in chiave apologetica per Bixio e i garibaldini, e di accentuazione delle responsabilit\u00e0 dei rivoltosi: l'omissione della presenza storica dell'avvocato Lombardo, e soprattutto la trasformazione letteraria del \"pazzo del paese\" (tra i condannati a morte di Bixio) in \"nano\", per attenuare la gravit\u00e0 della condanna capitale di un innocente per giunta non in pieno possesso delle sue facolt\u00e0 mentali.\nI fatti di Bronte sono citati anche da Carlo Levi che ne \"Le parole sono pietre\" descrive Bronte nel dopoguerra."}
{"id": "1143023", "revid": "1176556", "url": "https://it.wikipedia.org/wiki?curid=1143023", "title": "Dittatura della maggioranza", "text": "La dittatura della maggioranza \u00e8 un concetto politico che esprime, secondo il suo primo teorizzatore moderno Alexis de Tocqueville, il principale limite (o patologia) della democrazia moderna. Il concetto \u00e8 per\u00f2 molto simile a quello di oclocrazia teorizzato da Polibio, nel II secolo a.C., come patologia della democrazia. \nEziologia.\nIn un sistema democratico, lasciata a s\u00e9 stessa la maggioranza della popolazione \"deciderebbe\" per l'insieme degli individui, non tenendo in considerazione la visione espressa dalle minoranze: essa pu\u00f2 invece essere autorevole o talvolta pi\u00f9 adeguata ad un determinato contesto storico-sociale.\nIn termini storici, dietro all'argomentazione di de Tocqueville potevano esserci i timori di alcuni strati sociali contrari ad un incondizionato suffragio universale che, secondo loro, avrebbe dato totale peso politico ad una maggioranza con interessi diversi dai loro. L'argomentazione, per\u00f2, \u00e8 stata ripresa nel secolo successivo per spiegare l'ascesa al potere dei totalitarismi degli anni Trenta.\nRapporto con la democrazia.\nUna filosofia politica democratica di tipo monista - che nella legittimazione popolare veda l'unica fonte di autorit\u00e0 per un pubblico potere - si pone in potenziale tensione con funzioni professionali, come l'amministrazione della giustizia: in presenza di procedure democratiche funzionanti, cio\u00e8, si potrebbe sostenere che \"sia escluso qualsiasi \u00abappello al cielo\u00bb; nessuno, in nome della giustizia, pu\u00f2 legittimamente sottrarsi alle decisioni democratiche. Ma questo sembra un prezzo troppo alto da pagare per mettere la democrazia al riparo dalle ingerenze degli organi non democratici. Se ci possono essere ottime ragioni per non fidarsi di tali organi e per temere l\u2019inefficienza, il paternalismo e le possibili derive autoritarie che essi possono implicare, tali ragioni dovrebbero essere distinte da un\u2019adesione a tutto campo rispetto agli esiti delle procedure democratiche. In altre parole, per difendersi dai pericoli dell\u2019autoritarismo anti-democratico non \u00e8 necessario, ed \u00e8 altamente imprudente, adottare una forma di autoritarismo democratico\".\nStudi sulla prevenzione.\nLo stesso de Tocqueville teorizz\u00f2 che la societ\u00e0 moderna \u00e8 divisa in moltissime fazioni trasversali: le associazioni, le quali avrebbero potuto fungere da anticorpi a questa patologia, non solo nella veste di partiti politici ma anche e soprattutto come corpi intermedi di tipo sociale, professionale o economico in generale.\nA questa pluralit\u00e0 sociale, il diritto aggiunge uno strumento accentrato, secondo l'impostazione kelseniana in cui il nesso tra giustizia costituzionale e democrazia \u00e8 ben presente: \"la giustizia costituzionale si configura come uno\nstrumento posto a difesa delle minoranze nei confronti delle manifestazioni\ndi volont\u00e0, contrarie alla costituzione, della maggioranza parlamentare, come\nargine alla nascita di una \u00abdittatura della maggioranza\u00bb\".\nA tal proposito, Violante ha sostenuto che \"il principio maggioritario \u00e8 in democrazia sottoposto a precisi\nlimiti per evitare gli abusi delle maggioranze, la cosiddetta \u201cdittatura della\nmaggioranza\u201d. Questi limiti al principio di maggioranza sono oggi costituiti\ndalla separazione dei poteri, da un nucleo di diritti fondamentali collocato\nfuori delle contese politiche, e che perci\u00f2 \u201cnon pu\u00f2 essere sottoposto al\nvoto\u201d, da una magistratura indipendente, da un sindacato sulla conformit\u00e0\ndelle leggi alla Costituzione operato dalle Corti Costituzionali\".\nIn Italia.\nIn Italia Dogliani ha ravvisato \"un legame tra le modalit\u00e0 con cui \u00e8 stata esercitata la dittatura della maggioranza parlamentare (...) e i veleni oggi in circolo\" a causa del populismo nelle democrazie di massa. Per Deidda, \"la Costituzione \u00e8 stata un formidabile strumento nelle\nmani di chi si opponeva al populismo distruttivo di ogni corretto equilibrio tra le istituzioni della Repubblica e ha rappresentato il limite invalicabile per chi non voleva che la dittatura della maggioranza divenisse la vera costituzione materiale\".\nC'\u00e8 stato anche chi, come Bonetti, ha messo in guardia dai pericoli cui le nuove tecnologie dell\u2019informazione, talora di segno opposto, possono dar\nluogo quando entrano nel dominio della politica: \"c\u2019\u00e8 il rischio di una dittatura della maggioranza e conseguente\nemarginazione delle minoranze, e, al tempo stesso, la possibilit\u00e0 che si\napra la strada a \u00abprocessi di controllo e di manipolazione operati da oligarchie\no da gruppi ristretti di persone\u00bb. La comunicazione diretta fra cittadinanza\ne \"leadership\" politica, senza le tradizionali mediazioni, la personalizzazione\nspinta fino a forme di vero e proprio \u00abdivismo\u00bb politico,\nl\u2019esibizione ostentata e furbesca dell\u2019intimit\u00e0 per dare agli elettori un\u2019ingannevole\nsensazione di prossimit\u00e0, sono tutti fenomeni non troppo rassicuranti\nper l\u2019avvenire delle nostre democrazie liberali\". In questo senso, era stata stigmatizzata da Allegretti \"la prevalente\nlinea del berlusconismo di affidare la \u00abdittatura della maggioranza\u00bb (e del\npremier) ai mezzi pi\u00f9 soffici della propaganda e dell\u2019immagine\"."}
{"id": "1143028", "revid": "205250", "url": "https://it.wikipedia.org/wiki?curid=1143028", "title": "Vincenzo Bellavista", "text": "Note biografiche.\nPort\u00f2 la cooperativa Cocif da piccola impresa ad azienda nazionale nel settore degli infissi in legno e arredamento (fatturato di 100 milioni di euro, 500 lavoratori fra soci e dipendenti). L'azienda era stata fondata nel 1945 come laboratorio di falegnameria, per iniziativa di un gruppo di nove soci.\nEntr\u00f2 nel 1965 come addetto ai libri paga e alla contabilit\u00e0, passando poi al settore commerciale. Sette anni dopo ne divent\u00f2 presidente (1972) e nel 1997 direttore generale. Il 29 settembre del 2005 gli venne conferita la cittadinanza onoraria del comune di Rimini.\nLa mattina del 21 maggio 2007 accus\u00f2 un malore nella sua abitazione a Savignano sul Rubicone: mor\u00ec in ambulanza durante il trasporto all'ospedale Bufalini di Cesena.\nPresidente del Rimini.\nAcquist\u00f2 la societ\u00e0 calcistica salvandola dal fallimento.\nIl 6 maggio 1994 Bellavista e la Cocif entrarono come quota di maggioranza, con obiettivi ambiziosi per la squadra che si trovava in serie C2.\nNella stagione 2002/2003 il Rimini raggiunge il secondo posto e riesce ad conquistare la promozione in C1 ai play-off; due anni dopo \u00e8 promosso in serie B."}
{"id": "1143033", "revid": "838137", "url": "https://it.wikipedia.org/wiki?curid=1143033", "title": "Technical Difficulties", "text": " \nTechnical Difficulties \u00e8 il terzo album in studio del gruppo musicale statunitense Racer X, pubblicato nel 1999 dalla Shrapnel Records."}
{"id": "1143034", "revid": "117989591", "url": "https://it.wikipedia.org/wiki?curid=1143034", "title": "L'amore e la guerra", "text": "L'amore e la guerra \u00e8 una miniserie televisiva in 2 puntate andata in onda domenica 13 e luned\u00ec 14 maggio 2007 su Canale 5, realizzata ispirandosi ai grandi film della Prima guerra mondiale. Le riprese furono effettuate in Trentino Alto-Adige, in provincia di Trento nell'estate 2006.\nTrama.\nDurante la Prima guerra mondiale la giovane contessina Albertina Regis tiene una romantica corrispondenza con il tenente Ranieri e, disobbedisce con suo padre, conoscendo il sergente Rocco Parri, innamorandosene."}
{"id": "1143036", "revid": "44210", "url": "https://it.wikipedia.org/wiki?curid=1143036", "title": "Cattedrale di Magonza", "text": ""}
{"id": "1143044", "revid": "14691", "url": "https://it.wikipedia.org/wiki?curid=1143044", "title": "Technical Difficulties (album)", "text": ""}
{"id": "1143051", "revid": "436907", "url": "https://it.wikipedia.org/wiki?curid=1143051", "title": "Fabbricante di canzoni", "text": "Fabbricante di canzoni \u00e8 il primo album in studio del cantautore italiano Simone Cristicchi, pubblicato nel 2005 dalla Sony BMG.\nPubblicato anche in versione Dual Disc, con inclusi i videoclip di \"Vorrei cantare come Biagio\" e \"Studentessa universitaria\", un'intervista ed un live acustico di 15 minuti.\nTracce.\nTesti e musiche di Simone Cristicchi, eccetto dove indicato."}
{"id": "1143052", "revid": "889336", "url": "https://it.wikipedia.org/wiki?curid=1143052", "title": "Santuario della vita selvatica di Thungyai", "text": "Il santuario della vita selvatica di Thungyai (in lingua thailandese, \u0e40\u0e02\u0e15\u0e23\u0e31\u0e01\u0e29\u0e32\u0e1e\u0e31\u0e19\u0e18\u0e38\u0e4c\u0e2a\u0e31\u0e15\u0e27\u0e4c\u0e1b\u0e48\u0e32\u0e17\u0e38\u0e48\u0e07\u0e43\u0e2b\u0e0d\u0e48\u0e19\u0e40\u0e23\u0e28\u0e27\u0e23) \u00e8 un'area protetta della Thailandia. \u00c8 situata a cavallo tra la parte settentrionale della provincia di Kanchanaburi e quella meridionale della provincia di Tak. Il santuario della vita selvatica venne creato il 24 aprile 1974. Venne in seguito dichiarato patrimonio dell'umanit\u00e0 dall'UNESCO, in coppia con il santuario della vita selvatica di Huai Kha Khaeng.\nStoria.\nRe Naresuan del Regno Ayutthaya per due volte (nel 1590 e nel 1605) stabil\u00ec la sua base nel santuario prima dell'invasione di Birmania. In seguito il sito prese il nome di \"Thungyai Naresuan\", che significa \"I grandi campi di \"Naresuan\"\".\nL'area \u00e8 da sempre pressoch\u00e9 disabitata. Le boscose colline non favoriscono l'agricoltura, e la zona \u00e8 ancora infestata dalla malaria. Questo problema ha permesso, ironicamente, un perfetto isolamento dall'uomo ed il conseguente mantenimento dell'habitat. Per questo motivo, molte delle specie animali selvatiche tipiche del sud-est asiatico possono essere trovate qui, incluse alcune rare come le tigri.\nClima.\nIl santuario appartiene alla zona tropicale o subtropicale. La temperatura media oscilla tra i 15-35 gradi in estate, 20-33 nella stagione delle piogge, e 10-29 in quella asciutta. La caduta annua di pioggia \u00e8 di 2.000 ml."}
{"id": "1143053", "revid": "287204", "url": "https://it.wikipedia.org/wiki?curid=1143053", "title": "Superheroes (album)", "text": ""}
{"id": "1143054", "revid": "124928788", "url": "https://it.wikipedia.org/wiki?curid=1143054", "title": "Allsvenskan 1992", "text": "L'edizione 1992 del campionato di calcio svedese (\"Allsvenskan\") vide la vittoria finale dell'AIK.\nCapocannoniere del torneo fu Hans Eklund (\u00d6sters IF), con 16 reti.\nClassifiche.\nM\u00e4sterskapsserien.\nSi disput\u00f2 la seconda e ultima edizione della M\u00e4sterskapsserien, la quale assegnava il titolo di campione di Svezia.\nKvalsvenskan.\nAlla Kvalsvenskan parteciparono le ultime quattro squadre classificate della prima fase dell'Allsvenskan (Djurg\u00e5rdens IF, \u00d6rebro SK, V\u00e4stra Fr\u00f6lunda IF e GAIS) e le prime classificate della prima fase dei quattro gironi di Division 1 (IFK Sundsvall, IK Brage, BK H\u00e4cken e Halmstads BK).\nSpareggi salvezza/promozione.\nAgli spareggi salvezza/promozione parteciparono le ultime quattro squadre classificate del girone di Kvalsvenskan (Djurg\u00e5rdens IF, GAIS, V\u00e4stra Fr\u00f6lunda IF e IFK Sundsvall) e le prime classificate della seconda fase dei quattro gironi di Division 1 (Helsingborgs IF, IFK Lule\u00e5, \u00d6rgryte IS e Degerfors IF)."}
{"id": "1143055", "revid": "92723", "url": "https://it.wikipedia.org/wiki?curid=1143055", "title": "Tre Chiese", "text": "Le Tre Chiese (in tedesco \"Dreikirchen\") sono appunto tre chiesette attigue che si trovano tra i paesi di Barbiano e Villandro, in val d'Isarco, nella provincia autonoma di Bolzano.\nLe Tre Chiese si trovano a 1.120 metri di quota e sono disposte a poca distanza l'una dall'altra (circa attaccate l'una all'altra), a formare un triangolo.\nStoria.\nLe chiesette furono edificate sopra una vecchia localit\u00e0 di culto pagana, probabilmente dedicata alle divinit\u00e0 delle sorgenti. Le tre piccole chiesette sono del XIII e del XV secolo e sono molto interessanti per il loro valore artistico, che le distingue in tutta la regione storica del Tirolo. Anticamente questo luogo di culto era custodito da eremiti. Le chiese furono e sono tutt'oggi dedicate rispettivamente a Santa Geltrude (documentabile fin da 1237), a San Nicola (St. Nikolaus) e a Santa Maria Maddalena (menzionata la prima volta nel 1422).\nNel passato soggiornarono anche il poeta Christian Morgenstern e lo psicoterapeuta Sigmund Freud.\nLe tre chiese.\nChiesa di Santa Geltrude.\nLa chiesa dedicata a Santa Geltrude \u00e8 realizzata con un'architettura tardo romanica con tratti del primo gotico (vedi per ci\u00f2 l'arco a tutto sesto e il fonte battesimale). Sul altare si trova una statua di legno raffigurante la santa, verosimilmente della prima met\u00e0 del XIV secolo. L'altare \u00e8 formato da un cassonetto barocco con figure femminili gotiche. Alle spalle dell'altare si nota una raffigurazione della \u201cCrocefissione\u201d del Cristo, risalente al XV secolo. Alla sinistra dell'altare vi \u00e8 una pala con statua centrale della Madonna con bambino, ai suoi lati le due Sante, Santa Geltrude e Santa Maddalena, ed ancora ai lati delle rispettive, San Paolo e San Pietro. Meritevole di breve sosta \u00e8 l'affresco posto sulla facciata esterna.\nChiesa di San Nicola.\nQuesta seconda chiesa ha una struttura architettonica molto simile alla precedente. Una particolarit\u00e0 di questa chiesa \u00e8 l'altare a portelli, attribuito allo scultore brissinese del tardo gotico Hans Klocker, restaurati in parte nel 1984.\nChiesa di Santa Maddalena.\nQuest'ultima chiesa \u00e8 leggermente di dimensioni maggiori delle due precedenti, ed \u00e8 stata costruita probabilmente nel '500, dopo che una frana probabilmente aveva distrutto quella precedente. La chiesa non ha nessun affresco, ma \u00e8 presente l'altare ed alcune sculture in legno. Le finestre di questa chiesa presentano inoltre un \"sesto acuto\", una chiusura del coro a forma ottagonale ed una porta ogivale tutta tempestata di pennacchi in stile locale.\nCome raggiungerle.\nIl luogo \u00e8 raggiungibile da diversi sentieri, ma il pi\u00f9 semplice \u00e8 quello che parte da poco fuori Barbiano, e dopo aver svoltato a sinistra, dopo 500 metri si segue l'indicazione per i \"Bagni tre chiese\" (\"Bad Dreikirchen\"). \nDall'edificio \"Mathilde\" a cui si pu\u00f2 arrivare in macchina, si prende il sentiero numero \"8\". Dopo una passeggiata di circa 30 minuti si arriva alle Tre chiese.\nAlternativamente si pu\u00f2 giungere sempre alle Tre Chiese da Villandro, percorrendo il sentiero \"11\", in circa un'ora.\nLe chiese solitamente sono chiuse, ma le chiavi sono a disposizione dei pellegrini, custodite dai proprietari del \"Messnerhof\", l'albergo sito in loco.\nCuriosit\u00e0.\nIl simbolo del comune di Barbiano raffigura appunto queste tre chiese."}
{"id": "1143056", "revid": "161374", "url": "https://it.wikipedia.org/wiki?curid=1143056", "title": "Anti-", "text": ""}
{"id": "1143063", "revid": "767487", "url": "https://it.wikipedia.org/wiki?curid=1143063", "title": "Nights Are So Long", "text": "Nights Are So Long \u00e8 il primo album di Michael Monroe, uscito nel 1987 per l'etichetta discografica Yahoo! Records."}
{"id": "1143066", "revid": "1675182", "url": "https://it.wikipedia.org/wiki?curid=1143066", "title": "Gimpo", "text": "Gimpo \u00e8 una citt\u00e0 della Corea del Sud nella provincia di Gyeonggi; confina con Incheon, con la quale divide la parte dell'estuario del fiume Han nella Corea del Sud, cos\u00ec come Seul e le poche citt\u00e0 di Paju e Goyang.\nLa popolazione della citt\u00e0 \u00e8 superiore alle 220.000 persone ed \u00e8 composta da pi\u00f9 di 71.000 famiglie.\nLa squadra di calcio \u00e8 l'Hallelujah Football Club.\nL'aeroporto di Gimpo (precedentemente Kimpo International Airport) \naveva la base all'interno della citt\u00e0, ma adesso fa parte di Seul.\nGli istituti scolastici si trovano nella citt\u00e0 ed includono il Kimpo College e la Joong-ang Seungga University. In pi\u00f9, ci sono 24 scuole elementari, 11 scuole medie e 6 scuole superiori."}
{"id": "1143080", "revid": "224230", "url": "https://it.wikipedia.org/wiki?curid=1143080", "title": "Mel in ore, verba lactis, fel in corde, fraus in factis", "text": "Mel in ore, verba lactis, fel in corde, fraus in factis \u00e8 un proverbio in lingua latina nato nel medioevo, tradotto letteralmente significa \"miele in bocca, parole di latte, (ma) fiele nel cuore e inganno nelle azioni\".\nViene per lo pi\u00f9 utilizzato per indicare persone che presentano un atteggiamento mellifluo contrastante con l'intenzione di nuocere nei fatti."}
{"id": "1143081", "revid": "95993", "url": "https://it.wikipedia.org/wiki?curid=1143081", "title": "Liang I Ch'uan", "text": ""}
{"id": "1143085", "revid": "6923", "url": "https://it.wikipedia.org/wiki?curid=1143085", "title": "Fegato di Piacenza", "text": "Il fegato di Piacenza, noto pi\u00f9 semplicemente come fegato etrusco, \u00e8 un modello bronzeo di fegato di pecora con iscrizioni etrusche, usato dai sacerdoti aruspici per le divinazioni.\nRisalente al II-I secolo a.C. e dalle misure di 126 \u00d7 76 \u00d7 , il manufatto venne rinvenuto da un contadino durante l'aratura il 26 settembre 1877 nella localit\u00e0 Ciavernasco, nei pressi di Settima, frazione di Gossolengo, in provincia di Piacenza. \u00c8 conservato nei musei civici di Piacenza, situati presso palazzo Farnese.\nStoria.\nI sacerdoti etruschi (aruspici) usavano questi modelli per l'interpretazione delle viscere degli animali sacrificati e ricavarne auspici sul destino (\"estispicina\" ma anche, pi\u00f9 nello specifico, \"extispicina\" o \"epatoscopia\"). La pratica del fegato divinatorio era diffusa anche nell'antica Grecia, e, oltre che negli Etruschi, anche negli Umbri e nell'antica Roma.\nPi\u00f9 anticamente, oggetti simili, anche se realizzati con materiali differenti, sono stati rinvenuti ad \u1e2aattu\u0161a, capitale degli Ittiti in Turchia, e nella valle del Tigri e dell'Eufrate.\nOltre al fegato di Piacenza, che \u00e8 di epoca relativamente recente, in Italia sono stati trovati altri esempi, tra i quali il fegato di Falerii, che raffigura un fegato di pecora di terracotta, a suo tempo offerto come ex voto in un santuario di Falerii, citt\u00e0 falisca all'interno del mondo etrusco.\nLo studioso Walter Burkert, uno dei massimi esperti del periodo orientalizzante, ritiene che la diffusione dell'epatoscopia in Grecia e in Italia sia uno degli esempi pi\u00f9 chiari di contatto culturale nel periodo orientalizzante tra mondo occidentale e mondo orientale, e che sia dovuta a piccoli movimenti migratori di personaggi carismatici provenienti dal mondo orientale, di cui non possiamo aspettarci di trovare molte tracce archeologicamente identificabili.\nIscrizioni.\nIl fegato bronzeo si presenta suddiviso in sedici regioni marginali (che rappresentano la ripartizione della volta celeste \u2013 il \"templum\" celeste \u2013 secondo il principio etrusco) e ventiquattro regioni interne. Ciascuna regione riporta inciso il nome di una divinit\u00e0 (quaranta iscrizioni totali).\nNelle sedici regioni marginali sono incisi i nomi delle seguenti divinit\u00e0:\nNelle ventiquattro regioni interne, oltre alle divinit\u00e0 sopra citate, appaiono anche:\nForma.\nSecondo l'architetto Franco Purini il fegato di Piacenza assomiglia alla mappa delle mura di Roma, seppur non sia possibile dimostrare alcuna reale connessione.\nRiproduzioni.\nRiproduzioni del fegato di Piacenza sono state autorizzate in due occasioni: per una casa farmaceutica di Piacenza e successivamente per una iniziativa culturale (Premio Coraggio Piacentino)."}
{"id": "1143091", "revid": "663182", "url": "https://it.wikipedia.org/wiki?curid=1143091", "title": "Dall'altra parte del cancello", "text": "Dall'altra parte del cancello \u00e8 il secondo album di Simone Cristicchi, pubblicato nel 2007.\nAl cd \u00e8 abbinato anche il documentario omonimo su DVD.\nIl cd contiene una versione rap della celebre canzone di Toto Cutugno \"L'italiano\", il seguito della storia della Studentessa universitaria del suo singolo del 2005, una traccia dedicata a Piergiorgio Welby e una canzone dedicata alla scrittrice Alda Merini."}
{"id": "1143098", "revid": "287204", "url": "https://it.wikipedia.org/wiki?curid=1143098", "title": "Allsvenskan 1924-1925", "text": "L'edizione 1924-25 del campionato di calcio svedese (\"Allsvenskan\") vide la vittoria finale del GAIS G\u00f6teborg.\nCapocannoniere del torneo fu Filip Johansson (IFK G\u00f6teborg), con 39 reti."}
{"id": "1143099", "revid": "729019", "url": "https://it.wikipedia.org/wiki?curid=1143099", "title": "Vignole", "text": "Le Vignole \u00e8 un'isola (69,20 ha) della Laguna Veneta settentrionale.\nGeografia.\nL'isola \u00e8 posta a nord-est di Venezia, tra Sant'Erasmo e la Certosa.\n\u00c8 in realt\u00e0 formata da due subunit\u00e0 separate da un canale e messe in comunicazione da un ponte. Analogamente alla vicina Sant'Erasmo, la scarsa popolazione \u00e8 dedita all'orticoltura.\nLa zona orientale \u00e8 invece area militare poich\u00e9 vi sorge una caserma dei Lagunari, nella quale stanziano la compagnia C.S.T.A. e il plotone Esploratori. A questa \u00e8 annessa l'isola di Sant'Andrea con l'omonimo forte, collegata alle Vignole da due ponti.\nPu\u00f2 essere raggiunta da Venezia con i vaporetti dell'ACTV (linea 13).\nStoria.\nIn passato conosciuta come \"Biniola\" o \"Isola delle Sette Vigne\", fu apprezzata dai Veneziani e probabilmente anche dagli antichi Romani come luogo di villeggiatura. Allora era bagnata direttamente dal Mare Adriatico, visto che il litorale di Punta Sabbioni doveva ancora formarsi del tutto. Nel VII secolo vi venne costruita, da due tribuni di Torcello, una piccola chiesa in onore di San Giovanni Battista e Santa Cristina.\nMonumenti e luoghi d'interesse.\nTra i pochi monumenti notevoli, spicca la chiesetta di Sant'Erosia, affacciata al canale interno e affiancata da un piccolo campanile. Forse erede dell'antica chiesa dei Santi Giovanni Battista e Cristina, \u00e8 stata ristrutturata nell'Ottocento, ma oggi \u00e8 quasi sempre chiusa. Custodisce un'\"Assunzione della Vergine\", opera di anonimo del XVII secolo."}
{"id": "1143102", "revid": "767487", "url": "https://it.wikipedia.org/wiki?curid=1143102", "title": "Not Fakin' It", "text": "Not Fakin' It \u00e8 il secondo album di Michael Monroe, uscito nel 1989 per PolyGram."}
{"id": "1143103", "revid": "287204", "url": "https://it.wikipedia.org/wiki?curid=1143103", "title": "Allsvenskan 1925-1926", "text": "L'edizione 1925-26 del campionato di calcio svedese (\"Allsvenskan\") vide la vittoria finale dell'\u00d6rgryte IS.\nCapocannoniere del torneo fu Carl-Erik Holmberg (\u00d6rgryte IS), con 29 reti."}
{"id": "1143106", "revid": "767487", "url": "https://it.wikipedia.org/wiki?curid=1143106", "title": "Strung Out", "text": "Gli Strung Out sono una band hardcore punk di Simi Valley, in California, che si \u00e8 formata nel 1990. Sono conosciuti principalmente per il loro stile musicale, che ha fuso aspetti del punk rock e dell'heavy metal che ha dato vita al loro sound originario. Gli Strung Out hanno pubblicato dieci album su Fat Wreck Chords e sono apparsi su numerose compilation e video di matrice skate/surf. Hanno suonato al Warped Tour e in numerosi tour internazionali.\nBiografia.\nIl gruppo si \u00e8 formato nel 1990 a Simi Valley, in California. La formazione originale comprendeva il cantante Jason Cruz, i chitarristi Jake Kiley e Rob Ramos, il bassista Jim Cherry e il batterista Adam Austin. Dopo aver pubblicato un 7\" omonimo, furono una delle prime formazioni a firmare per la Fat Wreck Chords, l'etichetta discografica posseduta e amministrata da Fat Mike dei NOFX. Austin lasci\u00f2 la band nel 1992 e fu rimpiazzato da Brad Morrison, il quale a sua volta abbandon\u00f2 la formazione e fu sostituito alla batteria da Jordan Burns, precedentemente membro dei Ten Foot Pole. Il loro primo album, \"Another Day in Paradise\", usc\u00ec nel maggio del 1994. \"Suburban Teenage Wasteland Blues\" lo segu\u00ec nel 1996. Nel 1998 la band distribu\u00ec \"The Skinny Years... Before We Got Fat\", una compilation del loro materiale edito nel periodo precedente alla loro collaborazione con la Fat Wreck Chords.\nIl gruppo mostr\u00f2 notevoli segni di crescita artistica nel loro lavoro in Twisted by Design, del 1998, il quale si contraddistinse per la sua base punk veloce e tecnica, e per le sfumature tipicamente dark. Il lavoro present\u00f2 il veloce suono dalle forti tinte pop di Suburban Teenage Wasteland Blues inserito in una struttura delle canzoni pi\u00f9 astratta e atona. Il bassista Jim Cherry lasci\u00f2 la band nel 1999 per suonare nei Pulley e negli Zero Down, ma mor\u00ec di infarto nel 2002. Fu sostituito da Chris Aiken, l'influenza musicale del quale ebbe un chiaro riscontro in The Element of Sonic Defiance, che usc\u00ec nel 2000.\nNel 2002 la band licenzi\u00f2 il quarto album, \"An American Paradox\", la loro prima uscita ad approdare nella classifica americana Billboard Top 200. La prima versione del lavoro contiene una traccia bonus intitolata \"Don't Look Back\", ed un video fu creato per la canzone \"Cemetery\", che venne incluso in diverse raccolte punk rock. Nel 2003 il gruppo registr\u00f2 e pubblic\u00f2 un album live, come ultima uscita nella serie Live in a Dive della Fat Wreck Chords. Exile in Oblivion usc\u00ec nel 2004, album che rappresent\u00f2 una svolta nel tipico sound degli Strung Out, con riff potenti ed aggressivi. L'album venne accompagnato da un video per la canzone \"Analog\".\nGli Strung Out, il 12 giugno 2007, pubblicarono il loro sesto lavoro di studio, \"Blackhawks Over Los Angeles\", anch'esso accompagnato da un video per la canzone \"Calling\", seguito poi da una raccolta di inediti, \"Prototypes and Painkillers\", uscita il 31 marzo 2009.\nIl 29 settembre del 2010 \u00e8 uscito \"Agents of the Underground\", come sempre presso la Fat Wreck Chords. Con quest'ultimo album, la band festeggia il 20\u00ba anniversario.\n\u00c8 uscito il 19 luglio del 2011 \"\", una raccolta dei loro pi\u00f9 grandi successi, tutti remixati, con l'aggiunta di tre tracce inedite.\nCuriosit\u00e0.\nQuando il gruppo non \u00e8 in tour o in studio, Jason Cruz si diletta come artista, Jordan amministra la sua scuderia di motocross chiamata MOTO XXX (assieme al batterista dei NOFX Erik Sandin), Rob Ramos lavora nel settore cinematografico, e Jake d\u00e0 occasionali ripetizioni musicali."}
{"id": "1143110", "revid": "1929898", "url": "https://it.wikipedia.org/wiki?curid=1143110", "title": "Giovanni Antonio Antolini", "text": "Tra i pi\u00f9 noti esponenti italiani dell'architettura neoclassica, Antolini occupa un posto di primaria importanza, per la Storia dell'architettura che, nel passaggio tra Illuminismo e Risorgimento, ebbe come fulcro nodale l'et\u00e0 napoleonica.\nAperto alle idee libertarie dapprima, poi alla complessa avventura repubblicana ed imperiale, fu uno dei pi\u00f9 avvertiti interpreti delle trasformazioni culturali che le nuove idee d'Oltralpe richiesero, anche all'arte edificatoria e all'urbanistica italiane.\nBiografia.\nGiovanni Antonio Antolini, figlio del notaio Gioacchino Antolini e di Francesca Tagliferri, rimase orfano in giovane et\u00e0. Si laure\u00f2 in architettura all'Universit\u00e0 di Bologna e cominci\u00f2 la sua attivit\u00e0 nell'area di Roma, dove fu impegnato prima nella bonifica delle Paludi Pontine (1776) e poi con un progetto per la Sacrestia della basilica di San Pietro in Vaticano, che gli permise di ottenere una borsa di studio e delle committenze dal cardinale Jorck.\nDa Roma Antolini si spost\u00f2 in Umbria e nelle Marche, realizzando a Fabriano l'ospedale e l'orfanotrofio e a Perugia e Todi opere analoghe. In Umbria si dedic\u00f2 anche ad opere di idraulica e alla realizzazione di alcuni ponti a Citt\u00e0 di Castello.\nNel 1797, grazie all'amicizia con la potente famiglia faentina dei conti Laderchi, ebbe l'occasione di sottoporre a Napoleone I il suo progetto per l'arco di trionfo, da realizzarsi a Faenza. L'opera, di carattere neoclassico, prevedeva, oltre alla realizzazione dell'arco, il riassetto dell'area urbana adiacente, con l'edificazione di palazzi, per ospitare negozi ed abitazioni, e di giardini pubblici. Nel 1798 vinse un concorso per la costruzione di un monumento ai caduti di guerra, costituito da otto piramidi, da erigersi a Milano. Questo progetto gli consent\u00ec di farsi conoscere nel capoluogo lombardo, dove venne chiamato nel 1801, in qualit\u00e0 di architetto e direttore dei lavori per realizzare il Foro Bonaparte. L'impianto architettonico prevedeva la realizzazione di una grande piazza circolare di 520 metri di diametro, con al centro il Castello Sforzesco e ai bordi edifici di pubblica utilit\u00e0, quali il Municipio, le Terme, il Museo, la Dogana, la Borsa, il Pantheon e anche una sala per le assemblee del popolo. A causa degli ingenti costi e del carattere rivoluzionario della proposta per il Foro, il progetto non fu mai realizzato.\nL'Universit\u00e0 di Bologna nel 1804 gli propose la cattedra della Facolt\u00e0 di Architettura. nel 1805 Antolini fu occupato dal restauro di Palazzo Te a Mantova. Fra il 1806 e il 1807 realizz\u00f2 nell'area del veneziano il restauro di Villa Pisani a Stra e il collegamento fra le Procuratie Nuove e le Procuratie Vecchie di Piazza San Marco, chiamato Procuratie Novissime.\nL'ultima opera che progetta \u00e8 l'ospedale di Castel Bolognese, iniziato nel 1813, che \u00e8 costituito da un edificio di forma rettangolare al quale si accede attraverso un timpano a doppio colonnato, in stile neoclassico.\nSi dedic\u00f2 anche alla progettazione all'estero, dove lasci\u00f2 sua traccia in Egitto, Belgio e Danimarca, tuttavia con la caduta di Napoleone la fama di Antolini sub\u00ec un duro colpo e gli venne revocata anche la cattedra a Bologna.\nLa data della sua morte \u00e8 incerta: potrebbe risalire all'11 marzo 1841, a Bologna o al 1842, a Milano.\nOpere.\nNonostante la statura di uomo di scienza e di cultura, Giovanni Antonio Antolini fu singolarmente relegato dalla critica posteriore ad un oblio storiografico dal quale, in sostanza, sarebbe emerso quasi solo per il suo celebrato progetto del Foro Bonaparte (Milano 1801), nonch\u00e9 per gli importanti scritti teorici di letteratura architettonica, di seguito elencata:"}
{"id": "1143112", "revid": "287204", "url": "https://it.wikipedia.org/wiki?curid=1143112", "title": "Allsvenskan 1926-1927", "text": "L'edizione 1926-27 del campionato di calcio svedese (\"Allsvenskan\") vide la vittoria finale del GAIS G\u00f6teborg.\nCapocannoniere del torneo fu Albert Olsson (GAIS G\u00f6teborg), con 24 reti."}
