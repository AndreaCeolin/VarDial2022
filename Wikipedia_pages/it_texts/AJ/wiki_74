{"id": "1195113", "revid": "114582696", "url": "https://it.wikipedia.org/wiki?curid=1195113", "title": "Angelo Lombardi", "text": "Biografia.\nNato in una famiglia di origine contadina, si spost\u00f2 in Somalia nel 1933, dove inizi\u00f2 l'attivit\u00e0 di cacciatore di belve. Ben presto tuttavia la sua curiosit\u00e0 e sensibilit\u00e0 nei confronti degli animali esotici lo spinse a smettere di cacciarli per ucciderli e a dedicarsi piuttosto alla conoscenza delle loro abitudini e della loro vita. In breve Lombardi divenne uno dei maggiori fornitori di animali per i parchi zoologici d'Europa ed apr\u00ec un suo giardino zoologico privato a Salsomaggiore.\nLa sua familiarit\u00e0 con gli animali gli procur\u00f2 le prime collaborazioni con l'industria cinematografica come consulente di scena o come scenografo in parti dove necessitavano presenze di animali. Nel film \"La corona di ferro\", diretto da Alessandro Blasetti nel 1941, esord\u00ec come controfigura di Massimo Girotti per girare la scena in cui il protagonista si trova nella fossa dei leoni.\nDopo la guerra venne incaricato di ricostruire lo Zoo di Napoli devastato dai bombardamenti alleati e dalle razzie che non avevano risparmiato gli animali. Nel 1956 apparve per la prima volta in televisione, accanto a Bianca Maria Piccinino, in una propria trasmissione - \"L'amico degli animali\" - andata in onda per pi\u00f9 di settanta puntate. Questo programma viene indicato come primo esempio di documentario televisivo in Italia.\nLa trasmissione si proponeva, con spirito scientifico-educativo, di far conoscere ai teleutenti varie specie animali, mostrarle dal vivo ed educare verso il rispetto reciproco. Celeberrima la sua frase d'apertura, \u00abAmici dei miei amici, buonasera...\u00bb, l'altra \u00abNon mi vedrete, ma sentirete la mia voce!\u00bb ed infine, rivolto al suo aiutante di colore Andal\u00f9, cui, affidando gli animali perch\u00e9 se ne introducessero di nuovi, diceva: \u00abAndal\u00f9, portalo/li via\u00bb.\nOltre alla sua popolarissima trasmissione televisiva, Lombardi continu\u00f2 nel dopoguerra a lavorare nel cinema, dapprima nuovamente come collaboratore di Blasetti nel film \"Fabiola\" del 1949 ed in seguito prestando la sua opera di consulente anche per produzioni statunitensi, tra le quali si ricordano \"Ben Hur\", \"Cleopatra\" e \"La Bibbia\". In quest'ultimo film Lombardi riusc\u00ec a coordinare sul set la presenza di oltre milleottocento animali appartenenti a diverse specie.\nNegli anni '70 il rettilario dei Lombardi, che era ospitato nei sotterranei della Stazione Termini di Roma, fu distrutto da un incendio. Lombardi ha sostenuto l'apertura dei primi zoo safari in Italia, come quello di Pistoia e Fasano, e ha scritto libri sugli animali.\n \nIl figlio Guido ha continuato la sua attivit\u00e0, ed ha raccontato in un libro diversi aneddoti riguardanti la carriera del padre.\nNel 1976, ide\u00f2 e realizz\u00f2 la costruzione del Safari Park di Pombia che, oltre che un parco safari, \u00e8 anche parco faunistico e di divertimenti.\n\u00c8 scomparso nel 1996 all'et\u00e0 di 86 anni, stroncato da un infarto nella sua abitazione situata nel quartiere romano della Balduina."}
{"id": "1195116", "revid": "124825187", "url": "https://it.wikipedia.org/wiki?curid=1195116", "title": "Ut queant laxis", "text": "Ut queant laxis \u00e8 l'inno liturgico dei Vespri della solennit\u00e0 della nativit\u00e0 di San Giovanni Battista che ricorre il 24 giugno.&lt;br&gt;\n&lt;br&gt;\nLa fama di questo inno in strofe saffica, scritto dal monaco storico e poeta Paolo Diacono, si deve a Guido d'Arezzo, che ne utilizz\u00f2 la prima strofa per trarne i nomi delle sei note musicali dell'esacordo:\nA ciascuna sillaba qui evidenziata corrisponde infatti, nella musica dell'inno, la relativa nota con cui \u00e8 cantata. Da tale criterio convenzionale derivarono i nomi delle note musicali Ut-Re-Mi-Fa-Sol-La, con Ut che, successivamente, venne sostituito da Do, sillaba che, terminando con una vocale, si pronuncia in modo pi\u00f9 agevole nel solfeggio.\nIl nome della nota Si non si deve a Guido D'Arezzo, ma fu aggiunto solo nel XVI secolo: infatti il canto gregoriano, e la musica medievale in genere, non prevedevano l'uso della sensibile, cio\u00e8 del settimo grado della scala. Non stupisce pertanto, nella musica dell'inno in questione, che la nota iniziale del settimo e ultimo verso della strofa non prosegua l'andamento diatonico ascendente delle sillabe iniziali dei 6 versi precedenti (infatti non \u00e8 un Si, secondo la notazione moderna, ma un Sol).&lt;br&gt;Il nome della settima nota della scala diatonica fu tratto dalle iniziali delle due parole che compongono detto verso: (Sancte Iohannes = Si).\nL'inno nella versione originale prosegue cos\u00ec:\nNell'uso liturgico l'inno viene diviso in pi\u00f9 parti per essere cantato in diversi momenti: cos\u00ec la sezione che inizia ad \"Antra deserti teneris sub annis\" \u00e8 propria del Mattutino mentre quella che ha per primo verso \"O nimis felix meritique celsi\" viene cantata durante le Lodi.\nIn tempi recenti il primo verso della seconda strofa \u00e8 stato cambiato in \"Nuntius caelo veniens supremo\" per eliminare la menzione troppo paganeggiante all'Olimpo."}
{"id": "1195117", "revid": "767487", "url": "https://it.wikipedia.org/wiki?curid=1195117", "title": "MBus", "text": "Mbus \u00e8 l'acronimo di Message Bus, un protocollo di comunicazione sviluppato dall'Universit\u00e0 di Brema e dall'University College of London. \u00c8 utilizzato come protocollo di coordinamento tra elementi distribuiti in una rete locale.\nCaratteristiche generali.\n\u00c8 un protocollo \"message oriented\" che permette l'invio dati secondo diversi modelli: un messaggio pu\u00f2 essere destinato a tutti i nodi della rete, solo a determinate classi di nodi o raggruppamenti di nodi.\nSupporta alcune funzionalit\u00e0 come \nMessaggi.\nLa messaggistica base comprende tutti quei comandi che sono indipendenti dalle applicazioni che si appoggiano al protocollo."}
{"id": "1195119", "revid": "838137", "url": "https://it.wikipedia.org/wiki?curid=1195119", "title": "KDialog", "text": "KDialog \u00e8 un'applicazione di KDE che consente di visualizzare delle finestre di dialogo a partire da comandi o script per la shell.\nEsempi.\nEcco due esempi per chiarire la sintassi utilizzata dal programma. Per la lista completa delle funzioni supportate si pu\u00f2 digitare dalla riga di comando \"kdialog \u2013-help\"\n kdialog --msgbox \"Ciao Wikipedia\"\n cd `kdialog --getexistingdirectory .` # Scelta della cartella\n numeroimg=`ls | grep \".jpg\" -c` # Calcola il numero di immagini presenti\n conto=1\n passo=`kdialog --progressbar \"Sto convertendo le immagini\" $numeroimg` # Crea la barra di avanzamento\n ls -1 *.jpg |\n while read nome_file\n do\n let conto=$conto+1\n nomeimg=`echo $nome_file | cut -d \".\" -f1` # Separa nome ed estensione \n convert $nome_file $nomeimg.bmp # Conversione in bmp\n inc=$((`dcop $passo progress` + 1))\n dcop $passo setProgress $inc; # La barra avanza\n done\n dcop $passo close\nCollegamenti esterni.\n Tutorial"}
{"id": "1195122", "revid": "110157", "url": "https://it.wikipedia.org/wiki?curid=1195122", "title": "Providence College", "text": "Il Providence College \u00e8 una universit\u00e0 privata di orientamento cattolico, con sede a Providence, nel Rhode Island. \u00c8 stata fondata nel 1917.\nSport.\nA livello sportivo, Providence College fa parte della Big East Conference in NCAA Division I. La pallacanestro \u00e8 lo sport principale.\nPallacanestro.\nI Friars sono stati membri della Big East nata nel 1979; dal 2013 hanno aderito alla nuova Big East Conference. Hanno avuto diversi momenti di gloria durante la loro storia: vinsero nel 1987 sotto la guida del coach Rick Pitino, che biss\u00f2 il successo ottenuto nel 1973. A questi traguardi vanno aggiunti i due titoli del National Invitation Tournament (NIT) conquistati nel 1961 e 1963 e le 17 partecipazioni totali al torneo NCAA."}
{"id": "1195123", "revid": "287204", "url": "https://it.wikipedia.org/wiki?curid=1195123", "title": "Club infernale", "text": "Il Club infernale (\"Hellfire Club\") \u00e8 un immaginario gruppo di personaggi che compare nei fumetti pubblicati negli Stati Uniti d'America dalla Marvel Comics, creata da Chris Claremont (testi) e John Byrne (disegni). Menzionata per la prima volta sulle pagine di \"Uncanny X-Men\" n. 122 (giugno 1979) dopo che si era accennato (senza nominarla) alla sua esistenza nel n. 100 (agosto 1976), la prima vera apparizione \u00e8 fu in \"Uncanny X-Men\" n. 129 (gennaio 1980).\nAcerrimi nemici degli X-Men, i membri del Club infernale sono tutte persone ricche ed influenti. Pochi al mondo sanno che la maggior parte della Cerchia Interna \u00e8 composta da mutanti che tentano di influenzare la societ\u00e0 tramite l'accumulo di potere sia politico che economico. Caratteristica principale del Club \u00e8 il modo di vestire dei suoi membri: per gli uomini abiti ispirati al XVIII secolo, con tanto di doppio petto, gilet e frac; mentre l'abbigliamento delle donne \u00e8 ispirato a vari costumi sadomaso con tanto di collari con punte, corsetti e fruste. Altra caratteristica \u00e8 il modo in cui la Cerchia Interna \u00e8 suddivisa, poich\u00e9 ogni membro assume il nome di un pezzo del gioco degli scacchi (Re Nero, Regina Bianca ecc.).\nIl fittizio Club infernale dell'universo Marvel, si ispira alla omonima societ\u00e0 segreta realmente esistita in Inghilterra all'inizio del XVIII secolo.\nOrigini.\nFondato nel 1760 a Londra, all'inizio il Club infernale era il luogo di ritrovo per i pi\u00f9 importanti rappresentanti dell'alta societ\u00e0 inglese, un luogo dove incontrarsi e stringere accordi e indulgere in piaceri condannati dalla morale del tempo. Nel 1770 due dei membri pi\u00f9 importanti del club, il ricco commerciante Sir Patrick Clemens e la sua amante, Diana Knight, emigrarono a New York, dove fondarono il ramo americano del Club di cui oggi fanno parte politici, finanzieri, personaggi pubblici e celebrit\u00e0 di tutto il mondo. Il grande pubblico e persino buona parte dei soci considerano il Club un'organizzazione dalla reputazione immacolata. Ma per generazioni la Cerchia Interna \u00e8 stata una setta segreta dedita alla concentrazione del potere politico ed economico con mezzi illegali.\nIl Club infernale conta fra le sue fila alcuni fra i membri pi\u00f9 famosi ed influenti della societ\u00e0. L'affiliazione ad esso \u00e8 di norma ereditaria (di padre in figlio), tuttavia pu\u00f2 anche essere comprata attraverso la ricchezza o il potere che il futuro membro potrebbe portare. Il Club ha sedi dislocate un po' in tutto il mondo, ma le pi\u00f9 importanti sono quella di New York, di Parigi, di Hong Kong e di Londra, tutte poste sotto il controllo del Lord Imperiale.\nMolti dei pi\u00f9 ricchi e potenti uomini d'affari dell'Universo Marvel hanno ereditato o acquistato il diritto di fare parte del Club, mentre altri hanno accettato l'invito per i molti privilegi che esso offriva ai suoi membri, ed alcuni per ottenere ricchezza e potere. Infatti, lo scopo principale del Club \u00e8 quello di ottenere ed estendere il proprio potere attraverso mezzi politici ed economici per influenzare il mondo al fine di conquistarlo e dominarlo. Fin dalla sua fondazione, il Club \u00e8 stato coinvolto in guerre ed assassini, molti dei quali scatenati dai suoi membri, oppure fatti accadere per coprire qualche malefatta dei soci.\nSconosciuto a molti dei membri del Club, l'organizzazione \u00e8 controllata dal Consiglio dei Prescelti. Questo gruppo \u00e8 stato pi\u00f9 tardi sciolto e rinominato Cerchia interna ed ha assunto i nomi e le cariche dei pezzi del gioco degli scacchi. Originariamente la Cerchia interna era composta da normali umani, ma a poco a poco essi furono soppiantati e dominati da mutanti con varie abilit\u00e0. Di comune e tacito accordo, i membri pi\u00f9 importanti della Cerchia interna, Re o Regina Bianca o Nera, hanno sempre posseduto abilit\u00e0 psichiche in modo da influenzare le azioni o la volont\u00e0 degli individui per le aspirazioni del Club.\nIl Club infernale si scontr\u00f2 per la prima volta con gli X-Men quando i suoi agenti rapirono alcuni membri del team e tentarono di controllare la mente di Fenice, che attraverso il matrimonio con Jason Wyngarde divenne Fenice Nera.\nIl Club fu sconfitto e la personalit\u00e0 di Jean Grey riprese il controllo del proprio corpo, attenuando la presa che Fenice aveva su di esso. Nel frattempo Wolverine inflisse numerosi danni alle infrastruttre e uccise parecchi dei mercenari assoldati dal Club, tuttavia l'organizzazione continu\u00f2 le sue attivit\u00e0 e tramite ricatti morali, politici ed economici ha continuato ad esistere fino ad oggi.\nLe Cerchie Interne.\nI Lord Cardinali del Club assumono vari titoli, che si basano in maniera caratteristica sui pezzi del gioco degli scacchi e sui loro colori che variano a seconda dalla sede del club, a New York sono bianchi e neri, mentre nella sede di Londra il rosso sostituisce il bianco.\nEssi sono:\nI costanti intrighi e ricatti che piagavano il Club infernale, hanno dato luogo a molti cambiamenti all'interno della Cerchia Interna, nuovi personaggi attirati dal potere e dalla ricchezza hanno sostituito i loro predecessori sia in modi legali che non. A seguito una lista delle principali incarnazioni del Club.\nConsiglio dei Prescelti.\nL'originaria Cerchia interna, precedente all'entrata in scena di Shaw e Frost nella sede di New York City:\nIl resto dei componenti non sono mai stati nominati. Tranne Shaw, tutti gli altri sono stati uccisi da un uomo di nome Buckman, sotto controllo mentale di Emma Frost.\nI Lord Cardinali.\nShaw ha rinominato il Consiglio dando il nome di Lord Cardinali ai suoi partner dopo aver preso il controllo della sede di New York City a seguito dell'uccisione dei precedenti membri.\nA seguito della saga di Fenice Nera, il titolo di Regina Nera fu nuovamente non rappresentato. Donald Pierce tent\u00f2 di prendere il titolo di Re Bianco e venne espulso. Si apr\u00ec la strada a nuovi membri:\nLa Cerchia di Shinobi Shaw.\nOriginariamente la strega Selene si assunse l'onore di creare una nuova Cerchia, tuttavia la presunta morte del padre, spinse il giovane Shaw a reclamare il titolo e creare un nuovo gruppo che guidasse il Club. Egli offr\u00ec posizioni di spicco a due membri degli X-Men, Arcangelo e Tempesta, essi per\u00f2 rifiutarono.\nI titoli di Payge e Kaur non furono mai ufficializzati, per\u00f2 quando Cordelia Frost, la sorella empatica di Emma fece domanda per la posizione di Regina Bianca, Shinobi le disse che il titolo era gi\u00e0 stato preso. Questa pi\u00f9 giovane ed inesperta incarnazione della Cerchia Interna fu presto dimenticata e gli autori si affrettarono a costruirne un'altra capeggiata ancora una volta dal redivivo Shaw.\nLa sede di Londra.\nLa Cerchia inglese lavorava contemporaneamente a quella americana del giovane Shinobi. I suoi membri erano del tutto indipendenti e si nota una differenza nei colori dei titolo, al posto del bianco, troviamo il rosso.\nLa presenza di Brian Braddock all'interno della Cerchia era stata voluta da Shinobi per tenere sotto controllo le attivit\u00e0 della sede inglese. La carica di Braddock era oltretutto ereditaria, essendo gi\u00e0 appartenuta al padre ed al nonno. La sede londinese fu neutralizzata dopo l'insuccesso ottenuto nello sfruttamento di un demone per tentare di controllare l'intera citt\u00e0.\nLa seconda Cerchia di Shaw.\nSebastian Shaw riguadagn\u00f2 il controllo del Club infernale e cerc\u00f2 di riportarlo alla sua passata gloria e potere. I membri prescelti per questa operazione furono:\nL'inferno di Selene.\nCon l'espulsione di Pierce, la scomparsa di Madelyne ed il ritiro di Shaw e Fitzroy, Selene riform\u00f2 la Cerchia seguendo l'inclinazione della sua natura malvagia. Si associ\u00f2 a demoni ed evoc\u00f2 esseri dal mondo dei morti per fare ci\u00f2.\nIn quel periodo, Adrienne Frost sorella maggiore di Emma e Cordelia si mostr\u00f2 ai membri di Generation X, reclamando il titolo di Regina Bianca, tuttavia la natura dei suoi poteri, poco si accordava con l'aspetto demoniaco ed arcano che Selene aveva intenzione di dare al suo Club, quindi venne rifiutata. A seguito della sconfitta della Regina Nera, Hellstrom mantenne il titolo di Re Bianco e dopo la sua sconfitta, la carica non fu pi\u00f9 assegnata. Sunspot si un\u00ec al Club dopo la sconfitta di Blackheart, Selene da sempre interessata al giovane Roberto, lo convinse promettendogli una altissima carica una volta all'interno del Club. Nei \"New X-Men\" di Grant Morrison, viene rivelato che Shaw riprende il comando della sede Newyorkese e lo trasforma in uno strip club. Nella mini-serie \"Genesi Letale\", viene rivelato che lo strip club era gi\u00e0 propriet\u00e0 del Club infernale fin dai giorni in cui Emma Frost non era ancora diventata Regina Bianca. La stessa Emma anzi era una delle ballerine che vi si esibivano.\nLa quinta Cerchia.\nCon la morte di Sir Gordon Philips grazie al Legacy virus, Shaw s'impose come nuovo Lord Imperiale e tent\u00f2 ancora una volta di riformare il Club Infernale.\nIn un confronto fra Sat-Yr-9 ed Emma Frost, fu rivelato che quest'ultima non aveva mai perso il titolo di Regina Bianca bench\u00e9 dopo di lei ce ne fossero state delle altre. Tuttavia, le neo-Regina Bianca non volle credere a ci\u00f2 e le due si giocarono il titolo a carte e la partita fin\u00ec in parit\u00e0. Si suppone che il titolo adesso sia stato diviso ed utilizzato dalle due contemporaneamente.\nSelene che era rimasta sigillata nei meandri della sede americana del club, e quindi non faceva parte della nuova Cerchia Interna bench\u00e9 abbia conservato il suo titolo di Regina Nera, riusc\u00ec a fuggire e ad aggredire Marvel Girl e Loto Rosso.\nIn un confronto con Donald Pierce, Shaw rimase gravemente ferito. Sunspot prese il titolo di Lord Imperiale, come Sage aveva da sempre progettato. A seguito dell'M-Day, Sage lasci\u00f2 il Club infernale e si un\u00ec al team di New Excalibur. Shaw riprese la posizione di Re Nero e cominci\u00f2 ancora una volta a tramare per ricostruire la base del suo potere.\nLa Cerchia immaginaria.\nFu rivelato che questa incarnazione della Cerchia Interna non era reale. Tutti i membri erano immagini mentali create da Emma Frost, influenzata psichicamente da Cassandra Nova per fare in modo che la bionda telepate la liberasse dalla sua prigione all'interno dello Xavier Institute.\nLa sesta Cerchia.\nCredondola coinvolta nel rapimento di Daken, Wolverine entr\u00f2 in contatto con la nuova Cerchia interna del Club, composta da:\nLa settima Cerchia.\nDurante Scisma, il Club infernale riesce ad allontanare tutti i mutanti facendo in modo che le posizioni di potere fossero nuovamente occupate da facoltosi umani con manie di grandezza. Riuscito a farsi incoronare Re Nero, il dodicenne Kade Kilgore riunisce attorno a s\u00e9 una Cerchia interna costituita da ricchi geni del male pre-adolescenti.\nFunzionari.\nI Lord imperiali.\nNel corso degli eventi si scopre che le varie sedi del Club presenti nel mondo, sono tutte poste sotto la direzione di un unico personaggio che assume il titolo di Lord Imperiale. La sua figura non appartiene a nessuna delle sedi e bench\u00e9 i Re e le Regine si pongano nella posizione di comando, il Lord Imperiale regna al di sopra di ogni Cerchia ed \u00e8 virtualmente inattaccabile. Di seguito la lista dei personaggi che si sono alternati nella posizione di Lord Imperiale durante tutta la storia del Club:\nMembri esterni alla Cerchia.\nI seguenti personaggi sono membri molto influenti del Club infernale, ma non fanno parte di alcuna Cerchia Interna. La loro posizione \u00e8 stata ereditata dagli antenati e dai parenti, ottenuta attraverso inviti oppure comprata.\nGerarchia segreta.\nAll'interno del Club \u00e8 esistita ed esiste una gerarchia segreta che ha da sempre collaborato con la Cerchia Interna. Di seguito alcuni membri:\nAltre versioni.\nUltimate.\nLa versione Ultimate del Club differisce da quella classica. I suoi membri ambiscono ad ottenere il potere di Jean Grey, in quanto ritengono sia la reincarnazione dell'entit\u00e0 divina nota come Fenice, forza cosmica oggetto di un culto religioso da loro praticato. Un'altra differenza \u00e8 che i componenti di questo club non sono mutanti, ed a seguito dell'invocazione della forza-Fenice, sono stati tutti uccisi da Jean Grey mentre era sotto l'influsso dell'entit\u00e0 divina. Ci\u00f2 malgrado, Shinobi Shaw, figlio di Sebastian e compagno di Emma Frost, sta tentando di formare un nuovo Club.\nLilandra Numara, Majestrix della Chiesa Sh'iar dell'Illuminazione, ha rivelato a Charles Xavier che il Club Infernale \u00e8 un ramo che si \u00e8 distaccato dalla Chiesa e che ne ha reinterpretato le profezie in maniera personale.\nHellfire club reign.\nIn questa saga limitata mai pubblicata il club ha ucciso tutti gli X-Men tranne Ciclope che invece ha reso schiavo. Il club vuole governare il mondo e con una potentissima bomba atomica stermina tutti i supereroi. Intanto Thanos perde il controllo del guanto dell'infinito facendo ricadere le sei gemme sulla terra.I sei membri del club ne prendono una per ognuno diventando potentissimi. Per\u00f2 un onnipotente essere chiamato Cosmovik distrugge la terra eliminando il club.\nGiorni di un futuro passato.\nIn questa, Shinobi Shaw e Psylocke hanno preso il comando della sede inglese del Club diventando Re Nero e Regina Rossa.\nIl futuro di Alfiere.\nNel futuro alternativo dal quale proviene Alfiere, il Club \u00e8 una delle colonne di potere pi\u00f9 forti del mondo. A suo comando troviamo Anthony Shaw, discendente di Shinobi.\nRonin.\nNella realt\u00e0 alternativa di \"X-Men: Ronin\", gli X-Men hanno base in Giappone. Il Club \u00e8 diretto dal Professor Xavier e la Regina Bianca \u00e8 una giovane che, come Tessa, vede in Xavier il proprio padre biologico. Il Club controlla il clan ninja degli Shadowcats, che comprende fra i suoi membri Pyro, Uomo Ghiaccio e Colosso.\nAltri media.\nCinema.\nL'Hellfire Club compare quale antagonista degli X-Men nella pellicola del 2011 \"X-Men - L'inizio\". Ambientata principalmente nel 1962, durante la Crisi dei missili di Cuba, in questa versione l'Hellfire Club \u00e8 diretto da Sebastian Shaw, interpretato da Kevin Bacon, ed Emma Frost, interpretata da January Jones. Tra i membri figurano inoltre Azazel (Jason Flemyng), Riptide (\u00c1lex Gonz\u00e1lez) ed Angel Salvadore (Zo\u00eb Kravitz).\nObiettivo del club \u00e8 lo scoppio della Terza Guerra Mondiale per cancellare la razza umana dalla Terra, consentendo l'ascesa e la sopravvivenza dei mutanti quale sola razza dominante, con Shaw a capo del nuovo ordine mondiale. A questo scopo Shaw e i suoi adepti manipolano gli ufficiali di governo degli Stati Uniti e dell'Unione Sovietica per innescare il conflitto che porter\u00e0 alla Crisi. Shaw finir\u00e0 ucciso da Magneto mentre molti membri del club, tra cui Emma Frost, Azazel, Riptide ed Angel, si uniranno a Magneto e al suo nuovo gruppo della Confraternita dei mutanti."}
{"id": "1195124", "revid": "14691", "url": "https://it.wikipedia.org/wiki?curid=1195124", "title": "Then comes the sun", "text": ""}
{"id": "1195130", "revid": "298229", "url": "https://it.wikipedia.org/wiki?curid=1195130", "title": "Big Ea", "text": ""}
{"id": "1195131", "revid": "287204", "url": "https://it.wikipedia.org/wiki?curid=1195131", "title": "Stazione Showa", "text": ""}
{"id": "1195133", "revid": "1702319", "url": "https://it.wikipedia.org/wiki?curid=1195133", "title": "Mizuho", "text": "Mizuho \u00e8 una citt\u00e0 giapponese della prefettura di Gifu.\nCuriosit\u00e0.\nNel videogioco \"Tales of Symphonia\", nel mondo di Tethe'alla c'\u00e8 una citt\u00e0 in stile orientale i cui abitanti sono abili ninja (fra cui il personaggio giocabile di Sheena Fujibayashi). Il nome della citt\u00e0 \u00e8 appunto Mizuho."}
{"id": "1195137", "revid": "287204", "url": "https://it.wikipedia.org/wiki?curid=1195137", "title": "Lippe (disambigua)", "text": ""}
{"id": "1195139", "revid": "38120", "url": "https://it.wikipedia.org/wiki?curid=1195139", "title": "Manzana Lift", "text": "Manzana Lift \u00e8 un nome di un drink gassato prodotto dalla Coca Cola Company. \u00c8 una bevanda al gusto di mela ed \u00e8 distribuito in America Latina. La parola \"mansana\" nella lingua spagnola significa mela. Manzana Lift \u00e8 disponibile in tre variet\u00e0: mela rossa, mela verde e mela golden."}
{"id": "1195142", "revid": "19933", "url": "https://it.wikipedia.org/wiki?curid=1195142", "title": "Al Sadd", "text": ""}
{"id": "1195143", "revid": "146644", "url": "https://it.wikipedia.org/wiki?curid=1195143", "title": "Concordia, Antarctica", "text": ""}
{"id": "1195145", "revid": "161374", "url": "https://it.wikipedia.org/wiki?curid=1195145", "title": "Vostok Station", "text": ""}
{"id": "1195151", "revid": "1833487", "url": "https://it.wikipedia.org/wiki?curid=1195151", "title": "Babsk", "text": "Babsk \u00e8 una frazione polacca del voivodato di \u0141\u00f3d\u017a, appartenente al distretto di Rawa Mazowiecka e frazione del comune di Bia\u0142a Rawska.\nBabsk venne fondata attorno al XIV secolo; il suo abitato \u00e8 situato al centro di un fiume e si trova fra Rawa Mazowiecka e Mszczon\u00f3w, a circa 70\u00a0km a sud-ovest di Varsavia. Sorge sulla strada statale 8 polacca, parte della E67 \"Via Baltica\" Helsinki-Praga."}
{"id": "1195154", "revid": "19933", "url": "https://it.wikipedia.org/wiki?curid=1195154", "title": "Al Sadd Doha", "text": ""}
{"id": "1195155", "revid": "125412366", "url": "https://it.wikipedia.org/wiki?curid=1195155", "title": "Koninklijke Sint-Truidense Voetbalvereniging", "text": "Il Koninklijke Sint-Truidense Voetbalvereniging, meglio noto come Sint-Truidense, o pi\u00f9 semplicemente Sint-Truiden, \u00e8 una societ\u00e0 calcistica con sede a Sint-Truiden, in Belgio. Milita nella Pro League, la massima serie del campionato belga di calcio.\nDopo aver ininterrottamente militato in Pro League dalla stagione 1994-1995, retrocesse in Tweede Klasse al termine della stagione 2011-2012.\nStoria.\nLa squadra fu fondata il 23 febbraio 1924 a seguito dell'unione tra lF.C. Union\" e l\"F.C. Goldstar\", due squadre di Sint-Truiden, e registrato alla Federcalcio belga il 13 giugno dello stesso anno (matricola n\u00ba 373). Come colori del club furono scelti il giallo e il blu, colori della citt\u00e0, e fu chiamato Sint-Truidense Voetbal Vereeniging\"'. La prima partita della squadra, contro il Cercle Tongeren, fu giocata di fronte a 9 spettatori.\nAlla fine degli anni quaranta il Sint-Truidense si qualific\u00f2 per la Seconda Divisione. Cambi\u00f2 anche il nome in Sint-Truidense Voetbalvereniging nel 1947 e ci fu un'altra aggiunta finale nel 1952. Cinque anni pi\u00f9 tardi termin\u00f2 la stagione al secondo posto in Seconda Divisione e cos\u00ec l'anno seguente disputo la Jupiler League. Nel 1966 la squadra termin\u00f2 il campionato al 2\u00ba posto. Tra il 1986 e il 1994 il Sint-Truiden vinse due volte il campionato di seconda divisione. Nella stagione 2008-2009 il club ha nuovamente raggiunto il primo posto in Tweede Klasse, ottenendo la promozione in Jupiler League.\nLa stagione seguente (Pro League 2009-2010) il Sint-Truiden ha concluso il campionato al quinto posto, conquistando la partecipazione al girone di play-off per l'assegnazione dello scudetto: si \u00e8 posizionato al quarto posto nel girone formato da sei squadre, non riuscendo ad ottenere l'ingresso ad una competizione europea (riservato alle prime tre). Tuttavia, due stagioni dopo, il club conclude all\u2019ultimo posto della Pro League 2011-2012, retrocedendo in Tweede Klasse. Il club torna in massima serie per la stagione 2015-2016 e conclude le stagioni seguenti sempre nella seconda parte della classifica, trovando sempre la salvezza.\nOrganico.\nRosa 2021-2022.\n\"Aggiornata al 12 gennaio 2022.\""}
{"id": "1195156", "revid": "297031", "url": "https://it.wikipedia.org/wiki?curid=1195156", "title": "Stazione dome Fuji", "text": "La stazione dome Fuji (in giapponese \u30c9\u30fc\u30e0\u5bcc\u58eb - \"D\u014dmu Fuji\") \u00e8 un'installazione antartica giapponese che porta il nome della pi\u00f9 alta montagna nipponica: il Fuji.\nLocalizzazione.\nLocalizzata ad una latitudine di 77\u00b019' sud e ad una longitudine di 39\u00b042\u2032 est, la base si trova nell'entroterra della costa del principe Harald (Terra della regina Maud) ad un'altitudine di 3.810 metri e ad oltre mille chilometri dalla costa antartica e dalla base pi\u00f9 vicina, la stazione Syowa.\nLa stazione sorge inoltre nei pressi del \"dome F\" (in italiano \"cupola F\") una delle aree in Antartide dove il ghiaccio \u00e8 pi\u00f9 spesso ed \u00e8, per questo, un sito particolarmente adatto per l'estrazione di carote di ghiaccio. \nStazione.\nInaugurata nel gennaio 1995 con il nome di \"base osservativa dome Fuji\" (\u30c9\u30fc\u30e0\u5bcc\u58eb\u89b3\u6e2c\u62e0\u70b9 \"D\u014dmu Fuji Kansoku Kyoten\"), venne rinominata \"stazione dome Fuji\" (\u30c9\u30fc\u30e0\u5bcc\u58eb\u57fa\u5730 \"D\u014dmu Fuji Kichi\") il 1\u00ba aprile 2004. Costituita da nove edifici per una superficie complessiva di quasi trecento metri quadri, le strutture distano dalla stazione Sh\u014dwa pi\u00f9 di mille chilometri e ogni spostamento avviene in elicottero.\nClima.\nVista la sua localizzazione nel Plateau antartico e l'elevata altitudine, \"dome F\" \u00e8 uno dei luoghi pi\u00f9 freddi della Terra. Le temperature sono raramente maggiori di -30 \u00b0C, anche durante l'estate. In inverno scendono ulteriormente, anche oltre i -80\u00a0\u00b0C. In generale il clima pu\u00f2 essere descritto come quello di un deserto freddo, con precipitazioni annuali inferiori ai 25 mm di acqua equivalente che raggiunge il suolo interamente sotto forma di neve o come brina.\nGlaciologia.\nSin dall'agosto 1995 la base ha iniziato l'attivit\u00e0 di perforazione della superficie ghiacciata, al fine di estrarre e raccogliere di campioni di ghiaccio per studiare l'evoluzione climatica terrestre. Nel dicembre 1996 \u00e8 stata raggiunta per la prima volta la profondit\u00e0 di 2.503 metri. I campioni raccolti in questa prima fase coprono un periodo di 320.000 anni.\nUna seconda campagna di perforazione \u00e8 iniziata nel 2003 e si \u00e8 protratta per quattro estati australi consecutive, sino al 2006/2007 il che ha consentito di raggiungere la profondit\u00e0 di 3.035,22 metri. Le perforazioni non hanno toccato la superficie continentale, ma particelle di roccia mescolate ad acqua ricongelata sono state trovate negli ultimi campioni estratti, segno che il fondo del ghiacciaio era prossimo. Questi nuovi campioni si riferiscono ad un periodo, secondo i dati preliminari, di 720.000 anni e costituiscono i secondi campioni di ghiaccio pi\u00f9 antichi mai trovati, dopo quelli estratti nei pressi della base Concordia."}
{"id": "1195158", "revid": "33751", "url": "https://it.wikipedia.org/wiki?curid=1195158", "title": "Coppa dei Campioni d'Asia", "text": ""}
{"id": "1195159", "revid": "15756", "url": "https://it.wikipedia.org/wiki?curid=1195159", "title": "Campionato europeo delle nazioni 1999-2000 (rugby a 15)", "text": "Il Campionato europeo delle nazioni 1999-2000 () fu la 1\u00aa edizione del campionato europeo delle nazioni, la 36\u00aa edizione del torneo internazionale organizzato dalla FIRA \u2012 Associazione Europea di Rugby e, relativamente alla sua prima divisione, il 32\u00ba campionato europeo di rugby a 15.\n che si affrontarono con la formula del girone unico con gare di sola andata.\nEsso faceva seguito alla ristrutturazione della ex F.I.R.A., fino al 1999 formalmente una federazione internazionale alternativa all'International Rugby Football Board e, da tale data, a pieno titolo confederazione continentale in ambito solamente europeo con il nome di FIRA \u2012 Associazione Europea di Rugby o FIRA-AER.\nRispetto all'ultima edizione valida per il titolo disputata, quella del 1995-97 che aveva visto l' prevalere in finale sulla , il torneo ristrutturato vide la definitiva uscita di tali due squadre, ormai dedite a tempo pieno al Sei Nazioni (al quale l' era stata ammessa due anni prima).\nLa FIRA-AER disaffili\u00f2 le squadre extraeuropee, indirizzandole presso le proprie confederazioni continentali di appartenenza, anche se per l'edizione di torneo in oggetto mantenne e come ospiti senza classifica.\nPer via del fatto che la prima divisione della nuova competizione coinvolgeva le migliori squadre europee immediatamente alle spalle di quelle del Sei Nazioni (le citate Francia e Italia pi\u00f9 , , e ), essa fu giornalisticamente ribattezzata \u00abCinque Nazioni B\u00bb e, successivamente, \u00abSei Nazioni B\u00bb; il parallelismo \u00e8 favorito anche dal fatto che il torneo si tiene dal 2000 con la stessa modalit\u00e0 e negli stessi fine settimana del Sei Nazioni, anche se non esiste alcuna correlazione tra le organizzazioni delle due competizioni (il Sei Nazioni \u00e8 un torneo privato di propriet\u00e0 di un consorzio detenuto paritariamente dalle sei federazioni che vi prendono parte).\nLa composizione delle divisioni fu determinata dal torneo preliminare che si tenne un anno prima tra le squadre di terza e quarta divisione europea.\nA vincere il campionato fu la , per la prima volta nella nuova versione e per la sesta volta assoluta, di fronte alla .\nNon vi furono retrocessioni, ma solo avanzamenti, per portare la prima divisione a 6 squadre nella stagione successiva: fu la a raggiungere le altre cinque squadre d'\u00e9lite, mentre e avanzarono in seconda divisione.\nIncontri fuori classifica.\nAll'epoca della trasformazione da federazione alternativa all'IRFB a sua filiazione europea, la FIRA-AER stava progressivamente disaffiliando le sue associate extracontinentali; in particolare e , associate della prima ora della confederazione africana, erano in attesa dell'istituzione da parte di quest'ultima del proprio campionato continentale.\nNelle more della partenza di tale torneo, le due squadre furono ammesse a disputare incontri amichevoli con le squadre di prima (Marocco) e terza divisione (Tunisia) in coincidenza dei turni di riposo di queste ultime."}
{"id": "1195160", "revid": "124876314", "url": "https://it.wikipedia.org/wiki?curid=1195160", "title": "New Brunswick (New Jersey)", "text": "New Brunswick \u00e8 una citt\u00e0 degli Stati Uniti d'America, capoluogo della Contea di Middlesex, nello Stato del New Jersey. La citt\u00e0 appartiene all'area metropolitana di New York.\nConfina a nord con Piscataway, a est con Highland Park, a sud con North Brunswick e a ovest con Somerset.\nVi hanno sede la Rutgers University e la University of Medicine and Dentistry of New Jersey (UMDNJ)."}
{"id": "1195163", "revid": "22414", "url": "https://it.wikipedia.org/wiki?curid=1195163", "title": "Contea della Marca", "text": ""}
{"id": "1195164", "revid": "599013", "url": "https://it.wikipedia.org/wiki?curid=1195164", "title": "Isotermia", "text": ""}
{"id": "1195166", "revid": "123648318", "url": "https://it.wikipedia.org/wiki?curid=1195166", "title": "San Menaio", "text": "San Menaio (AFI: ; \"Saint'Mn\u00e0\" in dialetto garganico, AFI: ) \u00e8 un borgo marino di 193 abitanti, unica frazione di Vico del Gargano, comune della provincia di Foggia, in Puglia. Detto anche \"San Menaio Garganico\" (secondo una definizione toponomastica in disuso), si trova circa 7\u00a0km a nord del centro abitato di Vico del Gargano, lungo la costa settentrionale del promontorio del Gargano, all'interno dell'omonimo parco nazionale.\n\u00c8 un piccolo borgo balneare, che si snoda tra Rodi Garganico (distante solo 5\u00a0km) e Peschici lungo il percorso della litoranea SS89, il cui territorio \u00e8 caratterizzato da antiche pinete d'aleppo (come la Pineta Marzini) che ne infiltrano l'abitato fino a lambirne la lunga spiaggia di sabbia finissima.\nDeve gran parte della sua fama a Nicola Serena di Lapigio che sin dai primi anni del Novecento ne decant\u00f2 le bellezze nelle proprie opere, ad Andrea Pazienza che la elesse propria dimora adottiva.\nGeografia fisica.\nTerritorio.\nL'abitato di San Menaio \u00e8 adagiato lungo il percorso settentrionale della Strada statale 89 Garganica, stretto tra l'Adriatico a nord e le pendici del promontorio a sud. Occupa un'area lunga quasi 3 chilometri e larga al massimo 900 metri sviluppatasi prevalentemente lungo la costa a partire dal nucleo originario, costituito da antiche abitazioni di pescatori e contadini dell'\"Oasi agrumaria\" e sorto attorno alla torre medioevale.\nIl terreno, prevalentemente collinare, offre un profilo pi\u00f9 dolce in corrispondenza dell'abitato; spostandosi lungo la costa in direzione est l'orografia si fa maggiormente aspra e declive nei pressi della contrada \"Valazzo\" che segna il limite orientale del paese. Proseguendo verso levante la costa si eleva per qualche decina di metri per poi diventare bruscamente pianeggiante presso la piana alluvionale di \"Calenella\".Il fondale marino, in prossimit\u00e0 del litorale, \u00e8 poco profondo, pianeggiante e sabbioso lungo tutta la costa, tranne che in quei punti in cui sono presenti piccole falesie (contrada \"Valazzo\", spiagge delle \"Tufare\" e del \"Sospetto\") o modeste scogliere (contrada \"Murge Nere\").\nLa geologia dei luoghi \u00e8 tipicamente carsica, con sedimenti fossili risalenti al Cretaceo e fenomeni alluvionali pi\u00f9 recenti presso spiagge e pianure. L'idrografia di superficie, seppur minima come nel resto del Gargano, consta di due brevi corsi d'acqua a carattere stagionale che attraversano il paese.\nAnche la flora non \u00e8 uniforme: lungo la costa vicino al confine comunale con Rodi Garganico sono presenti quasi esclusivamente agrumeti (infiltrati da uliveti verso l'interno); pi\u00f9 ad est, invece, le coltivazioni e gli alberi da frutto lasciano il posto ad un fitto ed esteso bosco di conifere (pini d'aleppo) secolari, la Pineta Marzini.\nSpiagge.\nSono quattro le spiagge che si susseguono lungo la costa di San Menaio. Tutte rivolte a nord-nord-ovest, sono caratterizzate da un fondo sabbioso che presenta una granulometria particolarmente fine ed un colore dorato chiaro.\nSpiaggia di San Menaio.\nSi tratta di un lungo arenile di sabbia finissima, che si estende da ovest ad est per pi\u00f9 di due chilometri e mezzo, dalle \"Murge Nere\", costeggiando dapprima l'omonima frazione e poi l'oasi agrumaria, alla \"punta molino\" (Rodi Garganico), foce dell'omonimo torrente. Larga in alcuni punti pi\u00f9 di 60 m, \u00e8 in gran parte attrezzata con svariati lidi e strutture ricettive. \u00c8 costeggiata dal lungomare che collega San menaio a Rodi Garganico.\nSpiaggia dei Cento Scalini.\nRaggiungibile attraverso un sentiero costituito, appunto, da 100 scalini che parte dalla SS 89 Garganica, viene anche detta \"Spiaggia delle Tufare\". Pu\u00f2 essere raggiunta anche a piedi camminando lungo la spiaggia di San Menaio sempre in direzione ovest.\nSi tratta di un arenile sabbioso dominato da un alto costone di roccia bianca che lo protegge dai venti meridionali e dalla lussureggiante vegetazione che la incornicia affacciandosi dal fronte di roccia fino a ricoprirne le dune sabbiose.\nDalla spiaggia \u00e8 possibile intraprendere un interessante sentiero panoramico che attraversa la folta Pineta Marzini.\nLa spiaggia raggiunge una larghezza di 18 metri e una lunghezza di 970 metri.\nSpiaggia della Murgia della Madonna.\nIl nome deriva dalla roccia (murgia) su cui, secondo la tradizione popolare, la Madonna sarebbe apparsa ai pescatori locali, ma viene detta anche \"del Sospetto\". Isolata e tranquilla \u00e8 lunga solo 250 metri e larga non pi\u00f9 di 30. \u00c8 la prima sabbia ghiaiosa (il fondo \u00e8 costituito da ciottoli minuscoli e bianchissimi misti a sabbia grossolana) che si incontra provenendo da Nord. \nLa spiaggia pu\u00f2 essere raggiunta dal mare, dalle spiagge contigue (le Tufare ad ovest e Calenella ad est) pur dovendo valicare o aggirare le punte rocciose che la delimitano o, infine, dai sentieri che scendono attraverso l'intricata pineta fino all'omonima \"Grotta del Sospetto\", interessante anfratto carsico che domina la spiaggia. Anche per questo motivo non sono presenti stabilimenti balneari.\nSpiaggia di Calenella.\nPrende il nome dall'omonima pianura, \u00e8 un arenile sabbioso lungo circa 950 metri e largo mediamente 50 metri.\nDelimitata sul versante occidentale dalla fitta vegetazione della Pineta Marzini, si estende ad est fino ai piedi della torre medioevale di Monte Pucci. Alle sue spalle la piana \u00e8 coltivata a grano e ortaggi e le strutture ricettive presenti sono perfettamente mimetizzate nelle pinete. A poca distanza dalla spiaggia si trovano gli ipogei paleocristiani di Monte Pucci, utilizzati dalle comunit\u00e0 garganiche fino all'alto medioevo come luogo di culto e come necropoli e in tempi pi\u00f9 recenti come ricovero per le mandrie al pascolo.\nClima.\nIl clima, radicalmente influenzato dal mare che mitiga il freddo invernale e le calure estive, risulta temperato.\nLa temperatura media annua \u00e8 di 16\u00a0\u00b0C. Il mese pi\u00f9 freddo \u00e8 gennaio (8\u00a0\u00b0C di media) e i pi\u00f9 caldi sono luglio e agosto (27\u00a0\u00b0C).\nDal punto di vista legislativo San Menaio, in quanto frazione del comune di Vico del Gargano, ricade nella fascia climatica \"D\": i gradi giorno della citt\u00e0 sono 1974, dunque limite massimo consentito per l'accensione dei riscaldamenti \u00e8 di 12 ore giornaliere dal 1\u00ba novembre al 15 aprile.\nOrigini del nome.\nL'etimologia del toponimo \"San Menaio\" ha origini cos\u00ec remote che le due ipotesi al riguardo hanno maturato nei secoli un'aura di leggenda:\nStoria.\nLe origini.\nLe prime tracce di vita umana nel territorio di San Menaio risalgono all'Et\u00e0 del rame, che sul Gargano si configura come una continuazione del Paleolitico. Lo dimostrano i ritrovamenti dell'archeologo Raffaello Battaglia, risalenti al secolo scorso, nel sito di \"Macchia di Mare\", o pi\u00f9 precisamente di \"Coppa Cardone\", ai confini dell'abitato in direzione Calenella.\nLa cultura tipo \"Macchia di Mare\" di quel periodo \u00e8 testimoniata dalla presenza di ceramiche impresse o graffite a cotto e ceramiche giallastre, molte risalenti alla litotecnica della scheggiatura, che aveva ormai raggiunto livelli di elevata perfezione.\nDurante il processo evolutivo delle trib\u00f9 del promontorio, alcuni gruppi seminomadi si organizzarono in insediamenti stabili tra cui San Menaio (i siti archeologici della zona in cui sono stati registrati ritrovamenti sono diversi: \"Macchia di Mare\", \"Coppa Cardone\", \"Palianza\", \"Punta Manaccore\", \"Ariola\" e \"Punta Molinella\"). Il raggruppamento di capanne sotto forma di villaggi, primo esempio di vita associativa presente sul Gargano, testimonia la tipica organizzazione sociale a carattere agricolo e venatorio.\nLa presenza, a San Menaio come nell'intero Gargano nord-orientale, di enormi giacimenti di selce potrebbe essere stato il principale motivo d'attrazione per popolazioni provenienti dall'Egeo e dall'Oriente che colonizzarono le zone costiere del promontorio per sfruttarne le immense risorse litiche, utili alla produzione di utensili ed armi\nPer questo motivo, sul Gargano si stabilirono i Dauni, popolo che diede vita ad una civilt\u00e0 segnata da cultura, tradizioni e tecniche sviluppate.\nDai Dauni a oggi.\nLa storia dell'area di San Menaio, in epoca greca, come di tutto il promontorio, si mescola abbondantemente con la mitologia che caratterizza da secoli la tradizione popolare della Daunia.\nNotizie pi\u00f9 precise ed attendibili si hanno in et\u00e0 romana, quando tra il \"Portus Garnae\" (tra Rodi Garganico e il Lago di Varano) e \"Apenestae\" (Vieste) esisteva un \"vicus\" sviluppatosi nei pressi dei pi\u00f9 antichi insediamenti del \"Monte Tabor\", di cui San Menaio rappresentava l'affaccio a mare. Altra testimonianza si ha negli ipogei di Montepucci, necropoli tardo-romana o paleocristiana. Nel periodo antico qui era diffuso il culto di Cassandra e della dea Mena (da cui, secondo una delle due teorie al riguardo, l'etimologia del nome di San Menaio). La tradizione vuole che ci sia voluta tanta volont\u00e0 da parte dei primi insediamenti benedettini nella zona di San Menaio per spazzare via l'idolatria e far fiorire sui vecchi templi le chiese, vivificandole con i nomi dei santi e dei martiri cristiani.\nA questo proposito il nome della localit\u00e0 \u00e8, secondo la tradizione storiografica pi\u00f9 diffusa e ricordata da Giuseppe D'Addetta, da far risalire alla vicenda che racconta dell'apparizione di San Mena, santo guerriero di origine araba, che salva gli abitanti dall'attacco dei Saraceni.\nIn epoca contemporanea il paese matur\u00f2 la sua vocazione turistica gi\u00e0 nel primo dopoguerra, quando i comuni del resto del Gargano incentravano la loro economia ancora esclusivamente sull'agricoltura e la pastorizia.\nIn seguito San Menaio vide la sua popolarit\u00e0 crescere repentinamente soprattutto negli anni sessanta e settanta, affermandosi a livello europeo come meta di villeggiatura elegante ed esclusiva e superando, purtroppo non senza eccezioni, innumerevoli tentativi di abusi edilizi che ne hanno minato la sobriet\u00e0 del tessuto urbanistico costituito principalmente di villini con giardino perfettamente inseriti nell'orografia della costa. In quegli anni qui soggiorna e trova ispirazione l'artista Andrea Pazienza al quale nel 2008, a vent'anni dalla prematura scomparsa, \u00e8 stato intitolato il Lungomare orientale.\nCultura.\nCinema.\nNel 1927, la \"\u201cGarganica Film\u201d\", societ\u00e0 di produzione cinematografica di Lucera complet\u00f2 le riprese del secondo film muto realizzato in Puglia, molto importante per la storia del cinema in questa regione perch\u00e9 soltanto tre pellicole mute vi risultano girate.\nLa pellicola, dal titolo \"L'intrusa, una straniera a San Menaio\" \u00e8 interamente girata in provincia di Foggia ed in particolare sull'incantevole sfondo delle spiagge e delle pinete di San Menaio.\nLa protagonista \u00e8 l'attrice Pina Serena mentre la regia \u00e8 di Louis Martini.\nNel 1959 San Menaio fece da sfondo ad un altro film: \"La Legge\", una produzione franco-italiana per la regia di Jules Dassin, con Marcello Mastroianni e Gina Lollobrigida. Il film fu girato a San Menaio e nei vicini borghi di Carpino e Rodi Garganico.\nCucina.\nLa tradizione culinaria sanmenaiese \u00e8 fortemente influenzata dai prodotti tipici del suo territorio: olive, agrumi e prodotti ittici ricorrono in ogni pietanza.\nLa specialit\u00e0 locale pi\u00f9 nota \u00e8 la \"paposcia\", una pagnotta cotta nel forno a legna e ripiena con condimenti di vario tipo.\nTra gli \"antipasti\" ed i \"'contorni\" tipici della cucina sanmenaiese vi sono le olive in salamoia (\"olive ann'acqua\"), l'insalata d'arance, la bruschetta. Quest'ultima, chiamata \"u caudedd\" in dialetto, \u00e8 sempre presente in ogni pasto: si prepara tagliando la pagnotta orizzontalmente in modo da ottenere una grande fetta di pane circolare che, una volta abbrustolita, viene condita con un filo d'olio d'oliva, un pizzico di sale ed a scelta con aglio crudo a pezzettini o strofinato superficialmente. Secondo la pi\u00f9 antica tradizione veniva leggermente bagnato e condito con olio, un pizzico di sale, pomodoro ed origano accompagnato con olive nere scottate.\nGli antipasti di mare, invece, annoverano l'insalata di acciughe o agostinelle (alici) crude con olio e limone, l'insalata di arance e i \"cocc'l'ner\" oppure \"cann'licch pu k'mun\", insalata di cozze o cannolicchi conditi con limone e prezzemolo.\nTra i \"primi piatti\" invece, oltre la zuppa di pesce ricordiamo i \"tub'ttin pi cuchiggh' \", ditali con le telline conditi con soffritto di aglio e olio, i \"secc chien e n'trucc'l \", troccoli con seppie ripiene di pane e formaggio, \" 'mbricciatill e c'kel \", bucatini con le canocchie, nonch\u00e9 le minestre con l'olioforte e le orecchiette con le noci o con i lampascioni.\nTra i \"secondi piatti\" di pesce ci sono i \" grugnalett mar'net\", bianchetti marinati, ovvero conditi con olio, aceto e prezzemolo, oppure i \"cocc'l'ner (o alici) arracanet\", cio\u00e8 cozze o alici gratinate; mentre tra i secondi piatti di terra, il capretto al \"ruoto\" (\"u rot\") con patate e lampascioni nonch\u00e9 i funghi raganati (\"i fugn arraca'net\").\nTra le \"specialit\u00e0 dolci\" caratteristiche vanno annoverati i pancotti, i \"sospiri\", i tipici taralli, dolci o salati, e i crustoli al miele o al mosto cotto, i fichi infornati (\"i fich n'furnat\").\nGeografia antropica.\nUrbanistica.\nIl piccolo borgo di San Menaio si colloca tra la cittadina Rodi Garganico e l'abitato di Peschici e si svilupp\u00f2 originariamente alla foce di un fosso, in prossimit\u00e0 della Torre dei Preposti, dove vi era un approdo sabbioso per i \"trabaccoli\", le imbarcazioni adibite sin dal XVI secolo al trasporto degli agrumi. Si svilupp\u00f2 in epoche pi\u00f9 recenti lungo il percorso della litoranea SS 89, per poi ampliarsi ulteriormente verso l'interno durante la seconda meta del XX secolo..\nAttorno alla Torre medioevale vi sono alcune ville risalenti alla prima met\u00e0 dell'ottocento. La parte centrale dell'abitato che si snoda a ridosso del lungomare risale agli inizi del novecento, come l'antico \"Albergo Bellariva\", particolare esempio di architettura neogotica.\nIl centro abitato, oltre che dalla litoranea, \u00e8 attraversato dalla ferrotramvia locale San Severo-Peschici a binario unico.\nSuddivisioni storiche.\nSan Menaio \u00e8 composta da diverse contrade, sorte e sviluppatesi in epoche diverse:\nEconomia.\nL'economia della piccola cittadina si basa prevalentemente sull'agricoltura e sul turismo. I due settori trovano reciproca commistione nell'offerta agrituristica in espansione, nonch\u00e9 nella tradizione enogastronomica del territorio.\nAgricoltura.\nL'agricoltura, la cui produzione \u00e8 per lo pi\u00f9 incentrata su agrumi e olive.\nAgrumi.\nLe particolari condizioni microclimatiche fanno s\u00ec che sul promontorio gli agrumi maturino qualche mese pi\u00f9 tardi rispetto alle altre regioni mediterranee. Ci\u00f2 permette al frutto di arrivare sul mercati come prodotto fresco anche quando si \u00e8 esaurita la grossa offerta. le coltivazioni intensive di agrumi che fin dal XVIII secolo erano oggetto di esportazione via mare in parti del mondo anche lontane.\nLe variet\u00e0 presenti (garganiche) sono: Limone Femminiello del Gargano (DOP), Arancia bionda e duretta del Gargano (DOP) e Arancia Amara.\nOlive.\nNonostante la crisi del settore agricolo, gli oliveti rappresentano una delle poche colture che riescono a non subire alcuna contrazione produttiva.\nLa zona di coltivazione ha inoltre un valore storico, essendo costituita in prevalenza di esemplari d'ulivo ultrasecolari. La variet\u00e0 autoctona \u00e8 la Ogliarola Garganica che costituisce l'80-90% di tutti gli oliveti garganici.\nQuasi tutte le aziende agricole sono a conduzione diretta.\nCommercio.\nAlla fine del XIX secolo l'esportazione di agrumi, unita a quella del legname proveniente dalle pinete costiere e dai boschi nell'interno fece registrare uno sviluppo dell'indotto di tali attivit\u00e0 e segn\u00f2 un periodo di benessere diffuso.\nTurismo.\nIl turismo rappresenta un settore fondamentale nell'economia nonostante l'affluenza di visitatori abbia caratteristiche tipicamente stagionali. L'offerta turistica \u00e8 collegata ad attrazioni di tipo balneare, naturalistico e diportistico. La tipologia ricettiva \u00e8 costituita da hotel, villaggi o resort, ma anche da appartamenti e residence..\nL'apertura nel 2009 del vicino Marina \"Maria SS. della Libera\", ha aumentato il flusso turistico legato al diportismo.\nInfrastrutture e trasporti.\nStrade.\nSan Menaio \u00e8 servita da alcune strade statali:\nFerrovie.\nLa stazione ferroviaria di San Menaio \u00e8 situata nei pressi della litoranea, nella parte pi\u00f9 bassa dell'abitato. \u00c8 posta sulla Ferrovia San Severo-Peschici, una linea locale a binario unico e scartamento ordinario gestita dalle Ferrovie del Gargano.\nPorti.\nA 4\u00a0km dall'abitato di San Menaio si trova il Porto turistico di Rodi Garganico, completato nel 2008 e direttamente collegato a San Menaio attraverso il lungomare. \u00c8 l'unico yachting point dell'Adriatico e il porto italiano pi\u00f9 vicino alle coste della Dalmazia.\nIl porto \u00e8 in grado di accogliere 316 imbarcazioni con lunghezza (fuori tutto) compresa tra gli 8 e i 45 metri, mentre la profondit\u00e0 del fondale varia da un minimo di 3,50 metri ad un massimo di 7 metri. Il porto \u00e8 collegato, attraverso trasferimenti marittimi giornalieri, con le Isole Tremiti, Peschici e Vieste.La firma di un protocollo d'intesa con il consolato croato, ha definito i collegamenti con le destinazioni di Lagosta e Pelagosa, nonch\u00e9 (settimanalmente ed esclusivamente durante la stagione estiva) con Ragusa."}
{"id": "1195167", "revid": "22414", "url": "https://it.wikipedia.org/wiki?curid=1195167", "title": "Grafschaft Mark", "text": ""}
{"id": "1195168", "revid": "146644", "url": "https://it.wikipedia.org/wiki?curid=1195168", "title": "Base Dome Fuji", "text": ""}
{"id": "1195169", "revid": "339392", "url": "https://it.wikipedia.org/wiki?curid=1195169", "title": "Mille Falchi", "text": ""}
{"id": "1195170", "revid": "146644", "url": "https://it.wikipedia.org/wiki?curid=1195170", "title": "Stazione Dome Fuji", "text": ""}
{"id": "1195171", "revid": "106990", "url": "https://it.wikipedia.org/wiki?curid=1195171", "title": "Neptune", "text": ""}
{"id": "1195174", "revid": "146644", "url": "https://it.wikipedia.org/wiki?curid=1195174", "title": "Stazione Fuji", "text": ""}
{"id": "1195175", "revid": "146644", "url": "https://it.wikipedia.org/wiki?curid=1195175", "title": "Base Fuji", "text": ""}
{"id": "1195176", "revid": "146644", "url": "https://it.wikipedia.org/wiki?curid=1195176", "title": "Stazione dome F", "text": ""}
{"id": "1195178", "revid": "146644", "url": "https://it.wikipedia.org/wiki?curid=1195178", "title": "Stazione Dome F", "text": ""}
{"id": "1195179", "revid": "1833487", "url": "https://it.wikipedia.org/wiki?curid=1195179", "title": "\u00c6hs\u00e6rt\u00e6ggat\u00e6", "text": "Nella mitologia osseta, gli \u00c6hs\u00e6rt\u00e6ggat\u00e6 sono una stirpe dei Narti, mitica popolazione stanziata in Ossezia, figlia dell'eroe mitico \u00c6hs\u00e6rt\u00e6g, figlio di U\u00e6rh\u00e6g.\nGli \u00c6hs\u00e6rt\u00e6ggat\u00e6 abitavano la parte alta del villaggio e venivano considerati come una stirpe eroica e vigorosa. Nella divisione in tre famiglie si pu\u00f2 scorgere la classica concezione indo-iranica di societ\u00e0 costituita dai tre elementi: sapienza (magico religiosa), forza fisica (mostrata soprattutto come vigore in guerra), e prosperit\u00e0 economica. \nNel ciclo dei Narti viene raccontata la vita del loro fondatore e del proprio fratello gemello sino alla morte, successivamente, la guerra tra la loro stirpe ed i Borat\u00e6 per vendicare i rispettivi morti."}
{"id": "1195180", "revid": "146644", "url": "https://it.wikipedia.org/wiki?curid=1195180", "title": "Base Dome F", "text": ""}
{"id": "1195181", "revid": "146644", "url": "https://it.wikipedia.org/wiki?curid=1195181", "title": "Base dome F", "text": ""}
{"id": "1195182", "revid": "1702319", "url": "https://it.wikipedia.org/wiki?curid=1195182", "title": "Chiesa di San Vincenzo", "text": ""}
{"id": "1195185", "revid": "121449575", "url": "https://it.wikipedia.org/wiki?curid=1195185", "title": "Psicologia esistenziale", "text": "La psicologia esistenziale (o antropologia esistenziale) \u00e8 un'analisi filosofica dell'\"\"esistenza\", che emerge dalle pagine di \"Essere e tempo\"\", opera di Martin Heidegger del 1927, che ne costituisce il punto di partenza per l'elaborazione.\nQuest'opera, infatti, pone in rilievo la struttura fondamentale dell'esistenza come essere-nel-mondo (\"Dasein\"), inaugurando una nuova concezione antropologica (in sostituzione della concezione cartesiana, dove una soggettivit\u00e0 pura si rapporta a puri oggetti), in cui l'uomo \u00e8 visto come creatore di un mondo personale di valori e di significati.\nL'Antropologia esistenziale, tipicamente europea, nel dopoguerra si \u00e8 alleata con la nuova Psicologia umanistica, americana, cosicch\u00e9 la maggior parte degli autori in questo campo parla di psicologia \"esistenziale-umanistica\". Questo movimento venne anche definito \"la Terza Forza\" della psicologia, quella corrente teorica, cio\u00e8, che comprende tutti quegli indirizzi che si pongono in alternativa alla psicoanalisi classica e al comportamentismo.\nL'esistenza come potenzialit\u00e0.\n\"L'essenza (\"essentia\") di questo ente [cio\u00e8 l'uomo], per quanto in generale si pu\u00f2 parlare di essa, dev'essere intesa a partire dal suo essere (\"esistentia\")\". Questo \"primato dell'existentia sull'essentia\", sostenuto da Heidegger, costituisce l'assioma fondamentale dell'esistenzialismo uno degli indirizzi pi\u00f9 fecondi del pensiero contemporaneo.\nEcco la caratteristica centrale dell'esistenza: l'uomo \u00e8 \"poter essere\", il suo essere \u00e8 la sua possibilit\u00e0, inserito in ogni momento nel processo del divenire. Non si potr\u00e0 quindi pi\u00f9 parlare di 'natura' dell'uomo, nel senso dell'insieme dei caratteri costitutivi che, in quanto uomo, possiede. Dire infatti che la natura dell'uomo \u00e8 'poter essere' equivale a dire che la sua natura \u00e8 di non avere una natura, o un'essenza. L'uomo non \u00e8 qualcosa di 'dato', perch\u00e9, anzi, quello che ha di specifico e lo distingue dalle cose (semplici presenze) \u00e8 proprio il fatto di apportarsi a delle possibilit\u00e0. Quindi, l'uomo 'esiste' nel senso di 'ex-sistere', star fuori, oltrepassare incessantemente la realt\u00e0 in direzione della possibilit\u00e0. In altre parole, l'uomo \u00e8 colui che trascende se stesso n un progetto che tratteggia un mondo di significati.\nLa singolarit\u00e0 dell'esistenza.\nIn questa prospettiva, l'Antropologia esistenziale segna il recupero della filosofia all'interno della ricerca e della pratica psicologica: \"l'esclusione della filosofia - dice Karl Jaspers - \u00e8 funesta per la psichiatria perch\u00e9 per colui che non \u00e8 chiaramente consapevole di una filosofia, questa s'introduce senza che lui se ne accorga nel suo pensiero e nel suo linguaggio scientifico, e lo rende poco chiaro sia scientificamente che filosoficamente\". Pertanto, anche se conosce molti rivoli al proprio interno (i quali si rifanno tutti, in un modo o in altro, alla filosofia heideggeriana), l'antropologia esistenziale \u00e8 unificata dall'accento posto sulla \"singolarit\u00e0\" dell'essere-nel-mondo tipica dell'\"esistenza\", contro ogni tentativo di ridurre il singolare all'interno dell'universale.\nIl Dasein.\nGli antropologi esistenzialisti affermano che l'esperienza del \"Dasein\" (consapevolezza di essere), non pu\u00f2 essere intesa come la soluzione del problema del paziente, per\u00f2 \u00e8 una condizione preliminare necessaria e indispensabile.\nIl terapeuta sperimenta il \"Dasein\" nell'incontro con il paziente (un'esistenza che comunica con un'altra), atto che pu\u00f2 suscitare angoscia o gioia persino nel terapeuta stesso; ma l'angoscia come anche la colpa, secondo la psicologia esistenziale \u00e8 una caratteristica ontologica dell'uomo, che si pone al centro dell'esistenza, \u00e8 qualcosa che l'uomo \"\u00e8\", quindi diversamente dalla paura, non pu\u00f2 essere oggettivata; \u00e8 proprio a questo proposito che Ludwig Binswanger, uno dei principali esponenti del movimento afferm\u00f2 che gli psichiatri avevano fino a quel momento prestato fin troppa attenzione alle deviazioni dei pazienti rispetto alla norma, invece di prestare l'attenzione al mondo privato del paziente.\nBinswanger aggiunge: \"\u201cCon la dottrina heideggeriana dell\u2019essere-nel-mondo (In-der-Welt-Sein) come trascendenza \u00e8 stato eliminato il cancro che minava alla base tutte le precedenti psicologie e si \u00e8 finalmente aperta la strada all\u2019antropologia. Il cancro \u00e8 rappresentato dalla dottrina della scissione del \u201cmondo\u201d in soggetto e oggetto\u201d.\nL'Antropologia esistenziale distingue tre \"aspetti del mondo\", che caratterizzano l'esistenza: il primo \u00e8 il \"mondo circostante\", ovverosia l'ambiente comprendente le pulsioni, gli istinti, le leggi naturali; il secondo \u00e8 il \"mondo con\", cio\u00e8 quello dei rapporti interpersonali, degli incontri; il terzo \u00e8 quello del \"mondo proprio\", dell'autocoscienza.\nIl concetto di tempo \u00e8 fondamentale nell'antropologia esistenziale: tramite il \"Dasein\", il passato pu\u00f2 essere riportato nel presente, ma soprattutto, quest'ultimo \u00e8 proiettato nel futuro, come disse Heidegger (\"Essere e tempo\"): il \"Dasein\" \u00e8 \"correre avanti col pensiero verso la morte\".\nUn altro elemento caratterizzante la terapia esistenziale, \u00e8 il diniego di considerare il concetto di guarigione unicamente come adattamento, questo per scongiurare che il paziente possa superare i suoi conflitti solo per aderire totalmente alla \"civilt\u00e0\". La terapia invece prevede di aiutare il paziente sperimentando la propria esistenza esclusiva.\nInfine risulta fondamentale la capacit\u00e0 del paziente di assumere decisioni e impegni, di orientarsi responsabilmente.\nIndicazioni terapeutiche nell'approccio esistenziale.\nTra gli esponenti di spicco del movimento sono da annoverare Ludwig Binswanger, Medard Boss, Rollo May, Viktor Frankl (che tuttavia non si rif\u00e0 ad Heidegger ma a Max Scheler) e Ronald David Laing, ed in ambito italiano Roberto Assagioli, i quali, pur con accenti diversi, condividono i seguenti princ\u00ecpi:"}
{"id": "1195186", "revid": "1543377", "url": "https://it.wikipedia.org/wiki?curid=1195186", "title": "Gene Kan", "text": "Biografia.\nSi \u00e8 laureato a soli 21 anni alla Universit\u00e0 della California, Berkeley nel 1997 con una specializzazione in ingegneria elettrica e scienze informatiche. A giugno del 2000, ha prodotto un motore di ricerca chiamato InfraSearch.com: il cofondatore di Netscape Marc Andreessen era uno degli investitori all'avvio. \"InfraSearch\" \u00e8 stata comprata da Sun Microsystems il 6 marzo 2001 per 12.5 milioni di dollari, in opzioni della Sun. Kan viene poi assunto dalla Sun, e continua a lavorare nel campo della tecnologia.\n\u00c8 famoso per aver dato un contributo decisivo alla programmazione di Gnutella, uno dei primi programmi open source per ampliare lo scambio P2P. Dunque Kan \u00e8 stato uno dei primi a dover affrontare le battaglie, anche legali, intraprese dalle major discografiche contro i programmi per la condivisione P2P, i quali sono divenuti famosi anche per la possibilit\u00e0 di condividere facilmente file musicali e video, anche se coperti da diritto d'autore.\nAlle accuse contro il suo operato, che facilitava lo scambio illegale di materiale coperto da diritto d'autore, rispose: \"\"Technology doesn't break copyrights, people break copyrights\",\" (Non la tecnologia, ma l'uomo viola i diritti d'autore).\nA partire dalla creazione di questo software \u00e8 iniziato il dibattito sulla condivisione p2p, che ancora non ha trovato risoluzione. Le case discografiche e cinematografiche, stanno tuttora lavorando alla creazione di tecnologie Digital Rights Management (letteralmente \"gestione dei diritti digitali\") appositamente create per proteggere il materiale coperto da diritto d'autore dalla copia, e per impedirne l'invio a terzi non autorizzati. Tuttavia i file cos\u00ec prodotti limitano la libert\u00e0 di coloro che acquistano regolarmente il prodotto, vedendosi impossibilitati per esempio ad usufruire del diritto avere pi\u00f9 copie del proprio cd, oppure vedendosi costretti ad utilizzare un determinato tipo di dispositivo per ascoltare la musica acquistata. Per questi motivi, spesso gli artisti stessi osteggiano il Digital Rights Management.\nKan era molto conosciuto tra gli internauti per via della sua testimonianza resa a giugno del 2000 all'udienza della Commissione Giustizia del Senato statunitense, per quanto riguarda i diritti di propriet\u00e0 intellettuali nell'era digitale . Il batterista dei Metallica Lars Ulrich, l'amministratore delegato della Sony Fred Ehrlich, e altri hanno testimoniato durante la stessa udienza.\nLa morte.\nKan soffriva da molto tempo di depressione; probabilmente lo stress causato dalle pressioni da parte delle case discografiche e dei media, contro un nuovo modo di concepire l'utilizzo della tecnologia, di cui lui aveva posto le basi, contribu\u00ec a minarne l'equilibrio psicologico. Stava assumendo Prozac gi\u00e0 da diversi mesi, quando, il 29 giugno del 2002 si \u00e8 suicidato con un colpo di arma da fuoco alla testa: al momento della morte aveva 25 anni; prima di commettere il suicidio, Kan ha aggiornato una copia elettronica del suo curriculum vitae, caricato nel server della Universit\u00e0 della California, Berkeley, scrivendo \"Sommario: Triste esempio di essere umano. Specializzato in fallimenti\"."}
{"id": "1195187", "revid": "125935", "url": "https://it.wikipedia.org/wiki?curid=1195187", "title": "Xenu", "text": "Nella dottrina di Scientology Xenu (o Xemu) secondo quanto scrisse L. Ron Hubbard, il fondatore stesso della dottrina di Scientology, era il feroce governatore supremo della \"Confederazione Galattica\" (fondata 95 milioni di anni fa) che, circa 75 milioni di anni fa, si rese autore di un genocidio galattico portando sulla Terra diverse centinaia di miliardi di alieni facendoli viaggiare su velivoli simili ai nostri DC-8 (solo che invece dei motori normali avevano dei razzi a propulsione ed erano in grado di viaggiare nello spazio, Hubbard sostenne che quest'astronave veniva adoperata in quel periodo per trasportare gli individui sui vari pianeti di cui faceva parte la Confederazione) e uccidendoli all'interno di diversi vulcani usando delle bombe ad idrogeno.\nLa storia (conosciuta anche come \"Il Muro del Fuoco\"), \u00e8 contenuta nel corso per diventare \"OT3\" (\"Operating Thetan 3\"), \u00e8 una dottrina appartenente alla cosiddetta Advanced Technology di Scientology. Il corso si chiama Class VIII \"Assists\" Lecture 10, emerse per la prima volta durante una lezione confidenziale del 3 ottobre 1968 tenutasi sulla nave Apollo nel corso di una discussione sugli \"Assist\" (\"tecniche di guarigione spirituale\"). Gli scientologist che arrivano a questo livello ritengono che gli spiriti di questi alieni siano ancora presenti oggi e vivono attaccati ai corpi delle persone causando loro danni spirituali. I membri di Scientology negano l'esistenza di questa storia. Tuttavia una prima ammissione dell'esistenza di questa figura nella dottrina di Scientology si ha nel marzo del 2009 da parte del portavoce di Scientology Tommy Davis. Quando Nathan Baca, un giovane giornalista investigativo inviato dalla KESQ-TV, riusc\u00ec ad ottenere un'intervista con Tommy Davis, ad un certo punto Baca cominci\u00f2 a leggere un estratto dagli scritti di Hubbard e a quel punto Davis ammise di essere a conoscenza di quei materiali.\nLa storia.\nSecondo Hubbard, 75 milioni di anni fa esisteva una Confederazione di 21 stelle e 76 pianeti, inclusa la Terra, che per\u00f2 in quei giorni veniva chiamata \"Teegeeack\", conosciuta anche come \"Il Posto delle Bombe\", oppure \"Il Posto del Male\" e veniva utilizzata principalmente come \"Pianeta Prigione\". I pianeti della Confederazione Galattica, assomigliavano molto agli Stati Uniti d'America degli anni cinquanta e sessanta del XX secolo ed erano popolati da alieni umanoidi. La Confederazione era governata da Xenu (che Hubbard descrisse come la persona pi\u00f9 soppressiva mai esistita).\nLa sovrappopolazione era diventata un problema serio, che Xenu risolse uccidendo molti degli abitanti della Confederazione. Hubbard stim\u00f2 che i 76 pianeti avevano in media 178 miliardi di abitanti ciascuno (alcuni addirittura fino a 250 miliardi). Con l'aiuto delle truppe pi\u00f9 fedeli e dei rinnegati, Xenu assunse pieno controllo per annientare la gente e gli Ufficiali Leali.\nPoi, con l'aiuto degli psichiatri, convoc\u00f2 miliardi di persone per un'ispezione delle tasse sul reddito, e invece li paralizz\u00f2 con delle iniezioni di una mistura di alcol e glicole.\nLa gente fu uccisa e i Thetan (o spiriti) furono portati sulla Terra, dove furono posizionati nei pressi dei vulcani delle Hawaii dove furono fatti esplodere con bombe all'idrogeno.\nLe anime delle vittime ormai disincarnate (i Thetans), vennero catturate dalle forze di Xenu utilizzando un \"Nastro Elettronico\" (che era anche un tipo di Onda Stazionaria) e risucchiate in \"zone vuote\" in tutto il mondo. Le centinaia di miliardi di Thetan catturati vennero impacchettati in grappoli e trasportati in un immenso Cinema, dove furono costretti a guardare \"Super Colossal Cinematografici\" in 3D. Qui vennero sottoposti a 36 giorni di induzione ipnotica. Questa ipnosi di massa venne chiamata da Hubbard come \"Implant R6\". Le induzioni ipnotiche contenevano perversioni sessuali, Space Opera e varie nozioni religiose come Dio, il Diavolo e la morte in croce di Ges\u00f9 Cristo, per fare in modo che gli spiriti non potessero lasciare la Terra e non ricordassero mai i crimini perpetrati da Xenu.\nMa ormai era tardi: scoppi\u00f2 la rivolta e Xenu venne catturato dopo sei anni di battaglia dagli Ufficiali Leali scampati al genocidio e imprigionato (lo sarebbe tuttora) su un ignoto pianeta orbitante intorno a una delle stelle visibili dalla Terra, dentro una montagna circondata da un campo magnetico generato da una batteria eterna. Ormai per\u00f2 il danno era gi\u00e0 fatto: negli ultimi 75 milioni di anni questi \"thetan\" impiantati si sono attaccati a migliaia agli esseri umani qui sulla Terra, e sono i \"body thetan\" impacchettati insieme a grappoli (\"clusters\"). Un grappolo \u00e8 una raccolta di thetan corporei che comprendono un capo e un capo alterno. Il grappolo si concepisce come individuo. Secondo OT 3 (\"Thetan Operante 3\"), ognuno sulla Terra \u00e8 fatto di una raccolta di tali grappoli (Hubbard dice che chiunque segua il corso OT 3 trover\u00e0 centinaia di thetan corporei).\nIn OT 3, l'individuo trova i thetan corporei localizzando ogni sensazione di pressione o di massa nel suo corpo. In quanto al grappolo, viene indirizzato telepaticamente, e portato attraverso l'incidente che ha dato origine alla sua formazione, 75 milioni di anni fa. Una volta che questo \u00e8 fatto, i thetan corporei individuali dovrebbero essere disponibili a farsi portare attraverso lo stesso incidente o l'incidente d'ingresso in questo universo. Questo viene chiamato incidente uno, e presumibilmente avvenne quattro quadrilioni di anni fa. Questo incidente \u00e8 descritto nei manuali come forte rumore-onda di luce-esce un cocchio, gira a destra e a sinistra-esce un cherubino-suona il corno, si avvicina-serie di rumori di qualcosa che va in frantumi-il cherubino scompare (si ritira)-l'oscurit\u00e0 scende sul thetan. La maggior parte degli scientologist non \u00e8 certa dell'esatta definizione di cherubino.\nI seguaci di Scientology passano giorni o anni a trattare i thetan corporei. I materiali di Scientology di diverse date affermano che alla fine di OT 3 l'individuo sar\u00e0 stabilmente esteriore, libero dalla sopraffazione, e avr\u00e0 un ricordo totale del suo intero ciclo di incarnazioni, da quattro quadrilioni di anni fa fino al presente. I materiali segreti, visionati solo da quelli che vedono il corso, danno il \"fenomeno finale\" come una grande vittoria, esortando la persona a entrare rapidamente nel corso successivo.\nI membri della Chiesa entrano in contatto telepatico con questi \"Thetan\" e gli fanno ricordare i crimini di Xenu. In questo modo, secondo Hubbard, i \"Thetan\" si staccano e possono incarnarsi in altri corpi ed entrare in uno dei \"giochi della vita\" (i \"Thetan\" pensano di essere degli individui solo se incarnati in un corpo: nel mondo in cui viviamo, giacch\u00e9 i \"Thetan\" hanno dimenticato la loro autentica identit\u00e0 spirituale, essi credono di essere soltanto dei corpi).\nHubbard ammon\u00ec nei suoi scritti che chiunque avesse letto queste cose senza aver prima fatto i corsi di Scientology avrebbe avuto gravi danni alla salute."}
{"id": "1195195", "revid": "2069471", "url": "https://it.wikipedia.org/wiki?curid=1195195", "title": "Coppa dei Campioni araba per club", "text": "La Coppa dei Campioni araba per club (in arabo \u062f\u0648\u0631\u064a \u0623\u0628\u0637\u0627\u0644 \u0627\u0644\u0639\u0631\u0628, in inglese \"Arab Club Champions Cup\") \u00e8 una competizione calcistica per squadre di club del mondo arabo, ispirata alla UEFA Champions League.\nStoria.\nNota inizialmente come \"Coppa dei Campioni araba\", fu istituita nel 1982. Nel 2001 fu fusa con la Coppa delle Coppe araba a formare il nuovo \"Torneo del Principe Faysal bin Fahad per club arabi\", intitolata a Fay\u1e63al bin Fahd \u0100l Sa\u02bf\u016bd. Dalla stagione 2003-2004 il torneo ha avuto il nome di \"Champions League araba\" fino alla stagione 2009-2010, annata in cui la coppa fu sospesa, per poi ricominciare con il nome di \"UAFA Club Cup\" nella stagione 2012-2013. La competizione fu, tuttavia, sospesa nuovamente per quattro anni, prima di tornare nel 2017 con il nuovo nome di \"Arab Club Championship\", con ai nastri di partenza venti squadre. L'intera fase a gironi e l'intera fase a eliminazione diretta sono state disputate in Egitto e la finale si \u00e8 giocata in gara unica. Dal 2018-2019 la competizione, ridenominata \"Arab Club Champions Cup\", vede la partecipazione di 40 club e si gioca con una formula ad eliminazione diretta a partire dai sedicesimi di finale."}
{"id": "1195199", "revid": "15756", "url": "https://it.wikipedia.org/wiki?curid=1195199", "title": "Battaglia di Grocka", "text": "La battaglia di Grocka (22 luglio 1739) fu combattuta fra l'esercito ottomano e quello austriaco nel corso della guerra austro-turca (1737 \u2013 1739) e vide la vittoria dei turchi.\nAntefatto.\nNel 1735 scoppi\u00f2 la guerra fra l'Impero Ottomano e la Russia. Nel 1737 alla Russia, nonostante che le operazioni militari fino al momento fossero state favorevoli a quest'ultima, si aggiunse l'Austria, in ottemperanza ad un trattato di alleanza stipulato fra le due potenze europee nel 1726. L'Austria si trovava, grazie alle vittorie riportate fino ad un paio di decenni prima dai suoi eserciti al comando di Eugenio di Savoia, nel momento della sua massima espansione territoriale nei Balcani. Era in quel momento Arciduca d'Austria e Sacro Romano Imperatore Carlo VI. Gli scontri fra la nuova arrivata ed i turchi furono relativamente limitati fino all'estate del 1739.\nI comandanti.\nLe truppe austriache erano guidate dal feldmaresciallo di recente nomina George Olivier Wallis (1673 \u2013 1744), un generale austriaco di origini irlandesi. Wallis si era distinto in numerose campagne, da quelle del feldmaresciallo conte Wirich Philipp von Daun in Italia a quelle del principe Eugenio di Savoia. Aveva gi\u00e0 combattuto i turchi sotto la guida di quest'ultimo a Petervaradino (5 agosto 1716) ed a Temesvar (12 ottobre del medesimo anno). Aveva anche partecipato all'assedio di Belgrado nel 1717. Dotato di un pessimo carattere, era riuscito a litigare anche con il celebre condottiero savoiardo ed era poco amato sia dai subalterni che dai superiori.Al comando delle truppe ottomane c'era Ahmet Pasci\u00e0, un generale francese che, dopo aver servito l'esercito del proprio paese sotto vari e famosi generali e quello austriaco (anche sotto il comando di Eugenio di Savoia), aveva offerto i suoi servigi al sultano. Accolto, si era fatto musulmano ed aveva mutato il suo nome di Claude Alexandre, conte di Bonneval in \"Humbarach Ahmet\". Ottenuto il titolo di pasci\u00e0, egli aveva ristrutturato e ammodernato l'impostazione della gerarchia di comando dell'esercito e cos\u00ec pure aveva fatto per quanto riguarda l'impiego dell'artiglieria (fatto quest'ultimo che si rivel\u00f2 determinante nella battaglia di Grocka).\nLo sviluppo della battaglia.\nLa sera del giorno precedente la battaglia l'esercito austriaco, cavalleria in testa, usc\u00ec dai propri acquartieramenti in Belgrado per dirigersi contro il nemico attestatosi dietro Grocka (oggi sobborgo della stessa Belgrado). A supporto dell'esercito di Vienna, lo accompagnava scendendo il Danubio una flottiglia armata.Un errore dell'avanguardia a cavallo nel scegliere la strada ritard\u00f2 l'intera manovra di oltre un'ora, intralciandone i movimenti al momento del ricongiungimento. All'alba del giorno seguente l'intera armata si accorse di aver intrapreso una via che conduceva in una conca della valle fra due linee di alture. La zona, ricca di vegetazione sia spontanea (alberi e cespugli) sia di coltivazione (vigne) non consentiva alla cavalleria di spiegare la propria potenza disponendosi su un fronte sufficientemente largo, n\u00e9 la fanteria aveva facilit\u00e0 di manovra; la configurazione del terreno inoltre, praticamente un lungo imbuto nel quale si era infilata per prima la cavalleria, ostacolava notevolmente qualunque ritirata, anche solo tattica, in quanto le truppe sopravvenienti chiudevano la via di fuga alle avanguardie, che non potevano aggirarle a causa della difficolt\u00e0 di affrontare le boscose alture.Fu in questa situazione che furono affrontate le avanguardie turche, ma non appena inizi\u00f2 il combattimento, la lunga fila delle truppe austriache fu fatta segno da un intenso fuoco turco proveniente dalle alture circostanti, al quale la cavalleria austriaca non pot\u00e9 sottrarsi n\u00e9 ebbe la possibilit\u00e0 di contrattaccare non essendo possibile individuare il nemico, celato alla vista dalla vegetazione che rendeva anche impraticabile ogni eventuale carica da parte della cavalleria austriaca.A questo punto fu la fanteria turca ad intervenire, muovendosi in modo da tagliare la via alla ritirata delle truppe austriache bersaglio del fuoco turco.\nLa battaglia prosegu\u00ec cos\u00ec con gran confusione nelle file austriache, che subirono perdite considerevoli ma che non sarebbero state di per s\u00e9 determinanti in una battaglia in campo aperto, con la possibilit\u00e0 di interventi decisi da parte delle truppe della riserva e della cavalleria. Anche il fuoco nemico, prodotto con pezzi di modesta portata, ebbe un effetto disastroso solo grazie al terreno su cui si era maldestramente avventurato l'esercito austriaco.La notte consent\u00ec alle truppe austriache la ritirata che non fu disturbata dai turchi.\nLe conseguenze.\nLa sconfitta do Grocka ebbe un enorme impatto psicologico a corte. Dopo le eclatanti vittorie riportate dall'esercito austriaco contro i turchi sotto la guida di Eugenio di Savoia, ci si attendeva una campagna rapida e vittoriosa: lo shock della sconfitta gett\u00f2 nel panico le massime autorit\u00e0 austriache le quali cercarono la pace a tutti i costi: il resto lo fece la diplomazia turca riuscendo ad ottenere nelle trattative svoltesi a Belgrado la restituzione di tutti i territori allora conquistati dall'Austria nei Balcani, Belgrado inclusa, con la sola eccezione del Banato.L'Austria pag\u00f2 cos\u00ec lo scotto del suo comportamento poco sollecito nel cercare di mantenere efficiente il suo esercito e nel cercare di dotarlo di un comandante che fosse degno successore del principe di Savoia.Il feldmaresciallo Wallis, ritenuto responsabile della disfatta per sua negligenza, fu sottoposto al giudizio della corte marziale e condannato alla reclusione nella fortezza dello Spielberg, dalla quale usc\u00ec tuttavia dopo soli tre mesi di permanenza, graziato dall'imperatrice Maria Teresa d'Austria appena incoronata."}
{"id": "1195201", "revid": "150809", "url": "https://it.wikipedia.org/wiki?curid=1195201", "title": "\u00c6hs\u00e6rt\u00e6g", "text": ""}
{"id": "1195205", "revid": "124238294", "url": "https://it.wikipedia.org/wiki?curid=1195205", "title": "Sander lucioperca", "text": "Il luccioperca o sandra (\"Sander lucioperca\" ), \u00e8 un pesce d'acqua dolce della famiglia Percidae.\nDistribuzione e habitat.\nOriginario dell'Europa centro-settentrionale e di quella orientale (Svezia, Finlandia, Germania, Polonia ed ex URSS) nonch\u00e9 dell'Asia occidentale, \u00e8 stato introdotto in molti paesi europei agli inizi del XIX secolo, con notevoli conseguenze ambientali.\nIn Italia fu introdotto tra il 1902 e il 1908 nei laghi di Comabbio e Pusiano ed in seguito in tutto il nord Italia, ma oggi sembra sia diffuso solamente in alcuni laghi (Orta, Lugano, Como, Comabbio, Maggiore, Corbara, da cui si \u00e8 poi diffuso nell'intero corso del Tevere fino alla citt\u00e0 di Roma), e lungo il corso del fiume Chienti. Una grossa popolazione \u00e8 presente anche nel fiume Po nonch\u00e9 in gran parte delle acque del piano della Pianura Padana.\nVive nei tratti inferiori dei fiumi e nei laghi a grandi e medie dimensioni, con acque ben ossigenate.\nDescrizione.\nHa corpo snello ed affusolato, la pinna dorsale anteriore ha 13-15 raggi spinosi. La bocca \u00e8 provvista di piccoli denti e qualcuno pi\u00f9 grande sparso. Il maschio presenta una concavit\u00e0 nel dorso, fra la testa e la pinna dorsale anteriore; nella femmina questo punto \u00e8 invece convesso.\nLa livrea presenta una colorazione bruno verdastra su testa, dorso e fianchi, pi\u00f9 chiara sul ventre. Alcune strisce verticali nere scendono dal dorso fino ai fianchi. Le pinne sono verdastre chiazzate di nero.\nI soggetti pi\u00f9 longevi raggiungono l'et\u00e0 di 20 anni, 130\u00a0cm di lunghezza per un peso di 15\u00a0kg.\nCome nel persico si conoscono casi di popolazioni nane, dovute alla scarsit\u00e0 di cibo e alla grandezza dello specchio d'acqua.\nComportamento.\nQuesta specie ha tendenze prevalentemente notturne. Gli esemplari di piccole dimensioni tendono a riunirsi in piccoli branchi, mentre da adulti diventano solitari.\nRiproduzione.\nLa deposizione avviene a circa 12\u00a0\u00b0C tra aprile e giugno su fondali sassosi o coperti da radici di piante.\nAlimentazione.\nLe sue prede sono alborelle, scardole, persici sole e cobiti. L'alimentazione \u00e8 ridotta durante l'inverno.\nPesca.\nConsiderato un pesce pregiato sia per la pesca sportiva sia per la squisitezza delle sue carni, il lucioperca viene pescato con esche artificiali (tecnica dello spinning), verme, piccoli pesci, ma soprattutto con la tecnica del morto manovrato. Si trova principalmente in acque dolci ma \u00e8 possibile trovarlo anche in acque salmastre. Attivo principalmente dal tramonto all\u2019alba, \u00e8 una delle principali prede dello \"street fishing\".\nEffetti biologici.\nL'introduzione di questo forte predatore alloctono nelle acque italiane sembra abbia causato non pochi problemi alle specie autoctone di pesci comprese estinzioni locali di specie endemiche."}
{"id": "1195206", "revid": "1873017", "url": "https://it.wikipedia.org/wiki?curid=1195206", "title": "St. John's University", "text": "La St. John's University \u00e8 un'universit\u00e0 privata cattolica, con sede a New York, che segue il sistema della coeducazione.\nFu fondata dai Padri vincenziani nel 1870, in risposta a un invito rivolto loro dal primo vescovo di Brooklyn, John Loughlin.\nLa scuola fu originariamente collocata nel quartiere di Brooklyn, nelle vicinanze di Bedford-Stuyvesant. Nel 1960, la scuola fu posizionata nella sua attuale sistemazione, nel quartiere di Queens. St. John's ha anche un \"campus\" a Staten Island (Notre Dame College di New York), a Manhattan, a Roma (Italia) e ha un centro di studi superiori (La Salle Center) a Oakdale (New York). Nella primavera del 2009 \u00e8 stato inaugurato un \"campus\" a Parigi (Francia).\nSt. John's \u00e8 organizzata in sei scuole di studi universitari (\"undergraduated\") e sette di studi universitari magistrali (\"postgraduated\"). Al 2008, l'universit\u00e0 contava 18.983 studenti in attesa di diploma di laurea-base e 5.086 studenti in attesa di conseguire la laurea magistrale.\nSport.\nNota in passato col nome di Redmen (il nome fu mutato in Red Storm per motivi politici e di correttezza politica verso i nativi americani), la squadra fa parte della NCAA Division I, ed \u00e8 da sempre affiliata alla potente Big East Conference. La pallacanestro \u00e8 lo sport principale e le partite interne vengono spesso giocate al Madison Square Garden o nell'arena interna al campus.\nPallacanestro.\nSt. John's \u00e8 una squadra di grande tradizione ma che ha raggiunto pochissimi risultati assoluti, una sola partecipazione alle Final Four datata anni ottanta quando sulla panchina sedeva l'allenatore italo americano Lou Carnesecca. Nonostante ci\u00f2 la squadra \u00e8 5\u00aa in assoluto come numero di vittorie all-time ottenute ed ha partecipato a ben 29 tornei NCAA."}
{"id": "1195209", "revid": "81646", "url": "https://it.wikipedia.org/wiki?curid=1195209", "title": "Linee di forza", "text": ""}
{"id": "1195214", "revid": "339392", "url": "https://it.wikipedia.org/wiki?curid=1195214", "title": "St.John's University", "text": ""}
{"id": "1195215", "revid": "111298087", "url": "https://it.wikipedia.org/wiki?curid=1195215", "title": "Bill Foster (personaggio)", "text": "William Barrett Foster, pi\u00f9 noto come Bill Foster, \u00e8 un personaggio dei fumetti creato da Stan Lee (testi) e Don Heck (disegni) nel 1966, pubblicato dalla Marvel Comics. La sua prima apparizione \u00e8 in \"The Avengers\" (vol. 1) n. 32 (settembre 1966).\nStoria editoriale.\nDopo l'esordio in \"The Avengers\" (prima serie) n. 32, Foster compare come Golia Nero in \"Luke Cage, Power Man\" n. 24 (aprile 1974), scritto da Tony Isabella e disegnato da George Tuska.\nDopo la seconda apparizione, la storia di Golia Nero a fumetti continua in soli 5 numeri (1976, bimestrale), realizzati da Tony Isabella e Chris Claremont (testi) e George Tuska, Rich Buckler, Don Heck e Keith Pollard (disegni).\nLa terza incarnazione di Foster \u00e8 nei panni di Giant Man II (Giant Man I era Henry Pym), che appare la prima volta in \"Marvel Two-in-One\" n. 55 (settembre 1979), di Mark Gruenwald e Ralph Macchio (testi) e John Byrne (disegni), durante la saga del Progetto Pegasus, in cui incontra la Cosa.\nL'ultima metamorfosi, come Golia IV, avviene in \"Thing\" (seconda serie) n. 1 (giugno 2006), creato da Dan Slott (testi) e Andrea Divito (disegni).\nQuesto personaggio \u00e8 apparso nelle pagine dei fumetti: \"The Avengers\", \"The Champions\", \"Marvel Two-in-One\", \"The Defenders\", \"Marvel Super-Heroes (terza serie)\", \"Marvel Comics Presents\", \"West Coast Avengers\" e \"Civil War\".\nBiografia del personaggio.\nDopo essere cresciuto nel ghetto di Watts (Los Angeles) ed aver servito nell'esercito nel sud-est asiatico, William Foster riusc\u00ec a laurearsi in biochimica e ad avviare una brillante carriera alle Stark Industries.\nIn nome della sua scalata al successo, per\u00f2, egli sacrific\u00f2 il suo rapporto con la moglie, Claire Temple, dalla quale fin\u00ec col divorziare. La sua abilit\u00e0 con la chimica lo port\u00f2 a collaborare con i Vendicatori, prima per trovare una cura per Henry Pym, trasformatosi in un gigante di almeno tre metri, e successivamente in molti altri frangenti.\nRitornato alle Stark Industries, nelle sede di Los Angeles, Foster decise di proseguire le ricerche di Henry Pym sintetizzando una molecola della crescita che non presentava, per\u00f2, effetti collaterali.\nPer riconquistare la moglie, le scrisse una lettera rivelandole la sua scoperta ma facendole anche credere di non riuscire pi\u00f9 a ritornare alle dimensioni normali e di dover lavorare in un circo per finanziare le proprie ricerche. Claire si rec\u00f2 da lui al circo per cercare di aiutarlo e l\u00ec lo trov\u00f2 con indosso un costume e con il soprannome di \"Golia Nero\". La donna era stata per\u00f2 seguita dal suo fidanzato Luke Cage (che in seguito divenne l'eroe Power Man): i due uomini inizialmente si affrontarono ma dovettero poi trovare un'intesa per sconfiggere insieme Ringmaster e il Circo del Crimine, a cui Foster si era unito inconsapevolmente. Infine, Claire decise di rimanere con Cage e Foster ritorn\u00f2 a Los Angeles, dove, con l'appoggio dei Vendicatori, continu\u00f2 ad indossare il suo costume per combattere il crimine.\nIl suo primo scontro fu con Atom-Smasher il quale, prima di essere ucciso dal proprio fratello (che mirava a diventare il nuovo Atom-Smasher), riusc\u00ec a colpire Foster con delle radiazioni che ebbero pesanti conseguenze: non solo egli trov\u00f2 sempre pi\u00f9 difficoltoso cambiare dimensioni, ma occasionalmente perdeva anche i sensi. Nonostante questo, mentre cercava invano di eliminare gli effetti delle radiazioni, prosegu\u00ec la sua lotta al male, cambiando il proprio nome in \"Giant-Man\"; riusc\u00ec a sconfiggere diversi criminali, come Vulcan, Stilt-Man, Hijacker e Nth Man. Infine con l'aiuto della Cosa e della Donna Ragno riusc\u00ec anche ad avere la meglio sul nuovo Atom-Smasher.\nHa anche collaborato con Occhio di Falco quando era a capo dei Vendicatori della Costa Ovest, ma ben presto per\u00f2 si limit\u00f2 a far da riserva e da consulente scientifico. Convinto di avere ormai perso per sempre i propri superpoteri, Foster ritorn\u00f2 a lavorare come semplice biochimico, aiutando solo in tale veste sporadicamente i Vendicatori. Mentre stava lavorando per l'Alto Evoluzionario in Antartide, scopr\u00ec un piano del gruppo per trasformare tutti gli esseri umani in mutanti e riusc\u00ec ad avvisare i Vendicatori. Durante lo scontro, Foster inger\u00ec un composto chimico che elimin\u00f2 gli effetti residui delle radiazioni e lo trasform\u00f2 di nuovo in \"Giant-Man\".\nCivil War.\nIn seguito Foster collabor\u00f2 ancora con i Vendicatori e con Henry Pym, cambiando il suo nome di battaglia di nuovo in Golia Nero e poi in Golia, quando si unisce ai \"Vendicatori Segreti\" di Capitan America. Fu infine ucciso da un clone di Thor, durante dei tafferugli con coloro che sostenevano l'Atto di Registrazione dei Superumani promosso dal governo statunitense.\nLa sua morte sar\u00e0 un evento decisivo nel corso della guerra che segner\u00e0 non poco gli eroi delle due fazioni, spingendo alcuni di essi a cambiare schieramento: la Donna invisibile, la Torcia Umana e l'Uomo Ragno passarono dalla parte di Capitan America, mentre Stature e Nighthawk decisero di registrarsi.\nViene seppellito nelle dimensioni di gigante da Tony Stark, che pur da avversario gli fa avere gli onori di un eroe.\nMarvel Zombi.\nAncora sconosciuto lo zombi che lo ha infettato. Golia Nero Zombi viene visto mentre attacca il Castello di Destino a Latveria. Muore a causa di alcuni esplosivi piazzati tra le rovine di Latveria.\nWorld War Hulk.\nBill aveva un nipote di nome Tom che, durante World War Hulk, ha manifestato solidariet\u00e0 verso il gigante verde vittima, secondo lui, delle manipolazioni di Stark proprio come suo zio. Tom Foster, impadronitosi di un campione di Particelle Pym, diventa ben presto il nuovo Golia Nero.\nAltri media.\nIl personaggio appare come antagonista terziario, poi antieroe, nel film del Marvel Cinematic Universe \"Ant-Man and the Wasp\" (2018), interpretato da Laurence Fishburne. Nella pellicola \u00e8 un professore universitario ex-socio di Hank Pym. Non possiede nessuna tuta personalizzata che consente di modificare le dimensioni, ma negli anni '80 insieme ad Hank e Janet van Dyne, riesce a crescere di 6,50 m grazie al progetto sperimentale G.O.L.I.A. stanziato dallo S.H.I.E.L.D. che prevedeva la creazione e lo sviluppo di quella che sarebbe divenuta la particella Pym. In seguito ad incidente di laboratorio, aiuta Ava Starr, alias Ghost, tentando di curarla con energia quantica."}
{"id": "1195226", "revid": "486946", "url": "https://it.wikipedia.org/wiki?curid=1195226", "title": "Coppa dei Campioni araba", "text": ""}
{"id": "1195228", "revid": "486946", "url": "https://it.wikipedia.org/wiki?curid=1195228", "title": "Arab Champions League", "text": ""}
{"id": "1195231", "revid": "131358", "url": "https://it.wikipedia.org/wiki?curid=1195231", "title": "Champions League", "text": ""}
{"id": "1195233", "revid": "180832", "url": "https://it.wikipedia.org/wiki?curid=1195233", "title": "Rutgers Scarlet Knights", "text": ""}
{"id": "1195235", "revid": "647919", "url": "https://it.wikipedia.org/wiki?curid=1195235", "title": "Syracuse Orange", "text": ""}
{"id": "1195238", "revid": "287204", "url": "https://it.wikipedia.org/wiki?curid=1195238", "title": "Aehsaertaeggatae", "text": ""}
{"id": "1195240", "revid": "114997740", "url": "https://it.wikipedia.org/wiki?curid=1195240", "title": "Tim LaHaye", "text": "Tim LaHaye \u00e8 stato uno stimato studioso battista della Bibbia nonch\u00e9 presidente del Tim LaHaye Ministries. Ha tenuto regolarmente conferenze sulle interpretazioni delleprofezie bibliche in giro per gli Stati Uniti, ma, a questa attivit\u00e0, ha affiancato quella di romanziere, riscuotendo un successo straordinario: i suoi romanzi, infatti, a tutt'oggi hanno venduto pi\u00f9 di 60.000.000 di copie. Due le serie pi\u00f9 importanti, la serie intitolata Left Behind (scritta da Tim LaHaye insieme a Jerry B. Jenkins) e Babylon Rising, edita in Italia dalla casa editrice Nord, \u00e8 composta da Il Serpente di Bronzo, L'enigma dell'Ararat, La Profezia di Babilonia ed Il Tesoro dell'Arca. Il protagonista dei romanzi \u00e8 Michael Murphy, professore di archeologia biblica."}
{"id": "1195241", "revid": "339392", "url": "https://it.wikipedia.org/wiki?curid=1195241", "title": "Alb\u00e0nia", "text": ""}
{"id": "1195244", "revid": "150809", "url": "https://it.wikipedia.org/wiki?curid=1195244", "title": "Aersaertaeg", "text": ""}
{"id": "1195246", "revid": "1656773", "url": "https://it.wikipedia.org/wiki?curid=1195246", "title": "Spatola (attrezzo)", "text": "La spatola \u00e8 un attrezzo utilizzato per la manipolazione di sostanze allo stato pastoso.\n\u00c8 composta da una stecca o lamina di metallo flessibile, senza bordo tagliente, di diverse forme e dimensioni ed \u00e8 generalmente fornita di manico in legno, plastica o metallo.\nIl nome deriva dal latino \"spatula\", diminutivo di \"spatha\", spada.\nLa spatola viene usata in vari ambiti.\nArtistico.\nNella pittura viene usata per mescolare i colori sulla tavolozza. Le spatole sono state usate da alcuni pittori anche per applicare il colore direttamente sulla tela, soprattutto nella seconda met\u00e0 del XIX secolo (vedi anche mestichino).\nNella lavorazione dell'argilla si usano spatole sagomate e molto flessibili, in lamina d'acciaio molto sottile, per la finitura delle superfici.\nCucina.\nSono dotate di un manico di plastica o legno e di lama lunga o corta spesso realizzata con acciaio inox, plastica o gomma.\nLe tipologie possono essere diverse a seconda dello scopo da raggiungere:\nEdilizia.\nUtilizzata per la manipolazione di malte e stucchi. Ve ne sono di varie forme e dimensioni; quella usata per stendere e distribuire la \"colla\" per piastrelle \u00e8 dotata di una dentellatura lungo il bordo.\nRestauro.\nSpatola dentata di forma triangolare, caratterizzata dalla presenza di denti sulla lama. Utilizzata ad esempio per stendere in modo omogeneo la colla pasta negli interventi di foderatura.\nCarrozzeria.\nLe spatole da carrozziere sono piccole, rettangolari, in acciaio estremamente flessibile, e vengono usate per le stuccature della carrozzeria."}
{"id": "1195247", "revid": "150809", "url": "https://it.wikipedia.org/wiki?curid=1195247", "title": "Aehsaer e Aesaertaeg", "text": ""}
{"id": "1195260", "revid": "125041353", "url": "https://it.wikipedia.org/wiki?curid=1195260", "title": "Seton Hall University", "text": "La Seton Hall University \u00e8 un'universit\u00e0 situata nello stato americano del New Jersey, fondata nel 1856 dall'arcidiocesi di Newark durante la presidenza di Franklin Pierce.\nSport.\nI pirates, fanno parte della NCAA Division I, e sono da sempre affiliati alla potente Big East Conference. La pallacanestro \u00e8 lo sport principale.\nPallacanestro.\nLa piccola scuola cattolica di Seton Hall ebbe il suo momento di maggior gloria nel 1989, quando guidata da P.J. Carlesimo la squadra raggiunse la finale dove venne sconfitta dalla University of Michigan per 80-79 dopo un tempo supplementare. I Pirates annoverano nell'Albo d'oro anche un titolo del National Invitation Tournament (NIT) vinto nel 1953."}
{"id": "1195261", "revid": "44876", "url": "https://it.wikipedia.org/wiki?curid=1195261", "title": "Societ\u00e0 Sportiva Manfredonia Calcio 2007-2008", "text": "Questa voce raccoglie le informazioni riguardanti la Societ\u00e0 Sportiva Manfredonia Calcio nelle competizioni ufficiali della stagione 2007-2008."}
{"id": "1195265", "revid": "78273", "url": "https://it.wikipedia.org/wiki?curid=1195265", "title": "Mondiale di calcio Under 20", "text": ""}
{"id": "1195269", "revid": "123916053", "url": "https://it.wikipedia.org/wiki?curid=1195269", "title": "Hydro-Man", "text": "Hydro-Man, il cui il vero nome \u00e8 Morris Bench, \u00e8 un personaggio dei fumetti creato da Dennis O'Neil (testi) e John Romita Jr. (disegni) nel 1981, pubblicato dalla Marvel Comics. La prima apparizione avviene in \"The Amazing Spider-Man\" (prima serie) n. 212.\nBiografia del personaggio.\nMorris Bench lavorava a bordo di un cargo che stava posizionando nell'oceano un nuovo generatore sperimentale. Accidentalmente scaraventato in mare dall'Uomo Ragno, Bench si trov\u00f2 esposto ad un'energia ignota prodotta dal generatore guasto, all'acqua di mare ed ai gas di un vulcano sottomarino. Dopo esser stato tratto in salvo, scopr\u00ec di poter trasformare il proprio corpo o parte di esso in acqua. Furioso per l'accaduto, decise di far pagare tutti i responsabili, tra i quali proprio l'Uomo Ragno.\nDopo essersi scontrato con lui diverse volte, l'Uomo Ragno sconfisse Hydro-Man disperdendolo in un'area cos\u00ec grande che Morris evapor\u00f2 ancora prima di poter riprendere la sua forma fisica. Ma Hydro-Man torn\u00f2 unendo le sue forze con l'Uomo Sabbia. I due per poco non uccisero l'Uomo Ragno, dopo che un curioso incidente li aveva fusi in un unico essere: una gigantesca creatura di fango. L'Uomo Ragno e la polizia riuscirono infine a deidratare il mostro di fango finch\u00e9 non cadde in pezzi. Occorsero molti mesi prima che L'Uomo Sabbia e Hydro-Man potessero \"slegarsi\" e tornare ciascuno per la propria strada.\nDopo queste sconfitte, Hydro-Man cap\u00ec subito di non essere tagliato per una carriera criminale solitaria. Negli anni seguenti un\u00ec le forze prima con lo Scarabeo, Boomerang, Rhino e Speed Demon per formare il Sinistro Sindacato, con i Terribili Quattro, con l'Assemblea del Male e con i Signori del male.\nCivil War.\nDurante gli eventi di Civil War, Hydro-Man scopre l'identit\u00e0 dell'Uomo Ragno e tenta di vendicarsi di lui unendo le forze con Shocker e Boomerang; anche questa volta viene sconfitto e catturato da una squadra di Ragno-cloni che lo deportano nella Zona Negativa.\nPoteri e abilit\u00e0.\nHydro-Man ha la capacit\u00e0 di trasformare le molecole del suo corpo in acqua, rendendo cos\u00ec quasi impossibile batterlo in uno scontro fisico, tuttavia il suo potere ha lo svantaggio di renderlo particolarmente vulnerabile all'elettricit\u00e0 ed al calore: basta una piccola scarica elettrica per sconfiggerlo e sebbene possa spegnere il fuoco, nemici che dispongono di un calore troppo potente, come la Torcia Umana, possono farlo evaporare. Un altro effetto della sua trasformazione \u00e8 che Hydro-Man non invecchia ed \u00e8 virtualmente immortale.\nTraduzione del nome in italiano.\nIn italiano il personaggio \u00e8 presentato con il nome originale in inglese, che \u00e8 un composto dei sostantivi \"Hydro\" (Idro) e \"Man\" (Uomo), negli anni ottanta l'Editoriale Corno nelle prime edizioni de \"L'Uomo Ragno\" in italiano scelse di ribattezzare il personaggio \"Uomo Acqua\". Lo stesso nome gli \u00e8 stato dato anche nella serie animata \"Spider-Man - L'Uomo Ragno\".\nAltri media.\nCinema.\nMarvel Cinematic Universe.\nUn immaginario membro degli Elementali \u00e8 ispirato a Hydro-Man ed apparso come uno degli antagonisti terziari nel film del Marvel Cinematic Universe \"\" (2019)."}
{"id": "1195273", "revid": "1776051", "url": "https://it.wikipedia.org/wiki?curid=1195273", "title": "Tattooed Millionaire", "text": "Tattooed Millionaire \u00e8 il primo album in studio del cantante britannico Bruce Dickinson, pubblicato nel 1990 dalla EMI.\nIl disco.\nL'album, che raggiunse la posizione n. 14 nella classifica inglese, ricorda solo vagamente il sound degli Iron Maiden ed \u00e8 pi\u00f9 orientato verso un hard rock di facile ascolto. In questo contesto trova spiegazione la presenza del brano \"All the Young dudes\" cover dei Mott the Hoople e rinomato successo anche di David Bowie.\nIl disco si chiude con il brano \"No Lies\", cui la celeberrima \"Bring Your Daughter... to the Slaughter\" somiglia in modo sorprendente, utilizzata dal gruppo madre nell'album \"No Prayer for the Dying\". Nel VHS live Dive! Dive! Live! testimonianza del tour di supporto a Tattooed Millionaire, Bruce Dickinson la presenta come antipasto del successivo album (poi non pubblicato, in quanto non si parl\u00f2 di secondo album solista sino a Balls to Picasso del '94, con ben altra formazione) mentre la sua versione originale, scritta per la colonna sonora del film Nightmare 5, la possiamo per\u00f2 ritrovare nel bonus CD con cui \"Tattoed Millionaire\" \u00e8 stato ripubblicato nel 2005: incluse nel bonus CD troviamo anche tutte le b-sides inserite nei quattro singoli estratti dall'album e pubblicati anch'essi nel 1990."}
{"id": "1195274", "revid": "110157", "url": "https://it.wikipedia.org/wiki?curid=1195274", "title": "The Myths and Legends of King Arthur and the Knights of the Round Table", "text": "The Myths and Legends of King Arthur and the Knights of the Round Table \u00e8 un album di Rick Wakeman pubblicato nel 1975.\nIl disco.\nLiberamente ispirato alle leggende arturiane, questo album rappresenta forse meglio di qualunque altro l'approccio musicale di Wakeman, con i pregi e i difetti che accompagnano tutta la sua carriera. I suoni pieni e spesso pomposi delle tastiere, tra virtuosismo e ricerca sonora, si alternano a momenti lirici, sottolineati dal piano e nei quali si apprezza la sensibilit\u00e0 del musicista. Magniloquente quanto si vuole, Wakeman dimostra, qui come altrove, doti non sempre riconosciute di autoironia e qualit\u00e0 di compositore maturo e prolifico.\nL'album si apre con l'epico brano \"Arthur\", che ricostruisce l'episodio dell'estrazione della spada dalla roccia da parte del giovane Re Art\u00f9. Le successive \"Lady Of The Lake\" e \"Guinevere\" tratteggiano due personaggi femminili fondamentali nella saga arturiana: Viviana e Ginevra, con accenti delicati. Pi\u00f9 movimentata la canzone dedicata a Lancillotto: \"Sir Lancelot And The Black Knight\", dove si riprende il tema del duello tra cavalieri. \"Merlin The Magician\" ricrea il mistero del Mago Merlino tra il serio e il faceto, mentre \"Sir Galahad\" si colora dei toni mistici ed epici che tornano nella conclusiva e suggestiva \"The Last Battle\", dove si narra la morte (o presunta morte) di re Art\u00f9 e la sua traslazione nella misteriosa isola di Avalon."}
{"id": "1195281", "revid": "7077", "url": "https://it.wikipedia.org/wiki?curid=1195281", "title": "Deciphers Games", "text": ""}
{"id": "1195284", "revid": "1543377", "url": "https://it.wikipedia.org/wiki?curid=1195284", "title": "Dickin Medal", "text": "La Dickin Medal \u00e8 una medaglia militare britannica conferita agli animali dal People's Dispensary for Sick Animals (PDSA \u2013 un'organizzazione di beneficenza) come riconoscimento delle loro azioni in tempo di guerra. La medaglia \u00e8 stata istituita nel 1943 in onore della fondatrice del PDSA Maria E. Dickin. Il dritto della decorazione, considerata la \"Victoria Cross per animali\", riporta, a partire dall'alto le scritte \"PDSA\", \"For Gallantry\" e \"WE ALSO SERVE\", mentre nel rovescio sono presenti i dettagli dell'evento per cui viene decorato l'animale.\nTra il 1943 e il 1949 la Dickin Medal \u00e8 stata concessa a 54 animali (32 piccioni, 18 cani, 3 cavalli e un gatto) che hanno servito durante la seconda guerra mondiale e i conflitti immediatamente successivi. Dopo alcuni decenni senza nuove assegnazioni nel 2000 una nuova medaglia \u00e8 stata conferita al terranova Gander per il suo comportamento durante la battaglia di Hong Kong nel 1941, e due anni dopo \u00e8 stato premiato il pastore tedesco Apollo, in rappresentanza di tutti i cani da ricerca che hanno scavato tra le macerie delle torri Gemelle dopo gli attentati dell'11 settembre 2001.\nDecorati.\nDal 1943 a maggio 2017 la medaglia \u00e8 stata complessivamente assegnata in 66 occasioni a 68 animali, per la precisione a 32 piccioni, 31 cani, 4 cavalli e 1 gatto; il 2 settembre 2014, in occasione del centenario della prima guerra mondiale, \u00e8 stato, inoltre, insignito della Honorary Dickin Medal il cavallo da guerra \"Warrior\", in rappresentanza di tutti gli animali che hanno servito al fronte durante il conflitto.\nI primi beneficiari dell'onorificenza furono tre piccioni viaggiatori, \"White Vision\", \"Winkie\" e \"Tyke\", che ne furono insigniti il 2 dicembre 1943: la motivazione del conferimento della medaglia riporta \"Per aver consegnato un messaggio sotto condizioni incredibilmente difficoltose, e aver cos\u00ec contribuito al salvataggio dell'equipaggio di un velivolo mentre prestava servizio nella RAF\", per episodi avvenuti, rispettivamente, nell'ottobre 1943, febbraio 1942 e giugno 1943.\nI piccioni viaggiatori svolsero un importante ruolo come messaggeri durante il primo e il secondo conflitto mondiale e in alcuni casi contribuirono a salvare diverse vite umane: \u00e8 il caso di G.I. Joe, appartenente all'U.S. Army Pigeon Service, unit\u00e0 dell'esercito statunitense adibita all'addestramento e all'uso di piccioni viaggiatori come messaggeri e operazioni di ricognizione. Il 18 ottobre 1943, durante la Campagna d'Italia, una divisione aerea aveva avuto l'incarico di bombardare il borgo di Calvi Vecchia, frazione di Calvi Risorta in Campania, sede di una postazione tedesca, senza sapere che una divisione dell'esercito britannico lo aveva appena occupato. G.I. Joe, inviato dalle truppe britanniche, percorse 20 miglia in soli 20 minuti arrivando appena in tempo per evitare il bombardamento e salvando la vita di centinaia di persone tra soldati e abitanti del villaggio; per tale impresa fu decorato con la Dickin Medal nell'agosto 1946.\nDopo la fine della seconda guerra mondiale i piccioni viaggiatori persero la loro importanza come messaggeri e gli ultimi a ricevere il riconoscimento furono due esemplari del Royal Australian Corps of Signals nel febbraio 1947.\nL'unico felino a ricevere la Dickin Medal fu il gatto Simon, di stanza sulla nave HMS Amethyst della Royal Navy, premiato per essere sopravvissuto al bombardamento della nave durante l'incidente del Fiume Azzurro ed essere riuscito a respingere un'invasione di topi nonostante le ferite riportate; la relativa medaglia fu conservata a bordo della Amethyst fino alla sua dismissione nel 1957. Nel 1993 venne messa all'asta e fu acquistata dalla Eaton Film Company per la cifra record di 23.467 sterline.\nTra gli insigniti pi\u00f9 recenti si nota il nome di Diesel, il cane da pastore belga della polizia francese ucciso durante uno dei raid che hanno seguito gli attentati di Parigi del 13 novembre 2015.\nLa lista completa dei decorati con la medaglia \u00e8 la seguente:\nMedaglie onorarie"}
{"id": "1195285", "revid": "46480", "url": "https://it.wikipedia.org/wiki?curid=1195285", "title": "Lega achea", "text": "La lega achea () fu una lega di \"poleis\" greche del Peloponneso centro-settentrionale, costituitasi in et\u00e0 ellenistica, dal 280 a.C. al 146 a.C. La lega era intitolata all'omonima regione dell'Acaia, della quale facevano parte le citt\u00e0 fondatrici. Si \u00e8 contrapposta alla lega etolica di cui era rivale.\nStoria.\nFormazione della lega.\nL'antica lega achea, esistente fin dal V secolo a.C. come confederazione di alcune citt\u00e0 dell'Acaia, fu completamente riformata nel 281-280 a.C. e fu ben presto estesa a diverse altre \"poleis\", anche fuori dai confini della regione, fino a comprendere gran parte del Peloponneso. La prima grande citt\u00e0 ad unirsi fu Sicione nel 251 a.C., che diede alla lega il suo primo grande stratego, Arato. Dopo Sicione entrarono nella lega Corinto nel 243 a.C., Megalopoli nel 235 a.C. e Argo nel 229 a.C..\nUn'iscrizione dell'antica Orcomeno, datata tra il 234 e il 224 a.C. riporta che i membri della federazione achea debbono invocare Zeus ed Atena.\nGuerre contro Sparta e la lega etolica.\nLa storia della lega achea entra nel vivo nel 229 a.C., data di inizio della guerra cleomenea contro Sparta. Nel 222 a.C. lo stratego Arato, in grave difficolt\u00e0, fu costretto a chiedere l'aiuto del re macedone Antigono III Dosone per combattere i Lacedemoni a Sellasia. Gli Spartani furono sconfitti e il loro re Cleomene III fu costretto alla fuga, mentre i Macedoni ristabilirono il loro controllo sul Peloponneso, in alleanza con gli Achei.\nNel 220 a.C. la lega achea si scontr\u00f2 con la lega etolica; questo conflitto fu chiamato \"Guerra sociale\" e termin\u00f2 con la pace di Naupatto. Il giovane re Filippo V di Macedonia, schierato dalla parte degli Achei, alla conclusione delle ostilit\u00e0 convoc\u00f2 una conferenza panellenica a Corinto, dove condann\u00f2 l'aggressione etolica.\nDopo la morte di Arato, fatto probabilmente assassinare dallo stesso Filippo V, e la sconfitta macedone da parte dei nuovi alleati Romani (197 a.C.), la lega achea, guidata da Filopemene di Megalopoli, riusc\u00ec a sconfiggere definitivamente Sparta, eliminando il tiranno Nabide e prendendo il controllo dell'intero Peloponneso. Filopemene fu successivamente catturato dai Messeni in rivolta, che lo costrinsero al suicidio (183 a.C.). Messene fu riconquistata l'anno successivo dal successore di Filopemene, lo stratego Licorta.\nTerza guerra macedonica.\nIl dominio della lega achea non dur\u00f2 per\u00f2 a lungo: durante la terza guerra macedonica (171\u2013168 a.C.), la lega si alle\u00f2 di nuovo coi Macedoni contro i Romani che, dopo aver completamente annientato l'esercito macedone a Pidna, punirono duramente gli Achei, deportando come ostaggi nella capitale della repubblica numerose personalit\u00e0 di spicco (167 a.C.), tra le quali lo storico Polibio, figlio di Licorta.\nScioglimento.\nNel 146 a.C. la lega si ribell\u00f2 al dominio romano, guidata dallo stratego Dieo di Megalopoli, ma fu duramente sconfitta dal console Lucio Mummio Acaico nella battaglia di Corinto, citt\u00e0 che fu rasa al suolo dai Romani.\nDi conseguenza, la lega achea fu formalmente sciolta e l'Acaia divenne una provincia romana a tutti gli effetti.\nEsercito.\nL'esercito della lega achea era principalmente costituito, come da tradizione nell'antica Grecia, da opliti. A partire dal 270 a.C., per\u00f2, come in tutta la Grecia si inizi\u00f2 ad utilizzare lo scudo celtico chiamato \"thureos\" e nacque cos\u00ec un nuovo tipo di soldato, il \"thureophoros\", con caratteristiche a met\u00e0 strada tra il peltasta e un oplita dall'armamento leggero, equipaggiato col \"thureos\", una lancia ed alcuni giavellotti. Plutarco ci riporta che questi soldati erano molto efficaci nel combattimento a distanza, mentre nel corpo a corpo il \"thureos\" era svantaggioso per le sue dimensioni ridotte.\nArato \u00e8 noto per l'utilizzo di forze leggere in incursioni improvvise e non strutturate, un tipo di guerriglia molto adatta ai \"thureophoroi\" ma non consona alle battaglie campali.\nNel 208 a.C. Filopemene riform\u00f2 completamente l'esercito, adottando un armamento pesante simile a quello della falange macedone, con la picca e lo scudo pesante al posto della lancia e dello scudo leggero e con l'elmo, la corazza e gambali.\nStratego.\nLo stratego, suprema autorit\u00e0 politica e militare della lega, veniva eletto di volta in volta dall'assemblea ed aveva un mandato annuale e rinnovabile ma che non poteva essere immediatamente successivo ad un altro stesso incarico. Dal 190 a.C. in poi, fu deciso di eliminare il vincolo sulla consecutivit\u00e0 dei mandati, consentendo a Filopemene di ottenere cinque incarichi senza interruzioni dal 191 a.C. al 186 a.C.\nComplessivamente, Filopemene ricopr\u00ec la carica di stratego per otto volte, superato dal solo Arato, che ottenne l'incarico per ben sedici volte. Oltre ad Arato e Filopemene, gli altri strateghi che vennero eletti per pi\u00f9 di una volta furono Timosseno con quattro mandati, Lidiada, Aristeno, Arcone e Dieo tre volte e Cicliada e Licorta con due mandati.\nCitt\u00e0 della lega.\nIn questa sezione sono elencate le \"poleis\" che facevano parte della lega achea. Le citt\u00e0 di Elice e di Oleno non sono incluse in questa lista perch\u00e9, anche se parteciparono all'antica confederazione achea del V secolo a.C., non entrarono a far parte della rifondazione della lega in epoca ellenistica, in quanto la prima citt\u00e0 fu distrutta da un terremoto nel 373 a.C. e la seconda fu abbandonata prima del 280 a.C."}
{"id": "1195286", "revid": "36426", "url": "https://it.wikipedia.org/wiki?curid=1195286", "title": "Desert Patrol Vehicle", "text": "Il Desert Patrol Vehicle (DPV), \u00e8 un piccolo veicolo fuoristrada corazzato prodotto dalla \"Chenowth Racing Products, Inc\" El Cajon, California.\nStoria.\nVenne originariamente sviluppato come variante del Fast Attack Vehicle (FAV) usato nel 1980 da parte dell'United States Army's High Technology Light Division (9th Infantry Division). Nel 1991 durante la prima guerra del Golfo venne adoperato per essere impiegato in missioni di ricognizione in teatri desertici.\nDopo lafine del conflitto venne sostituito dagli \"Humvee\", mentre i DPV vennero assegnati alle forze speciali USA ed infine sostituiti a loro volta dai \"Light Strike Vehicle\".\nTecnica.\n\u00c8 un veicolo veloce e leggero agile su suoli sabbiosi (appunto come dice il nome nel deserto).Ha una potenza di 200CV con un peso di soli 680Kg, un'accelerazione da 0 a 50 Km/h in quattro secondi e una velocit\u00e0 massima di 130\u00a0km/h con un serbatoio da 79,5 litri.\nL'equipaggiamento base \u00e8 di una mitragliatrice pesante M2 calibro .50, due mitragliatrici M-60 da 7.62mm e due lanciarazzi anticarro AT4 (in alcuni casi le M-60 o l'M2 sono sostituiti da un lanciagranate Mk 19 da 40mm)."}
{"id": "1195288", "revid": "496876", "url": "https://it.wikipedia.org/wiki?curid=1195288", "title": "Chiesa di San Pietro al Monte", "text": ""}
{"id": "1195298", "revid": "120539816", "url": "https://it.wikipedia.org/wiki?curid=1195298", "title": "Decipher (azienda)", "text": "Decipher, Inc. \u00e8 una casa editrice statunitense di giochi con base a Norfolk, Virginia.\nHa iniziato la sua attivit\u00e0 con la pubblicazione di tre puzzle chiamati \"Decipher\", quindi ha prodotto giochi di carte collezionabili e giochi di ruolo.\nGiochi di carte.\nDi seguito alcuni dei giochi di carte pi\u00f9 di successo:\nGiochi di ruolo.\nHa inoltre prodotto due giochi di ruolo:"}
{"id": "1195302", "revid": "599013", "url": "https://it.wikipedia.org/wiki?curid=1195302", "title": "Scalata", "text": "Scalata indica l'attivit\u00e0 fisica di scalare o arrampicare un ostacolo (muro, edificio)."}
{"id": "1195306", "revid": "547034", "url": "https://it.wikipedia.org/wiki?curid=1195306", "title": "Piano urbanistico comunale", "text": "Il piano urbanistico comunale (PUC) \u00e8 uno strumento di gestione del territorio comunale italiano utilizzato in varie regioni dell'Italia, composto da elaborati cartografici e tecnici oltre che da normative (legislazione urbanistica) che regolano la gestione delle attivit\u00e0 di trasformazione urbana e territoriale del comune di pertinenza. \nCaratteristiche.\nIl PUC nasce dalla necessit\u00e0 di aggiornare ed integrare il vecchio piano regolatore generale, aggiornato e ridefinito nel nuovo strumento dalle legislazioni regionali, in quanto in alcuni comuni d'Italia non rispecchia pi\u00f9 le precedenti esigenze di coordinamento del territorio.\nIl PUC \u00e8 redatto da tecnici specializzati in pianificazione urbanistica (urbanisti e pianificatori e/o architetti e ingegneri specializzati e laureati in scienze ambientali) con l'aiuto di geologi e di avvocati. La competenza nella scelta di tali professionisti spetta ai comuni in base alle linee guida date dalla normativa nazionale e regionale.\nOsservazioni al PUC.\nOgni cittadino o tecnico del comune di appartenenza pu\u00f2 presentare al protocollo oppure agli sportelli come il SUAP una propria osservazione su norme del PUC in cui ha la possibilit\u00e0 di fare specifiche richieste o chiedere modifiche su tale normativa che secondo lui lede i suoi diritti. Il comune, motivandolo al consiglio comunale pu\u00f2 accettare le richieste o respingerle; esso non \u00e8 vincolato a soddisfarle.\nLe osservazioni al PUC si possono inoltrare prima dell'approvazione di tale strumento urbanistico.\nIl periodo di salvaguardia.\n\u00c8 quel lasso di tempo in cui il PUC viene rivisto, modificato e approvato dal comune (dopo parere della Regione, tale parere \u00e8 vincolante). Durante questo \"periodo di salvaguardia\" il PUC diventa esecutivo, ma non al 100% in quanto rimane esecutivo anche il PRG. Quindi si potrebbe avere la possibilit\u00e0 di scontrarsi con due normative sullo stesso argomento ma con differente contenuto. In questo caso il comune ed il tecnico devono applicare la normativa pi\u00f9 restrittiva tra le due; da qui il termine \"salvaguardia\".\nSe per esempio il PUC permette edifici alti 7,50 m dalla quota di riferimento, mentre il PRG li permette alti 19,50 m, va applicato il PUC perch\u00e9 \u00e8 decisamente la normativa meno permissiva.\nAllegati.\nOgni cittadino o tecnico pu\u00f2 ritirare presso l'URP o presso il SUAP del comune una copia del PUC con tutti gli elaborati principali (cartografie e norme), elencati di seguito.\nOgni comune pu\u00f2 riservarsi la possibilit\u00e0 di integrare pi\u00f9 o meno tavole descritte in questa voce. Infatti ogni comune \u00e8 autonomo in questa materia.\nQualificazione.\nI piani urbanistici sono qualificati come atti amministrativi generali che non costituiscono una fonte del diritto ed esulano dal perimetro di applicabilit\u00e0 della legge n. 241/1990. \nCon le fonti secondarie del diritto condividono i criteri sostanziali della generalit\u00e0 e della capacit\u00e0 innovativa, mentre difettano di quello dell'astrattezza. Con gli atti amministrativi condividono i principi di legalit\u00e0 e proporzionalit\u00e0, ma non quello di tipicit\u00e0 dell'atto. In particolare, assumono efficacia \"erga omnes\" che di norma \u00e8 facolt\u00e0 esclusiva di una autorit\u00e0 politica. Pertanto, rappresentano una contraddizione del dogma costituzionale della tripartizione dei poteri (legislativo, esecutivo, giudiziario).\nIl loro iter di approvazione pu\u00f2 concludersi con una determina dirigenziale anzich\u00e9 con una delibera di adozione da parte del Consiglio Comunale."}
{"id": "1195307", "revid": "1855442", "url": "https://it.wikipedia.org/wiki?curid=1195307", "title": "Carlo Alianello", "text": "\u00c8, particolarmente, noto per i suoi romanzi storici ambientati in epoca risorgimentale, in cui i protagonisti sono i borbonici sconfitti. Le sue opere lo consacrarono come pioniere di un revisionismo del Risorgimento in chiave nostalgica, e, nonostante le sue aperte simpatie borboniche, non pales\u00f2 sentimenti secessionisti, considerando anzi un valore il concetto di unit\u00e0 d'Italia e criticando piuttosto le mere modalit\u00e0 storiche mediante le quali tale processo avvenne. Tuttavia, le sue opere sono, ancora oggi, un punto di riferimento per i movimenti affini alla corrente neoborbonica. In veste di sceneggiatore, collabor\u00f2 con registi del calibro di Luchino Visconti, Augusto Genina, Roberto Rossellini e Anton Giulio Majano, il quale si ispir\u00f2 alle sue opere per la realizzazione di sceneggiati televisivi.\nBiografia.\nInizi.\nNacque a Roma da una famiglia di provenienza lucana, suo padre Antonio, ufficiale dell'esercito, era originario di Potenza, mentre sua madre Luisa Salvia era di Tito. Dalla parte paterna, Alianello discendeva da una famiglia fedele alla dinastia borbonica; dal lato materno i suoi ascendenti erano nobili di ideali laico e liberale, i quali, dopo il Risorgimento, parteciparono attivamente alla vita politica del nuovo stato italiano (uno zio materno, Ernesto Salvia, ricopr\u00ec gli incarichi di deputato e senatore).\nCarlo visse l'infanzia e l'adolescenza senza una dimora fissa per motivi di lavoro del padre. All'et\u00e0 di due anni, si trasfer\u00ec con i suoi genitori a La Maddalena (Sardegna), frequentando le scuole elementari. Successivamente emigr\u00f2 a Firenze, ove si iscrisse alla scuola media inferiore. Durante il soggiorno fiorentino si iscrisse alla Congregazione Mariana dei gesuiti, che continu\u00f2 a praticare per tutta la vita anche quando torn\u00f2 a Roma. Nella capitale frequent\u00f2 il liceo e, desideroso di seguire le orme del padre, tent\u00f2 di intraprendere una carriera nell'esercito ma il suo sogno si vanific\u00f2 a causa di una forte miopia.\nAttivit\u00e0 scolastica, giornalistica e teatrale.\nTerminate le scuole superiori, Alianello si iscrisse all'universit\u00e0, conseguendo la laurea in lettere e, ottenuta la cattedra di insegnamento, fu docente nei licei di Rieti, Camerino e Roma. Inoltre inizi\u00f2 a collaborare per testate giornalistiche come \"Il Mondo\" di Giovanni Amendola e \"Nuovo Convito\", di propriet\u00e0 di una nobildonna lucana, la marchesa Maria Del Vasto Celano. In seguito lavor\u00f2 come pubblicista per altri giornali come il \"Corriere della Sera\", \"Il Giornale d'Italia\", \"Il Messaggero\" e \"Il Caff\u00e8\".\nDurante l'ultima fase della sua carriera, ricopr\u00ec l'incarico di ispettore presso il Ministero della Pubblica Istruzione. Fu anche autore di diverse poesie nonch\u00e9 pittore, dedicandosi, nel tempo libero, alla realizzazione di autoritratti e paesaggi. Inizialmente gli interessi letterari di Alianello si orientarono verso il teatro.\nNel 1925 scrisse una commedia che fu rappresentata al \"Teatro degli Indipendenti\" di Anton Giulio Bragaglia e nel 1928 pubblic\u00f2 il primo saggio intitolato \"Il teatro di Maurizio Maeterlinck\". Nel 1931, Alianello scrisse un dramma, \"Giuditta\", che non fu mai pubblicato. Sul finire degli anni '30, abbandon\u00f2 il campo teatrale per ritornarci brevemente nel 1955, con un altro dramma intitolato \"Luna sulla Gran Guardia\", che fu trasmesso anche per radio.\nL'approccio revisionista al Risorgimento.\nLasciato il teatro, Alianello si dedic\u00f2 al romanzo storico, focalizzandosi sul tema dell'unificazione nazionale. In alcune delle sue successive produzioni, rivisit\u00f2 la storia della Basilicata e del sud in generale ispirandosi ai ricordi e alla storia dei suoi ascendenti: attraverso suo padre e, ancor di pi\u00f9, attraverso suo nonno, ex ufficiale borbonico originario di Missanello che, per fedelt\u00e0 alla sua bandiera, rifiut\u00f2 di prestare giuramento all'esercito sabaudo, quando Francesco II fu detronizzato dalle truppe unitarie.\nLa sua attivit\u00e0 si compone di una sorta di \"trittico\" narrativo, sul racconto delle vicende storiche del crollo del Regno delle Due Sicilie. L'obiettivo storico, culturale e narrativo di Alianello \u00e8 una rivisitazione del processo risorgimentale, reinterpretato come un momento drammatico nel quale una potenza straniera occupa uno stato sovrano. Nei suoi scritti, Alianello, con un tono tagliente e dissacrante, accus\u00f2 i vincitori di manipolazione storica ma senza rinnegare il valore unitario, con l'unico scopo di esporre la propria versione dei fatti sul processo di unificazione. Tuttavia sub\u00ec dure critiche e accuse di filoborbonismo, le quali determinarono la sua emarginazione dalla corrente maggioritaria letteraria, anche se le sue opere riscossero successo e gli valsero alcune premiazioni importanti.\nIl suo primo libro revisionista, \"L'Alfiere\" (1942), fu un'opera controcorrente che mise in discussione il mito risorgimentale, raccontando una storia alternativa a quella \"ufficiale\", pubblicata durante il ventennio fascista, in cui l'unit\u00e0 d'Italia e le imprese di Giuseppe Garibaldi erano considerati argomenti intoccabili. Secondo alcuni biografi, per questa presa di posizione contro i dettami del fascismo, Alianello rischi\u00f2 il confino, il quale fu scongiurato dalla caduta del regime. Secondo altri, risulta poco credibile che nel 1942 il regime potesse preoccuparsi di perseguitare un romanziere che non aveva in alcun modo attaccato il potere, considerando anche che erano gi\u00e0 state pubblicate opere narrative e saggi di carattere antirisorgimentale. Con l'avvento della Repubblica, lo scrittore pubblic\u00f2 altre opere d'impronta revisionista come \"Soldati del Re\" (1952), \"L'eredit\u00e0 della priora\" (1963), considerata da alcuni la pi\u00f9 importante della sua bibliografia, e \"La conquista del Sud\" (1972).\nAltre opere.\nAccanto al tema risorgimentale, un altro argomento molto caro ad Alianello \u00e8 la religione. Ne \"Il mago deluso\" (1947), l'autore mette in risalto il confronto tra fede e razionalismo. Il romanzo parla di un giovane professore, ateo e materialista, che si trasferisce per motivi di lavoro in una cittadina del meridione, alloggiando presso una famiglia dedita al misticismo. Tale esperienza susciter\u00e0 nel professore seri dubbi, che lo allontaneranno sempre pi\u00f9 dal suo pensiero scettico.\nAltri romanzi di ispirazione religiosa sono \"Maria e i fratelli\" (1955), la rilettura della storia di Ges\u00f9, in cui viene descritto il suo dolore per l'incomprensione dei suoi discepoli e per la non curanza del mondo di fronte alla legge della carit\u00e0; \"Nascita di Eva\" (1966), incentrato sulla figura biblica della compagna di Adamo.\nSeguono altre opere come \"Lo scrittore o della solitudine\" (1970), romanzo autobiografico; \"Il galletto rosso\" (1971), una raccolta di racconti per ragazzi; \"L'inghippo\" (1973), la sua ultima testimonianza ambientata nel periodo postrisorgimentale, durante la battaglia di Adua e lo scandalo della Banca Romana. Nel suo ultimo libro, l'autore espone il suo pensiero riguardo alla persistente divisione politico-culturale tra italiani nonostante l'unificazione nazionale.\nAttivit\u00e0 di sceneggiatore.\nDue opere letterarie di Alianello sono state trasposte in sceneggiati televisivi trasmessi dalla RAI: \"L'Alfiere\" (1956), con Aroldo Tieri, Domenico Modugno, Maria Fiore e \"L'eredit\u00e0 della priora\" (1980), con Alida Valli, Evelina Nazzari e Giancarlo Prete. Entrambi sono stati diretti dal regista Anton Giulio Majano ed Alianello partecip\u00f2 alle sceneggiature e ai soggetti.\nLo scrittore ha inoltre collaborato alla realizzazione di altre pellicole come \"Maddalena\" (1951) di Augusto Genina, \"Senso\" (1954) di Luchino Visconti e \"Viva l'Italia\" (1961) di Roberto Rossellini.\nMorte.\nL'autore si spense a Roma in data 1\u00ba aprile 1981, all'et\u00e0 di 80 anni. Anni dopo la sua morte, nel 2001 i suoi discendenti donarono il suo archivio al comune di Tito. Nel dicembre 2003 \u00e8 stato inaugurato il \"Fondo Alianello\" presso la biblioteca del comune lucano, in collaborazione con la famiglia Alianello, l'amministrazione comunale e il parco della Granc\u00eca. Il fondo, oltre all'esposizione di manoscritti, opere in prosa e in poesia mai pubblicate, contiene quadri, autoritratti, foto, schizzi a matita e oggetti personali.\nScritti fondamentali.\nIl trittico narrativo.\n\"L'Alfiere\", primo capitolo del suo trittico, descrive la triste sorte di un giovane ufficiale borbonico appena uscito dall'accademia militare della Nunziatella con il grado di \"alfiere\", subito coinvolto negli eventi burrascosi dell'invasione delle truppe irregolari di Garibaldi che condurranno nel 1861 all'unificazione nazionale italiana. Il romanzo \u00e8 incentrato sulle vicende militari della caduta dell'ultimo Regno del Sud, avvenuta a causa di tradimenti e complotti dei comandi militari, oscurando le gesta eroiche dei soldati combattenti.\n\u00c8 intriso di etica e il protagonista \u00e8 guidato da una volont\u00e0 dettata solo da principi morali, in virt\u00f9 dei quali il soldato \u00e8 disposto a combattere anche una battaglia gi\u00e0 persa in partenza solo per il senso dell'onore e della fedelt\u00e0. Uno degli elementi che permea tutto il trittico narrativo \u00e8 l'aspetto morale, cui Alianello dedica tutto se stesso, tentando di raccontare la storia attraverso il punto di vista del perdente, cosa che difficilmente si realizza di norma, attribuendo valenza revisionista alle sue opere. L'informazione revisionista parte giudicando che il successo dell'Unit\u00e0 sia maturato a causa di comportamenti moralmente deplorevoli, qualunque fosse il loro scopo.\nIl secondo componente del trittico, \"Soldati del Re\", \u00e8 ambientato durante il moto rivoluzionario del 1848 avvenuto a Napoli. Articolato in tre episodi collegati, il romanzo si distanzia dal mito della rivolta in senso \"popolare\" descritto nei libri di storia, intravedendo nella rivoluzione, pi\u00f9 che eroismo liberale, una rivalit\u00e0 tra la corona e la borghesia, in cui la prima rifiut\u00f2 un'apertura costituzionale per non cedere alle pretese della seconda, che imponeva la concessione di ogni privilegio. L'autore sta dalla parte del popolo, per lui fedele al re ed estraneo alle beghe e agli interessi delle altre classi sociali.\nMentre \"L'Alfiere\" e \"Soldati del Re\" sono incentrati sugli aspetti militari, il terzo romanzo \"L'eredit\u00e0 della priora\" \u00e8 incentrato maggiormente sugli aspetti politici della sconfitta borbonica e dell'annessione del Regno delle Due Sicilie al Regno d'Italia. Tema centrale del romanzo \u00e8 il brigantaggio, attraverso la narrazione dei tentativi di riconquista del Regno da parte dei legittimisti difensori della vecchia dinastia, riconoscendo per\u00f2 in alcuni briganti come Carmine Crocco \u00abil motore e il banditore della rivoluzione contadina, piuttosto che della reazione borbonica\u00bb. Il romanzo si delinea come un atto di accusa nei confronti della guerra contro il brigantaggio che fu condotta con estrema violenza da parte del regio esercito italiano.\n\"La conquista del Sud\" e la sua valenza revisionista.\nL'esperimento letterario narrativo dei tre romanzi storici sar\u00e0 il terreno su cui Alianello preparer\u00e0 la sua opera ultima del revisionismo risorgimentale: \"La conquista del Sud\". Il libro descrive l'invasione del Regno delle Due Sicilie attraverso una vasta documentazione, anche inedita, frutto anche di personali ricerche dell'autore, soffermandosi in particolare sulla narrazione di avvenimenti significativi o poco noti. Il racconto inizia con il soggiorno del politico inglese William Gladstone alla corte del re Ferdinando II di Borbone. Gladstone, secondo l'autore, avrebbe scaturito una propaganda diffamatoria nei confronti del reame borbonico, frutto di una cospirazione tra Gran Bretagna e Regno di Sardegna, con l'obiettivo di trarne ricavi economici dall'annessione del Regno delle Due Sicilie al futuro Regno d'Italia.\nAnche in questo caso, Alianello non vide un'adesione popolare all'ideale di unificazione, sostenendo che fu propugnato da \u00abpoliticanti e studiosi del Nord e del Sud\u00bb, da \u00abgente magari in buona fede, ma che ignorava i fatti [...] oppure gente che voleva nascondere qualcosa\u00bb e glorificato solamente dalle classi pi\u00f9 agiate per interessi personali. L'opera prosegue con una rivalutazione dello status del regno delle Due Sicilie e dell'operato di Ferdinando II, passando per la spedizione di Garibaldi (che, secondo lo scrittore, raggiunse il suo obiettivo pi\u00f9 per il tradimento delle alte cariche borboniche che per l'eroismo garibaldino) fino ad arrivare al brigantaggio, soffermandosi sugli eccidi del regio esercito, tra cui il pi\u00f9 noto ai danni dei comuni di Pontelandolfo e Casalduni.\nL'accusa rivolta ai personaggi chiave del Risorgimento rende questo libro un qualcosa che pu\u00f2 avvicinarsi al campo del \"politicamente scorretto\". Non mancano tra le sue critiche anche politici e intellettuali del Mezzogiorno, come Francesco Crispi e Benedetto Croce, da lui accusati di acquiescenza verso la politica e le leggi che tendevano ad avvantaggiare il nord rispetto al sud e meridionalisti come Giustino Fortunato, da lui definito \u00abtroppo lodato\u00bb, contestato dallo scrittore per non aver \u00abdifeso il suo paese a viso aperto\u00bb e ricordando che i suoi ascendenti erano manutengoli dei briganti. Alianello sar\u00e0 eletto come caposcuola da numerosi revisionisti che ne seguirono l'idea, in virt\u00f9 della circostanza che all'interno dei loro scritti \u00e8 spesso presente nella loro bibliografia almeno un titolo dello scrittore lucano."}
{"id": "1195308", "revid": "122566105", "url": "https://it.wikipedia.org/wiki?curid=1195308", "title": "Trevinano", "text": "Trevinano \u00e8 una frazione di circa 140 abitanti del comune di Acquapendente in provincia di Viterbo nel Lazio.\nGeografia fisica.\nTrevinano, paese collinare, si trova lungo la strada provinciale che da Acquapendente porta a San Casciano dei Bagni, in Provincia di Siena. Il paese \u00e8 infatti molto vicino ai confini fra Lazio e Toscana, ed al Lago di San Casciano. Molto vicina \u00e8 anche l'Umbria.\nAd est del paese si trova la Riserva naturale Monte Rufeno e scorre il piccolo torrente Rio Tirolle.\nStoria.\nPiccolo centro di probabile origine etrusca. Dopo il 396 a.C. Trevinano passa sotto Roma ma non si hanno notizie fino a tutto l'alto medioevo. \u00c8 probabile che il centro abitato originariamente fosse in localit\u00e0 Castelluzzo e che Trevinano, dove lo vediamo oggi, sia sorto in epoca carolingia. Il primo documento che riporti il nome Trevinano risale al gennaio 1073 ed \u00e8 un atto di donazione al monastero del SS. Salvatore sul monte Amiata. Il documento fu redatto da un tal giudice Rallando nel castello di Trevinano. Il piccolo centro sub\u00ec per tutto medioevo la sorte dei vari feudatari a cui fu di volta in volta sottoposto. Ricordiamo il dominio dei Visconti di Campiglia fino al 1327 (impossibile definire l'anno di inizio del dominio), poi dei Monaldeschi del ramo della Cervara dal 1327 al 1592; in seguito Trevinano fu diviso dalla Camera Apostolica, tra la famiglia Simoncelli e gli eredi dei Monaldeschi. Nel 1687 la Camera Apostolica entra in possesso di tutto il territorio riunificato e lo cede in feudo ai Bourbon del Monte. In seguito la storia di Trevinano sar\u00e0 sempre pi\u00f9 intrecciata a quella di Acquapendente e in generale a quella dello stato Pontificio. I principali monumenti sono il castello, che ancora reca sul portale lo stemma dei Monaldeschi della Cervara, la chiesa parrocchiale e la chiesa della Madonna della Quercia.\nIl castello.\nLe scarse notizie che si hanno sul castello di Trevinano risalgono alla met\u00e0 del XII secolo, periodo tormentato da frequento scontri tra gli aquesiani e gli orvietani. Una data fondamentale \u00e8 sicuramente il 1187, anno in cui con un trattato di pace, stipulata tra le citt\u00e0 di Acquapendente e Orvieto, si concede l'abitato di Trevinano ai figli di Sinibaldo Visconti di Cambiglia.\nAttualmente il Castello \u00e8 di propriet\u00e0 dei Boncompagni-Ludovisi, che non furono per\u00f2 mai feudatari di Trevinano, dato che infatti ereditarono il castello nel 2003 in linea femminile dalla famiglia Bourbon del Monte, ultimi feudatari di Trevinano. \nChiesa della Madonna della Quercia.\nPi\u00f9 ricche e pi\u00f9 dettagliate sono le notizie sulla chiesa della Madonna della Quercia. Scendendo da Trevinano verso il fiume Paglia, a circa un chilometro dall'abitato, si trova la chiesa dedicata alla Madonna della Quercia. Infatti secondo la tradizione popolare, come riporta un manoscritto del 1782, sui rami della quercia secolare avvenne, l'apparizione della Madonna.\nA croce latina con braccia absidate, fu eretta a santuario intorno al XVI Sec. Sull'altare, in parte barocco, si pu\u00f2 notare un pezzo del tronco dell'albero del miracolo. Dopo il restauro del 1721, ad opera di Giuseppe Pizzai, la chiesa and\u00f2 pian piano deteriorandosi e solo nel 1963 fu eseguito il consolidamento della struttura, ormai pericolosa grazie al contributo dei paesani.\nChiesa parrocchiale.\nLa Chiesa parrocchiale come si pu\u00f2 dedurre da un documento del '700, \u00e8 intitolata alla \"Madonna SS. sotto il mistero della Nativit\u00e0\";\nha tre navate divise da due file di tre pilastri ciascuna, collegati da archi.\nAttualmente la navata centrale, che anticipatamente era \"a volta\", \u00e8 formata da capriate con travi dipinte. La sua erezione \u00e8 presumibilmente del periodo rinascimentale. Sugli altari di stile barocco si possono notare tele del XVI e XVII sec., descritte in un documento del 1782: \" Vedevasi un quadro dove si esprimevano le nozze di cana, di eccellente pennello questo per\u00f2 dal canonico Ariberto del Monte, canonico di San Pietro di Roma, allora patrono di Trevinano fu fatto trasportare in Roma ed in luogo di quello fu istituito il presente fatto dal medesimo dipingere con l'immagine di San Lorenzo\"."}
{"id": "1195309", "revid": "857138", "url": "https://it.wikipedia.org/wiki?curid=1195309", "title": "\u00c6hs\u00e6r e \u00c6hs\u00e6rt\u00e6g", "text": "Nella mitologia osseta, \u00c6hs\u00e6r e \u00c6hs\u00e6rt\u00e6g sono i mitici figli gemelli di U\u00e6rh\u00e6g.\nNascita dei gemelli.\nQuando U\u00e6rh\u00e6g, decano dei Narti ebbe due figli, per propiziare la vita dei nascituri fece un banchetto invitando il fabbro Kurdal\u00e6gon, il genio Donbettyr e Bor\u00e6. Il fabbro celeste diede ai due bambini i nomi di \u00c6hs\u00e6r (\"Valoroso\") e \u00c6hs\u00e6rt\u00e6g (\"Pi\u00f9 valoroso del fratello\"), donando al padre un flauto di acciaio da lui stesso fabbricato, capace di cantare da solo.\nLe leggende narrano che i due fratelli crebbero molto rapidamente, tanto che in giovanissima et\u00e0, muniti di archi e frecce, tiravano ai volatili con grande precisione, tanto che si diffuse la notizia del valore dei due ragazzi figli di U\u00e6rh\u00e6g.\nLa guardia al frutteto dei Narti.\nNel frutteto dei Narti, cresceva un melo che produceva un unico frutto miracoloso che ogni notte veniva rubato, nonostante la guardia montata dai Narti. Al turno della guardia i due gemelli furono ammoniti dal padre per spronarli alla massima attenzione, i due montarono la guardia di notte e mentre \u00c6hs\u00e6r dormiva, il fratello vide giungere tre colombe, con la freccia ne colp\u00ec una e tutti e tre i volatili fuggirono lasciando una scia di macchie di sangue. I due fratelli inseguirono le colombe fino in riva al mare dove \u00c6hs\u00e6rt\u00e6g si tuff\u00f2 sul fondo per continuare la ricerca.\nQui \u00c6hs\u00e6rt\u00e6g giunse alla casa di Donbettyr, dove sedevano sette fratelli e due bellissime sorelle, non conoscendo l'identit\u00e0 dell'ospite, gli rivelarono che le tre loro sorelle erano solite trasformarsi in colombe ed andare a rubare la mela d'oro dei Narti, la terza sorella, Dzerass\u00e6 si trovava nella stanza accanto, lamentandosi per le ferite. L'unica soluzione era soffiarle addosso le sue stesse gocce di sangue che aveva perso per la ferita.\n\u00c6hs\u00e6rt\u00e6g rivel\u00f2 la sua identit\u00e0 e si offr\u00ec di curarla, lei guar\u00ec ed i due convolarono a nozze con una festa lunga nove giorni e nove notti, rimanendo poi a vivere in fondo al mare per intere settimane, fino a che \u00c6hs\u00e6rt\u00e6g si ricord\u00f2 del fratello ed i due sposi decisero di tornare sulla terraferma. \u00c6hsar accorgendosi del mare schiumoso cap\u00ec che il fratello stava tornando e corse a cacciare selvaggina per onorare il ritorno, i due sposi giunti sulla riva trovarono la capanna di \u00c6hsar ed il fratello appena tornato and\u00f2 a cercarlo. Qui si compie l'equivoco della storia per la somiglianza tra i due fratelli: \u00c6hsar torn\u00f2 dalla caccia e venne scambiato da Dzerass\u00e6 per il proprio marito, \u00c6hsar resosi conto di essere di fronte alla moglie del fratello non proffer\u00ec parola ma us\u00f2 discrezione evitando di approfittare dell'equivoco. Dzerass\u00e6 invece, non sapendo dello scambio, si offese per questa distanza. \nLa morte dei due gemelli.\n\u00c6hs\u00e6rt\u00e6g, tornato con un cervo, vide la moglie offesa e pens\u00f2 che il fratello le avesse fatto violenza, accecato dalla rabbia lo uccise con un pugnale, ma capito l'errore compiut\u00f2 non sopport\u00f2 l'onta e si lasci\u00f2 cadere sul suo stesso pugnale. Dzerass\u00e6 si disper\u00f2 lungamente finch\u00e9 non giunse su un cavallo a tre zampe Uastyrdji a cui la vedova spieg\u00f2 l'accaduto e chiese di eseguire la sepoltura dei due fratelli. La vedova non attese che Uastyrdji tornasse dalla fonte in cui si era andato a lavare e torn\u00f2 nella sua casa sottomarina tra le maledizioni di quest'ultimo che le predisse un futuro incontro nel paese dei morti."}
{"id": "1195317", "revid": "287204", "url": "https://it.wikipedia.org/wiki?curid=1195317", "title": "Campionato sudamericano di calcio Under-20 2007", "text": "Il Campionato sudamericano di calcio Under-20 2007, fu la 23\u00aa edizione della competizione organizzata dalla CONMEBOL riservata a giocatori Under-20, e fu giocato in Paraguay tra il 9 gennaio e l'28 gennaio 2007.\nIl Brasile si aggiudic\u00f2 il suo nono titolo, davanti ad Argentina, medaglia d'argento, ed Uruguay, bronzo. Queste tre nazionali e la quarta classificata Cile si qualificarono per il Campionato mondiale di calcio Under-20 2007, mentre le prime due, Brasile ed Argentina, anche al torneo di Calcio ai Giochi della XXIX Olimpiade\nPartecipanti.\nPartecipano al torneo le rappresentative delle 10 associazioni nazionali affiliate alla Confederaci\u00f3n sudamericana de F\u00fatbol:\nCitt\u00e0 e stadi.\nQuattro furono le sedi scelte per ospitare le gare del torneo:"}
{"id": "1195323", "revid": "1543377", "url": "https://it.wikipedia.org/wiki?curid=1195323", "title": "Malte Persson", "text": "Il suo primo libro \"Livet p\u00e5 den h\u00e4r planeten\" (La vita su questo pianeta) \u00e8 stato pubblicato nel 2002. Ha in seguito pubblicato \"Apolloprojektet\" (Il progetto di Apollo) (2004) e \"Dikter\" (Poema) (2007).\nPersson ha tradotto opere di Francis Ponge e Thomas Kling in svedese."}
{"id": "1195326", "revid": "1100311", "url": "https://it.wikipedia.org/wiki?curid=1195326", "title": "Koninklijke Voetbal Club Westerlo", "text": "Il Koninklijke Voetbal Club Westerlo (fiamm. \"Reale Club Calcistico Westerlo\" ), chiamato comunemente Westerlo, \u00e8 una societ\u00e0 calcistica belga con sede a Westerlo. Attualmente milita nella Tweede klasse, la seconda divisione del campionato belga di calcio.\nStoria.\nNel alcuni giocatori lasciarono lo \"Sportkring Westerlo\" per fondare, il 5 settembre, il Westerlo Sport, l'antenato del K.V.C. Westerlo. Il club fu registrato alla Federcalcio belga il 1\u00ba ottobre 1935 (matricola n\u00ba 2024).\nNel 1939 la squadra vinse il suo primo titolo (Campionato Provinciale). Cinque anni pi\u00f9 tardi lo Sportkring Westerlo e i dissidenti del Westerlo Sport decisero di unirsi nonostante la rivalit\u00e0 tra le squadre il nuovo club fu chiamato V.C. Westerlo.\nLa nuova squadra divenne campione provinciale nel 1960. Otto anni pi\u00f9 tardi il club disput\u00f2 la sua prima stagione a livello nazionale nella Promozione e vinse la propria categoria, potendo cos\u00ec disputare la Terza Divisione nel 1969. Alla fine della stagione il Westerlo non riusc\u00ec a conquistare il terzo titolo di fila, giungendo secondo dietro al K.A.S. Eupen. L'anno dopo il club retrocesse e resto in Promozione per dieci stagioni. In seguito la squadra retrocedette ancora due volte e gioc\u00f2 nella seconda divisione di Anversa nel 1982-1983. Ma nei tre anni seguenti il Westerlo fu sempre promosso e raggiunse ancora la terza divisione.\nNel 1993 il club fu promosso in seconda divisione e poi nella Pro League nel 1997. Nel 1996 la squadra aggiunse il prefisso \"Koninklijke\" (che significa \"reale\" in olandese) al proprio nome. Nella stagione 2000-2001 vinse la Coppa del Belgio, il primo trofeo della storia della squadra. Nella stagione 2010-2011 usc\u00ec sconfitto (0-2) dalla finale della Coppa del Belgio contro lo Standard Liegi. Il 7 agosto 1999 il Westerlo, pareggiando 6-6 contro il , stabil\u00ec un primato: fu il pareggio pi\u00f9 gol nella storia dei campionati di massima divisione di tutto il mondo (il record sar\u00e0 eguagliato in Scozia nel 2010).\nCollegamenti esterni.\n Sito ufficiale"}
{"id": "1195327", "revid": "36426", "url": "https://it.wikipedia.org/wiki?curid=1195327", "title": "Chiesa di San Vincenzo (Galliano)", "text": ""}
{"id": "1195328", "revid": "1805885", "url": "https://it.wikipedia.org/wiki?curid=1195328", "title": "Il mondo della luna", "text": "Il mondo della luna \u00e8 un dramma giocoso in tre atti scritto da Carlo Goldoni per essere musicato da Baldassarre Galuppi, il quale lo rappresent\u00f2 per la prima volta il 29 gennaio 1750 a Teatro San Mois\u00e8 di Venezia. Successivamente il libretto fu ripreso da altri compositori, tra i quali Giovanni Paisiello e Franz Joseph Haydn, che lo music\u00f2 nel 1777 in occasione di una festa di nozze dei principi Esterh\u00e1zy.\nIl testo narra di un astrologo truffaldino, Ecclitico, che mette in scena un'elaborata farsa con finti abitanti della Luna per sposare una delle figlie di Buonafede e far sposare l'altra figlia con l'amico Ernesto.\nCompositori che utilizzarono il libretto.\nLa data e la citt\u00e0 si riferiscono alla prima rappresentazione:"}
{"id": "1195329", "revid": "117272917", "url": "https://it.wikipedia.org/wiki?curid=1195329", "title": "Piedicolle (Collazzone)", "text": "Piedicolle \u00e8 una frazione del comune di Collazzone (PG).\nSorge a 324 metri s.l.m. con 127 abitanti. Il paese \u00e8 facilmente raggiungibile dalla superstrada E45, trovandosi esattamente a met\u00e0 strada tra i due svincoli di Marsciano e Pantalla.\nOrigini del nome.\nIl nome del paese significa letteralmente \"ai piedi del colle\" ; ci\u00f2 potrebbe sembrare un controsenso in quanto il borgo si trova in piena collina: in realt\u00e0 il colle a cui si fa riferimento \u00e8 quello di Collazzone, che si trova in una posizione pi\u00f9 alta rispetto a Piedicolle, da cui il nome del paese.\nStoria.\nIl borgo \u00e8 di origine medioevale; devastato da Niccol\u00f2 Piccinino nel 1437, venne definitivamente ricostruito da Mariotto da Marsciano, nel 1544. Il paese conserva tuttora il cerchio delle mura medioevali, sebbene col tempo si sia sviluppato al di fuori di esse, soprattutto lungo la via dell'Acquasanta, che congiunge il borgo con la valle del Tevere, dove si \u00e8 sviluppata la frazione che prende il nome dalla via omonima (Acquasanta, appunto)."}
{"id": "1195332", "revid": "1564499", "url": "https://it.wikipedia.org/wiki?curid=1195332", "title": "Decorata", "text": "Decorata \u00e8 la maggiore frazione del comune di Colle Sannita, in provincia di Benevento, sita in prossimit\u00e0 del confine con il Molise.\nGeografia fisica.\nDecorata sorge a 782 , appena ad est dello spartiacque appenninico: si trova quindi nel Fortore beneventano, quella parte dell'alta valle del fiume Fortore (tributaria del mar Adriatico) amministrativamente situata in Campania.\nSi trova ad 8\u00a0km da Colle Sannita, 9 da Castelvetere in Val Fortore ed 11 da Riccia (CB). Dal confine molisano dista solo 3\u00a0km, mentre ne dista circa 30 da quello pugliese.\nStoria.\nIl paese ha circa anni di storia: nelle prime fasi dell'insediamento normanno nell'alta valle del Fortore, le famiglie franco-normanne ivi discese solevano ritagliare per s\u00e9 delle unit\u00e0 comitali in quelli che in et\u00e0 classica erano \"municipia\" romani e che il medioevo aveva fortemente ridimensionato. In questo contesto, un documento del 1052 riporta come Nubilone, signore franco del \"Castello Magno de plana\" (oggi nel comune di San Bartolomeo in Galdo) fosse il fondatore del nuovo insediamento monastico di Decorata, su sollecitazione di Roberto, vescovo di Bojano anch'egli di origine franca. Il monastero si trova quindi nella contea di Castel Magno, unit\u00e0 comitale autonoma tra quelle di Civitate e Bojano la cui esistenza \u00e8 dovuta alla presenza del gruppo di normanni di Nubilone, tra loro consanguinei. Il feudo di Castelmagno passer\u00e0 poi a Sardus de Castelmagno e in seguito a Helias de Ripa (Ripa era anch'essa presso San Bartolomeo in Galdo). Successivamente, viene citata nel \"Catalogus Baronum\". Decorata sarebbe il nucleo originario da cui gli abitanti si spostarono per popolare Colle Sannita. Vi si trova una chiesa dedicata a santa Maria.\nAmbiente.\nIl paese \u00e8 una meta agrituristica piuttosto apprezzata, per via delle caratteristiche ambientali e dell'isolatezza nell'ambito agreste sannita. Il lago che sorge nei pressi del borgo costituisce un altro motivo principale di attrattivit\u00e0 turistica per il paese.\nInfrastrutture e trasporti.\nLa frazione \u00e8 lambita dalla strada statale 212 della Val Fortore ed \u00e8 attraversata dalla strada provinciale 52 \"Decorata - Castelvetere - S. Bartolomeo\", che origina dalla prima."}
{"id": "1195333", "revid": "36426", "url": "https://it.wikipedia.org/wiki?curid=1195333", "title": "Collegiata di Sant'Orso di Aosta", "text": ""}
{"id": "1195334", "revid": "56620", "url": "https://it.wikipedia.org/wiki?curid=1195334", "title": "Chiesa dei Santi Pietro e Orso", "text": ""}
{"id": "1195341", "revid": "2228939", "url": "https://it.wikipedia.org/wiki?curid=1195341", "title": "Evan Rachel Wood", "text": "Nel 2017 ha vinto un Critics' Choice Award e un Satellite Award per la sua interpretazione di Dolores Abernathy nella serie televisiva \"Westworld - Dove tutto \u00e8 concesso\".\nBiografia.\nEsordi.\nFiglia d'arte, il padre \u00e8 l'attore Ira David Wood III e sua madre l'attrice Sara Lynn Moore. I genitori si separarono quando aveva 10 anni. Gi\u00e0 da bambina recita in teatro (il padre \u00e8 il fondatore del Theatre In The Park a Raleigh). \u00c8 stata educata in casa e ha preso il diploma a 15 anni. A sette anni affronta un provino per il ruolo di Claudia, la bambina vampira di \"Intervista con il vampiro\" (il ruolo viene per\u00f2 assegnato a Kirsten Dunst). Sempre all'et\u00e0 di sette anni si trasferisce a Los Angeles in cerca di fortuna. Qui riesce ad ottenere parti in alcuni film per la televisione. In seguito inizia a recitare in diverse serie televisive. Successivamente riesce ad ottenere diverse parti in film per il grande schermo come \"Amori &amp; incantesimi\" e \"S1m0ne\".\nAffermazione.\nInizia a recitare apparendo in diverse serie televisive, tra cui \"American Gothic\" (1995-1996) e \"Ancora una volta\" (1999-2002). In seguito partecipa ad alcuni episodi del serie televisive \"Profiler - Intuizioni mortali\", finch\u00e9 non arriva il successo grazie al film \"Thirteen\" che le vale la candidatura come migliore attrice protagonista ai Golden Globe e agli Screen Actors Guild Award, successivamente al quale viene scelta da Ron Howard per \"The Missing\". Negli anni seguenti prende parte ai film \"Litigi d'amore\", \"Down in the Valley\" e \"Correndo con le forbici in mano\" e inoltre presta la sua voce al film d'animazione \"The Reef - Amici per le pinne\". Nel 2007 \u00e8 protagonista del film musical di Julie Taymor \"Across the Universe\" e recita al fianco di Michael Douglas in \"Alla scoperta di Charlie\". L'attrice \u00e8 stata inoltre l'ispirazione della canzone \"Heart-Shaped Glasses (When the Heart Guides the Hand)\" di Marilyn Manson, partecipando inoltre al video musicale, interpretazione tra i ruoli pi\u00f9 pagati in un videoclip.\nNel 2008 Evan partecipa a \"Davanti agli occhi\" con Uma Thurman e al film indipendente \"The Wrestler\" che segna il ritorno di Mickey Rourke. Viene inoltre scritturata per il musical di Broadway \"Spiderman\", con musiche di Bono e The Edge degli U2. Nel 2009 viene scelta da Woody Allen per recitare nel film \"Basta che funzioni\". Nello stesso anno viene scelta per interpretare il ruolo ricorrente della regina Sophie-Anne Leclerq nella serie televisiva \"True Blood\". Nel 2010 \u00e8 protagonista, assieme a Chris Evans, di una campagna pubblicitaria per Gucci, firmata da Frank Miller, per la fragranza Gucci Guilty. Nel 2011 interpreter\u00e0 Veda Pierce, accanto all'attrice Kate Winslet, in \"Mildred Pierce\", una miniserie televisiva statunitense, interpretazione che le vale la sua seconda nomination ai Golden Globe e una nomination al Premio Emmy. Nello stesso anno ottiene un ruolo nel film \"The Conspirator\" diretto da Robert Redford, film sul complotto riguardo l'assassinio di Abraham Lincoln. Ha anche avuto un ruolo nel film \"Le idi di marzo\" al fianco di Ryan Gosling e del regista George Clooney.\nDal 2016 interpreta Dolores Abernathy nella serie televisiva \"Westworld - Dove tutto \u00e8 concesso\", per la quale ha vinto un Critics' Choice Award e un Satellite Award, ricevendo la sua seconda nomination agli Emmy e la sua terza nomination ai Golden Globe nella sezione miglior attrice in una serie drammatica. Nel 2019 Evan \u00e8 la voce della regina Iduna, la defunta madre di Elsa e Anna, nel film di animazione disneyano \"Frozen II - Il segreto di Arendelle\".\nVita privata.\nEvan Rachel Wood ha tre fratelli e una sorella. Il padre \u00e8 di religione cristiana, la madre si \u00e8 convertita alla religione ebraica. Si definisce \"spirituale ma non religiosa\" e bisessuale. \u00c8 cintura nera di Taekwondo. \nNel 2005 l'attrice inizia una relazione con l'attore Jamie Bell, conosciuto durante le riprese del videoclip della canzone \"Wake Me Up When September Ends\" dei Green Day, separandosi dopo un anno. Nel 2007 viene resa pubblica la relazione con Marilyn Manson. La coppia si separa una prima volta nel 2008 e successivamente \u00e8 stata legata dal gennaio all'agosto 2010. Nell'estate del 2011 riprende la relazione con Jamie Bell, 5 anni dopo essersi lasciati. La coppia si sposa il 30 ottobre 2012 ed ha un figlio, nato con un parto naturale in casa nel luglio 2013. Nel maggio 2014 i due annunciano la separazione. Lo stesso anno l'attrice ha una relazione con la collega Katherine Moennig e successivamente, fino al 2017, con il cantante Zach Villa. \nNel febbraio 2021 ha denunciato pubblicamente attraverso la sua pagina Instagram gli abusi che avrebbe subito dal cantante Marilyn Manson nel corso della loro relazione.\nDoppiatrici italiane.\nNelle versioni in italiano dei suoi film, Evan Rachel Wood \u00e8 stata doppiata da:\nCome doppiatrice, \u00e8 sostituita da:"}
{"id": "1195343", "revid": "13369", "url": "https://it.wikipedia.org/wiki?curid=1195343", "title": "Basilica dei Santi Pietro e Paolo (Como)", "text": ""}
{"id": "1195344", "revid": "76963", "url": "https://it.wikipedia.org/wiki?curid=1195344", "title": "Anita Dobson", "text": "Carriera.\nAnita si \u00e8 diplomata alla \"Webber Douglas Academy\" di arte drammatica a Londra.\nIl suo primo ruolo importante risale al 1983, nella sitcom \"Up the Elephant and Round the Castle\", ma \u00e8 famosa soprattutto per il ruolo di Angie Watts, nella soap opera della BBC, EastEnders, che ha interpretato dal 1985 al 1988.\nDopo aver lasciato EastEnders ha interpretato molti ruoli televisivi e teatrali, incluse le sitcom della BBC \"Red Dwarf\", \"Rab C Nesbitt\" e la sua serie \"Split Ends\" (1989), che per\u00f2 ha chiuso i battenti dopo un solo anno. Ha anche recitato nel film drammatico della BBC Dangerfield (1995) e Sunburn (1999); nel film drammatico ambientato in un ospedale Casualty (2000) e in Holby City (2003), e nella serie \"The Last Detective\" (2004), per citarne qualcuno.\nSi \u00e8 anche riunita con la compagna di East Enders Leslie Grantham nella produzione Sky \"The Stretch\" e nella serie Urban Gothic (2000). \nPi\u00f9 recentemente \u00e8 apparsa nel film poliziesco The Bill, nel 2005. \nCarriera musicale e teatrale.\nAd agosto, nel 1986 ha raggiunto il quarto posto nella \"UK Singles Chart\" con \"Anyone Can Fall in Love\", canzone basata sul tema di EastEnders, scritta da Simon May. La canzone \u00e8 stata prodotta da colui che sarebbe poi diventato marito di Anita, il chitarrista dei Queen Brian May. Ha anche lanciato altri album e altri singoli, ma con minore successo.\nNel palcoscenico, Anita Dobson ha recitato il ruolo di Hazel Fletcher nel musical Budgie, con Adam Faith. \u00c8 anche apparsa nel musical Rough Crossing; ha recitato la parte di una sopravvissuta all'olocausto ne \"My Lovely Shayna Maidel\".\nPi\u00f9 recentemente ha recitato il ruolo di Gertrude nella produzione di \"Amleto\" dell'English Touring Theatre. Ha recitato in diversi musical, tra cui \"Follies\" e \"Chicago.\"\nRiconoscimenti.\nNel 1987 Anita viene votata per il Rear of the Year riconoscimento per personaggi con una notevole carriera alle spalle.\nNel 2003 \u00e8 stata nominata per il premio \"Laurence Olivier Award\" come migliore attrice nella sua performance in \"Frozen\" al Royal National Theatre\nVita privata.\nAnita Dobson \u00e8 sposata con Brian May, il celebre chitarrista della band inglese Queen."}
{"id": "1195348", "revid": "76430", "url": "https://it.wikipedia.org/wiki?curid=1195348", "title": "Intermezzo per musica", "text": ""}
{"id": "1195351", "revid": "149727", "url": "https://it.wikipedia.org/wiki?curid=1195351", "title": "Mazzorno Destro", "text": ""}
{"id": "1195353", "revid": "76430", "url": "https://it.wikipedia.org/wiki?curid=1195353", "title": "Dramma giocoso per musica", "text": ""}
{"id": "1195356", "revid": "149727", "url": "https://it.wikipedia.org/wiki?curid=1195356", "title": "Oca Marina (Taglio di Po)", "text": ""}
{"id": "1195357", "revid": "767487", "url": "https://it.wikipedia.org/wiki?curid=1195357", "title": "Palazzo Ferretti", "text": "Il palazzo Ferretti \u00e8 uno dei pi\u00f9 importanti e imponenti palazzi nobiliari di Ancona. \nSorge alle pendici del colle Guasco, in via Ferretti, all'angolo con Piazza del Senato ed \u00e8 conosciuto anche come \"Palazzo di San Pellegrino\" o \"Palazzo Ferretti agli Scalzi\" per la contiguit\u00e0 con l'adiacente Chiesa dei Santi Pellegrino e Teresa detta \u201cdegli Scalzi\u201d, fatta costruire dai Carmelitani Scalzi.\nDal 1958 \u00e8 la sede del Museo archeologico nazionale delle Marche.\nStoria e descrizione.\nNel 1535 venne cacciato da Ancona il legato pontificio, l'aretino cardinale Benedetto Accolti il Giovane, che nel 1532 aveva abolito il Libero comune ponendo Ancona alle dirette dipendenze dello Stato pontificio. Nel periodo del suo dispotico governo giustizi\u00f2 numerosi cittadini, anche nobili, e ne costrinse all'esilio altri, fra i quali i Ferretti.\nCon il ritorno in citt\u00e0, i Ferretti colsero l'occasione per manifestare la loro importanza economica, politica e sociale con la costruzione di una nuova residenza, e al tempo stesso segnare la rinascita della potenza di Ancona. Il conte Angelo di Girolamo Ferretti cos\u00ec decise la costruzione di un nuovo e grandioso palazzo sull'impronta delle grandi opere di Roma, Venezia o Firenze. I disegni sembra siano stati forniti nel 1540-43 dal grande architetto Antonio da Sangallo il Giovane, gi\u00e0 attivo ad Ancona nella costruzione della Cittadella. La costruzione dell'edificio, tuttavia, venne realizzata fra il 1560 e il 1566 ad opera di un altro grande architetto Pellegrino Tibaldi, gi\u00e0 presente ad Ancona da prima del 1556, e a cui si deve anche l'intervento alla Loggia dei Mercanti a seguito di un incendio avvenuto durante una rappresentazione teatrale del carnevale nel 1556; il restauro di Palazzo Bosdari; la progettazione della Fontana del Calamo, e un breve periodo di direzione del cantiere della Fortezza della Cittadella nel 1560.\nLa complessa decorazione del palazzo venne affidata dal conte Angelo allo stesso Tibaldi, che con i suoi allievi, realizz\u00f2 sia gli elaborati soffitti lignei intagliati e dipinti, sia le fasce a fresco con motivi grotteschi, racconti mitologici, figure allegoriche e di divinit\u00e0, che decorano le sale di rappresentanza del primo piano:\nPurtroppo, invece, le decorazioni del pianterreno si sono perse tutte.\nLe volte del \"Salone del Caminetto\", al secondo piano, con affreschi a grottesca con paesaggi fantastici e vedute di monumenti romani, si devono alla mano del pittore tardo cinquecentesco Federico Zuccari.\nNella met\u00e0 del Settecento la famiglia ottenne anche il titolo di marchesi, e a partire dal 1759 il palazzo venne ristrutturato per volere di Cristoforo Ferretti, la cui progettazione venne affidata all'architetto Luigi Vanvitelli, il quale costru\u00ec l'ala adiacente alla nuova Chiesa dei Santi Pellegrino e Teresa, realizz\u00f2 il balcone sopra il portale centrale, lo scalone d'onore e il giardino pensile a portico e logge da cui si gode una splendida vista sul mare. Tale ampliamento fu arricchito da statue in stucco e busti in marmo della bottega anconetana di Gioacchino Varl\u00e8.\nAlla fine del XVIII e gli inizi XIX secolo sono infine databili gli ultimi interventi pittorici, condotti per volont\u00e0 del conte Liverotto Ferretti (1750 \u2013 1815): in alcuni salottini del III piano vennero realizzate raffinatissime volte a grottesche. Negli anni 1928-31 i Ferretti fecero restaurare il palazzo dall'architetto milanese Paolo Tornaghi; e di nuovo altri restauri veneree eseguiti nei primi anni '50, per riparare i danni causati dai bombardamenti degli Alleati nel 1943, durante la 2\u00aa Guerra mondiale.\nDivenuto di propriet\u00e0 statale, il palazzo \u00e8 dal 1958 la sede del Museo archeologico nazionale delle Marche.\nIl Museo archeologico.\nIl \"Museo archeologico nazionale delle Marche\" documenta in modo pressoch\u00e9 completo la preistoria e la protostoria del territorio marchigiano; comprende ricche collezioni relative alla civilt\u00e0 greca, romana e a quella dei Galli Senoni. I reperti relativi alla civilt\u00e0 picena formano la pi\u00f9 completa raccolta esistente; per la ricchezza delle sue collezioni il museo \u00e8 uno dei pi\u00f9 importanti musei archeologici d'Italia."}
{"id": "1195361", "revid": "404338", "url": "https://it.wikipedia.org/wiki?curid=1195361", "title": "Sclerosi tuberosa di Bourneville", "text": ""}
{"id": "1195368", "revid": "729019", "url": "https://it.wikipedia.org/wiki?curid=1195368", "title": "Battaglia di Barbalisso", "text": "La battaglia di Barbalisso fu combattuta nel 252/253 tra le forze del re sasanide Sapore I e un esercito romano. La vittoria arrise ai Sasanidi.\nContesto storico.\nLa morte improvvisa dell'Imperatore Gordiano, non sappiamo se in battaglia o per mano del suo successore, il prefetto del Pretorio, Filippo l'Arabo, determinarono il ritiro delle armate romane ed il ritorno allo \"status quo ante\" almeno per otto anni fino al 252. Le \"Res Gestae Divi Saporis\", epigrafe propagandistica dell'imperatore sassanide, raccontano:\nAlcuni anni pi\u00f9 tardi (attorno al 252), il re Cosroe II di Armenia fu ucciso su istigazione dei Sasanidi, poich\u00e9 aveva tentato invano di invadere i territori persiani dell'Assiria (tra il 244 ed il 249), per vendicare lo scomparso re dei Parti, Artabano IV (appartenente anch'egli alla dinastia arsacide). Si racconta che il re armeno chiese inizialmente aiuto militare a Filippo l'Arabo, il quale, impegnato a risolvere importanti questioni interne oltre a respingere nuove e pressanti invasioni barbariche lungo il limes danubiano, dispose un invio di truppe ausiliarie (o comunque alleate ai Romani, dell'intero limes orientale) allo stesso re armeno. Il regno armeno divenne, quindi, protettorato persiano, mentre il figlio Tiridate trov\u00f2 rifugio presso i Romani.\n\"Casus belli\".\nIl \"casus belli\" viene riportato nelle \"Res gestae\" di Sapore, in cui si afferma, laconicamente, che \"Cesare ment\u00ec ancora\". Sapore potrebbe essersi lagnato con i Romani del mancato rispetto dell'impegno da parte romana, sancito dalla pace stipulata nel 244 con Filippo l'Arabo, di rinunciare ad intervenire nella politica del regno d'Armenia, contesa in precedenza da Sasanidi e Romani. \u00c8 possibile che Treboniano Gallo stesse ammassando truppe sull'Eufrate per attaccare i Sasanidi. Questa seconda ipotesi spiegherebbe la presenza di un esercito cos\u00ec ingente come quello sconfitto a \"Barbalissos\" nei pressi della frontiera orientale, lo spostamento di alcune \"vexillationes\" della Legio II \"Parthica\" ad Apamea e di un\"Ala\" di cavalleria (l\"Ala I Flavia Britannica milliaria civium Romanorum\" proveniente dalla Pannonia), come pure la coniazione di antoniniani (necessari a pagare l'esercito) da parte della zecca di Antiochia.\nBattaglia.\nNel 252 (o 253) Sapore attacc\u00f2 la Mesopotamia romane. Lo scontro pi\u00f9 importante fu proprio quello combattuto a \"Barbalissos\", dove il re sasanide ebbe ragione di 60.000 Romani, secondo le \"Res Gestae Divi Saporis\":\nConseguenze.\nLa sconfitta romana fu seguita da un periodo di intensa ostilit\u00e0 che port\u00f2, poco dopo, alla conquista sasanide della capitale provinciale Antiochia dove razziarono un ingente bottino e trascinarono con s\u00e9 numerosi prigionieri, e, tre o quattro anni pi\u00f9 tardi, della fortezza frontaliera di Doura Europos (nel 256), in Siria."}
{"id": "1195375", "revid": "278830", "url": "https://it.wikipedia.org/wiki?curid=1195375", "title": "Miss Italia nel mondo", "text": "Miss Italia nel mondo \u00e8 stato un concorso di bellezza che ogni anno eleggeva una ragazza di origine italiana residente in altri Stati del mondo. Nel 2012, ultimo anno di svolgimento, la formula venne cambiata e le concorrenti erano stavolta ragazze straniere residenti in Italia da almeno un anno.\nStoria.\nIdeata da Enzo Mirigliani nel 1990, fino al 2003, la manifestazione venne realizzata al mese di settembre, una settimana prima della messa in onda del concorso di Miss Italia. Dal 2004, per evitare una sovrapposizione con il concorso principale, la manifestazione viene spostata al mese di giugno e nel 2011 al mese di luglio. Negli ultimi anni, il concorso lascia la location delle Terme Berzieri di Salsomaggiore Terme per approdare prima al Palazzo del Turismo di Jesolo e poi al Lungomare Falcomat\u00e0 di Reggio Calabria. Nel 2012 infine il concorso si \u00e8 svolto in concomitanza con Miss Italia, a settembre, da Montecatini Terme."}
{"id": "1195379", "revid": "1573940", "url": "https://it.wikipedia.org/wiki?curid=1195379", "title": "Comunit\u00e0 montana della Carnia", "text": "La Comunit\u00e0 montana della Carnia comprendeva i 28 comuni dell'omonimo territorio in provincia di Udine, la sede era a Tolmezzo. Scopo dell'ente era la valorizzazione umana, sociale ed economica della comunit\u00e0. Gli organi dell'ente erano il presidente, la giunta ed il consiglio.\nLa comunit\u00e0 montana \u00e8 stata soppressa il 1\u00ba agosto 2016 in attuazione della Legge regionale n. 26 del 2014 e delle modifiche apportate con la Legge regionale n. 10 del 2016, riguardanti il riordino degli enti locali. Le sue funzioni sono state prese in carico dalle rispettive UTI (Unioni Territoriali Intercomunali)."}
{"id": "1195392", "revid": "712828", "url": "https://it.wikipedia.org/wiki?curid=1195392", "title": "Manizales", "text": "Manizales \u00e8 un comune della Colombia, capoluogo del dipartimento di Caldas.\nSituato in una regione montuosa piena di dirupi e rilievi scoscesi, \u00e8 posto in una zona caratterizzata da instabilit\u00e0 sismica. La particolare collocazione geografica ha reso necessari interventi di edilizia antisismica. Il territorio che circonda la citt\u00e0 \u00e8 molto fertile e ricco di piantagioni di caff\u00e8. La citt\u00e0 sorge nel nord dell'Asse colombiano del caff\u00e8 (\"Eje Cafetero\"), vicino al vulcano Nevado del Ruiz, ad un'altitudine di circa 2.160 metri.\nManizales \u00e8 anche chiamata \"La ciudad de las puertas abiertas\" (\"La citt\u00e0 delle porte aperte\") ed anche chiamata \"Manizales del alma\", per il pasodoble taurino che ha il suo nome.\nQuesta citt\u00e0 \u00e8 conosciuta per la fiera annuale Feria anual, il festival internazionale di teatro Festival Internacional de Teatro e numerosi spettacoli e convenzioni.\nSecondo l'ultimo censimento la popolazione di Manizales nel 2005 contava 368.433 abitanti, saliti a 386.931 nel 2009 in base ad una proiezione fatta per il DANE.\nFu fondata il 18 ottobre 1849 nel corso di una guerra civile."}
{"id": "1195393", "revid": "599013", "url": "https://it.wikipedia.org/wiki?curid=1195393", "title": "Dario Smoje", "text": "Carriera.\nClub.\nCresciuto nell'HNK Rijeka, esordisce in HNL, la massima divisione del campionato di calcio croato all'et\u00e0 di 16 anni con la maglia della squadra della sua citt\u00e0, lanciato come una delle giovani promesse della neonata nazionale. Due anni dopo si trasferisce in Italia al , che per prenderlo vince la concorrenza della Juventus; voluto dall'allora allenatore dei lombardi Fabio Capello, con la maglia rossonera il calciatore slavo gioca 6 partite risultando essere un flop.\nIl club decide di cederlo in prestito al Monza, in Serie B, cos\u00ec che il ragazzo, appena ventenne, possa fare esperienza in un campionato difficile come quello italiano. Il suo rendimento nelle due stagioni con la casacca brianzola \u00e8 buono e rilancia la sua immagine nel mercato estivo.\nNell'estate del 2000 avviene il passaggio alla ma a causa di una notevole concorrenza, il calciatore fiumano \u00e8 costretto a farsi da parte, cosicch\u00e9 l'anno successivo avviene il ritorno in patria nella , la formazione pi\u00f9 titolata della Croazia. Dopo due stagioni con 9 marcature avviene il passaggio nell'NK Zagabria, l'altro club della capitale, il primo della storia del calcio croato.\nNel 2004 parte per una nuova esperienza in Belgio nel e firma un contratto quinquennale che lo lega alla societ\u00e0 fiamminga fino al 2009.\nIl 22 maggio 2009 il difensore centrale firma un contratto triennale con il Panionios per\u00f2 dopo solo una stagione lascia la Grecia per far ritorno in Croazia firmando un contratto con Hrvatski dragovoljac dove, dopo sole 3 presenze, \u00e8 stato svincolato nel dicembre del 2010.\nNazionale.\nHa fatto tutta la trafila delle Nazionali giovanili croate, giocando dall'Under-15 all'Under-21 tra il 1994 e il 2000; con quest'ultima ha disputato il Campionato europeo di calcio Under-21 in Slovacchia del 2000.\nCon la Nazionale maggiore ha giocato la sua unica partita nel 2003 in amichevole contro la Macedonia."}
{"id": "1195395", "revid": "1305772", "url": "https://it.wikipedia.org/wiki?curid=1195395", "title": "Voyenno-Vozdushnye Sily", "text": "Voyenno-Vozdushnye Sily \u00e8 un termine russo che significa aeronautica militare. Pu\u00f2 riferirsi a:"}
{"id": "1195399", "revid": "287204", "url": "https://it.wikipedia.org/wiki?curid=1195399", "title": "La morte fa l'appello", "text": "La morte fa l'appello \u00e8 un romanzo poliziesco scritto da Patrick Quentin, pubblicato per la prima volta nel 1936 e ristampato nel 1954 nella collana Il Giallo Mondadori con il numero 263.\nTrama.\nIn seguito ad una giusta condanna in America, due giovani studenti di un illustre collegio inglese vengono assassinati. Niente servir\u00e0 a salvaguardare le vite di Eric e Irving Bernard-Moss, che vengono assassinati nell'istituto inglese di Craiglea dalla mano feroce e implacabile di un assassino pronto a colpire ancora."}
{"id": "1195401", "revid": "125105786", "url": "https://it.wikipedia.org/wiki?curid=1195401", "title": "Solagna", "text": "Solagna (\"So\u0142agna\" in veneto) \u00e8 un comune italiano di 1.807 abitanti della provincia di Vicenza in Veneto, situato all'imbocco del Canale di Brenta.\nIl comune fa parte dell'Unione montana Brenta.\nStemma.\nLa descrizione dello stemma, autorizzato il 24 luglio 1953 dal Presidente del Consiglio dei ministri, \u00e8: \"d'azzurro alla croce latina uscente dalla punta, accollata da un serpe con la testa rivolta e la coda passante dietro l'asta della croce, il tutto al naturale\".\nStoria.\nL'abitato di Solagna \u00e8 di antica origine: i Longobardi posero un presidio militare in contrada Mignano, dal quale potevano controllare l'intera vallata. La competenza di Solagna si estendeva allora su un vasto territorio e nei secoli successivi, pur passando sotto il dominio franco, non perse la propria importanza: infatti, quando nel 917 Berengario I re d'Italia ne fece dono al Vescovo di Padova, Solagna si estendeva su un'area che praticamente comprendeva l'intero territorio del Canale di Brenta.\nNella 'Storia di Bassano e del suo territorio' (1884), il piccolo centro vallivo deve il suo nome a Vallis Solanea (valle soleggiata): l\u00ec dove il Canal di Brenta si apre finalmente alla luce del sole.\nDurante il X secolo la chiesa di Santa Giustina, dipendente, come tutte le chiese della Valle, dalla pieve matrice di Santa Maria in Colle di Bassano, fu dotata di fortificazioni difensive. Il territorio rimase sotto l'influenza Padovana fino alla fine del XII secolo: Bassano per prima, e poco pi\u00f9 tardi i Comuni della Valle, giurarono fedelt\u00e0 a Vicenza ma passarono ben presto sotto il dominio degli Ezzelini che vollero l'erezione di una torre, all'entrata di Solagna, una fortezza sul monte Cornon e una cinta muraria che collegava i due presidi militari. All'estinguersi degli Ezzelini l'intero territorio fu conteso fra Padova e Vicenza ed infine divenne definitivamente territorio padovano all'inizio del Trecento.\nDurante il secolo XIV le lotte per la supremazia sul territorio non furono per\u00f2 sedate ed infine anche la Serenissima vi stese la sua longa manus fino ad imporvi il proprio dominio. Da questo momento in avanti il destino di Solagna segue le vicende della Repubblica veneziana.\nIn localit\u00e0 Ponte San Lorenzo, a quota 1050 slm, \u00e8 presente la \"Colonna\", dono della Citt\u00e0 di Roma, a ricordare che l\u00ec fu fermata l'incalzante offensiva austroungarica.\nContrade.\nDalla toponomastica del paese si possono distinguere tre principali contrade: il \"Borgo\" o \"Piazza\", cio\u00e8 il primo nucleo abitativo attorno alla chiesa e alle sue mura medievali, la \"Villa\" (oggi trasformata in \"Via\"), cio\u00e8 la campagna del borgo, ed infine \"Bresagge\" (derivante dal verbo bruciare, sterpare e roncare con incendio) situata sui pendii montani. Inoltre sono presenti altre contrade pi\u00f9 piccole ma non meno importanti e antiche, come la \"contr\u00e0 Torre\", sorta vicino alla torre che sbarrava l'entrata a sud del paese, contr\u00e0 \"Mignano\", il cui nome deriva probabilmente da \"Ariminianum\" ovvero la presenza di una guarnigione di soldati in epoca longobarda che controllava l'imbocco a nord del paese, a cui \u00e8 contigua la contrada dei \"Fontanazzi\", ed infine la contradina tipica del \"Pr\u00e0\" a sud della chiesa.\nAltre localit\u00e0 del paese presero il nome dalle famiglie che abitavano in quella zona, come la \"contr\u00e0 Secchi\", oppure dalle \"mende\" (soprannomi) di tali famiglie: esempi di ci\u00f2 sono la contrada \"Marettini\" (Villa) e \"Borgo Scotta\" (Bresagge).\nArte.\nChiesa di Santa Giustina\nL'edificio sacro dedicato a Santa Giustina \u00e8 la pi\u00f9 antica chiesa di cui si ha notizia nel Canale di Brenta e risale ai primi tempi della cristianizzazione del territorio. \u00c8 oggetto della famosa donazione di Berengario nel 915 al Vescovo Sibicone di Padova con l'obbligo di costruire castelli e opere di difesa del Canale di Brenta, in particolare contro le incursione degli Ungari. Fu distrutto nel 1509 durante la calata dell'imperatore Massimiliano d'Austria per poi essere ricostruita e completata intorno al 1850; l'attuale edificio ha mantenuto la medesima dedicazione ed \u00e8 frutto di un restauro condotto intorno alla met\u00e0 del secolo scorso: costruzione di una certa imponenza, conserva al suo interno, sull'altar maggiore la pala di S. Giustina dipinta da Francesco Da Ponte; a destra dell'abside della chiesa si trova l'altare della Madonna dell'Aiuto con una tavola venerata gi\u00e0 dal 1451; notevole la statua lignea di S.Anna del Brustolon. Sul soffitto il martirio di S. Giustina di Giuseppe Ghedina. Vi \u00e8 custodito il Crocefisso cinquecentesco dell'Eremo di S. Giorgio. All'esterno della chiesa \u00e8 posta quella che \u00e8 ritenuta essere la lastra sepolcrale di Ezzelino II il Monaco, morto a Campese tra il 1233 e il 1235, anche se potrebbe trattarsi invece della lastra tombale di un arciprete di Solagna del XV secolo.\nEremo di San Giorgio.\nDa visitare la vicina chiesetta di S. Giorgio, sorgente in una splendida posizione panoramica (m. 400).\nSi sa di una possibile venerazione del santo intorno al mille, ma i primi dati certi sull'esistenza del fabbricato risalgono al 1571 anno in cui il Vescovo di Padova, in visita a Solagna, invi\u00f2 un frate a visitare l'oratorio di San Giorgio: \"Non \u00e8 consacrato - scrive il padre delegato- Ha un unico altare sotto una piccola abside semicircolare. Spoglio di qualsiasi ornamento, tranne un quadro di San Giorgio, un fabbricato senza finestre e con un'unica porta ad occidente, con il tetto che lascia passare la pioggia, senza pavimento e privo di campana\".\nLa stessa situazione si present\u00f2 agli occhi del Vescovo Nicol\u00f2 Galerio, allorquando, nel 1587, si rec\u00f2 in pellegrinaggio al sacello.\nAlcune riparazioni vennero subito intraprese, ma i disaccordi con San Nazario, le carestie e le pestilenze frenarono la rifabbricazione della chiesetta da parte dei cittadini di Solagna; comunque nell'anno 1612, con la salita all'eremo da parte del cardinale Gregorio Barbarigo, la chiesetta doveva apparire al visitatore abbastanza simile a quanto appare oggi a chiunque si approcci al sacello: aveva il campanile, in adiacenza ad essa era stata edificata una piccola costruzione quale dimora per due eremiti, ed era dotata di una cisterna per l'approvvigionamento dell'acqua.\nVerso la fine del Seicento, la chiesetta, abbandonata dagli eremiti, comincia a dare segni di deperimento; la popolazione ne decide quindi il restauro ed il risanamento, viene risistemato il tetto, risanate le murature e ricostruito il campanile.\nPer pi\u00f9 di un secolo l'eremo subisce lo scorrere del tempo in una sorta di oblio che lo vede sempre meno visitato da viandanti e fedeli, talch\u00e9, al posto dell'eremita, il Comune di Solagna ne da l'uso d'abitazione ad una famiglia con l'obbligo di custodire la chiesa.\nDurante la prima guerra mondiale fu adibito ad usi militari, ma gi\u00e0 nel 1922 i lavori di restauro erano a buon punto: rifatto l'altare e il pavimento, rimessa in opera la campana (l'originaria era stata trafugata) e ripitturate le murature.\nDal 1970 in avanti, con la nascita del Gruppo Amici di San Giorgio, la chiesetta ritrova le dovute attenzioni e viene sottoposta a costanti interventi di manutenzione, sia per quanto attiene al manufatto che per le aree circostanti.\nMolto interessante \u00e8 la tomba rupestre, di probabile epoca precristiana, scavata nella roccia prima dell'ultima rampa di scale che porta al sacello.\nBastia sul Cornon e Torre.\nFurono gli Ezzelini a costruire la rocca o bastia sulla cima della Bastia o Cornon (m. 350), come pure la torre ai piedi del monte per chiudere la strada (da cui deriva appunto la contrada Torre) e la muraglia che univa questi due forti; furono scavate anche gallerie nella roccia. Nel 1370 Francesco da Carrara restaur\u00f2 queste fortificazioni, come altre nel bassanese.\nNel 1372, scoppiata la guerra tra Venezia e il Carrarese, questi mand\u00f2 il Tealdo a difesa con 60 fanti e 50 cavalli; ma il capitano veneto Giustiniani prese la Bastia, occup\u00f2 e incendi\u00f2 Solagna senza per\u00f2 conquistare la Torre. Dopo il 1404, anno della dedizione a Venezia, le fortificazioni furono utilizzate solo saltuariamente.\nNel 1796 Napoleone, scendendo verso Bassano, mise in fuga il presidio austriaco attestato alla Torre. Ora di queste fortificazioni rimangono solo che dei ruderi.\nDurante lavori agricoli e, soprattutto, nel corso della costruzione della linea ferroviaria della Valsugana, si rinvennero tombe romane a inumazione, databili, sulla base di ritrovamenti monetali, ai secoli III e IV d. C.\nDimore e case padronali.\nNumerose ancor oggi e ben conservate le dimore del XVII e XVIII secolo:\nAltro.\nSono presenti numerosi capitelli votivi, tra cui uno di notevole interesse in stile barocco del XVIII secolo, situato in Via Papa Giovanni.\nArcheologia industriale.\nFilanda Secco.\nL'edificio imponente che si trova in via Riviera Secco, fu costruito nel 1852 da Andrea Secco come filanda da seta. Nel 1895 diviene \"magazzino e deposito di tabacchi con 3 piani e 7 vani\", cui viene aggiunto un \"corpo di guardia di finanza\". Successivamente nel 1951 perde questa funzione e negli anni settanta diviene una fabbrica e mostra di mobili. Di propriet\u00e0 del Comune dagli anni ottanta, verr\u00e0 lasciato decadere fino all'acquisto e al restauro del 2000, da parte di privati che lo renderanno un circolo culturale dove si svolgono mostre e laboratori artistici.\nL'edificio \u00e8 costituito di due corpi rettangolari. L'edificio a nord, rimasto come era stato costruito, al primo piano \u00e8 costituito da un grande salone con eleganti colonne esagonali in pietra, con file regolari di finestre che richiamano la funzione industriale. Al piano terra gli ambienti prendono luce da grandi finestre a lunetta di buona fattura. Il secondo edificio ha mantenuto solo la pianta dal momento della costruzione.\nFornace e calcara.\nErano due le fornaci di cui si hanno notizie documentate: una pi\u00f9 antica costruita nel 1902 che verr\u00e0 abbandonata alla costruzione della seconda nel 1926, tutte e due vicino alla contrada Pr\u00e0. Prendevano la materia prima dalla contigua calcara ai piedi del Monte Cornon.&lt;br&gt;\nDella prima fornace non \u00e8 rimasto che qualche muro, mentre la seconda \u00e8 stata restaurata e adibita ad altri usi.\nSociet\u00e0 sportive a Solagna.\nSolagna, pur essendo una piccola comunit\u00e0, vanta alcune societ\u00e0 sportive come la Polisportiva Solagna Pove, societ\u00e0 che si impegna in pi\u00f9 sport e trova il suo punto di forza nella pallavolo e la Football Valbrenta, importante societ\u00e0 calcistica che comprende tutta la Valbrenta e che opera sia nel settore giovanile che come prima squadra.\nDal 2017 rinasce dopo 25 anni dalla sua scomparsa il GSR Solagna ASD, squadra di calcio a 11 .\nEra presente anche una squadra di calcio a 5, lo Spartak Ram Solagna.\nNell'estate 2017 si \u00e8 poi concluso dopo 20 edizioni il torneo estivo GGS (Gruppo Giovani Solagna).\nInfrastrutture e trasporti.\nSolagna \u00e8 dotata di una scuola materna, di una scuola elementare e di una scuola media. Esse si trovano tutte in Via IV Novembre.\nSolagna \u00e8 munita di una propria stazione ferroviaria. Inoltre \u00e8 dotata di un cinema-teatro.\nFerrovie.\nSolagna dispone di una propria stazione ferroviaria che si trova sulla ferrovia Trento-Venezia."}
{"id": "1195417", "revid": "84184", "url": "https://it.wikipedia.org/wiki?curid=1195417", "title": "Vianden", "text": " \nVianden (lussemburghese: Veianen) \u00e8 un comune del Lussemburgo nord-orientale con lo status di citt\u00e0. Si trova nell'Oesling ed \u00e8 il capoluogo del cantone omonimo, nel distretto Diekirch. La citt\u00e0 si trova sul fiume Our, al confine fra Lussemburgo e Germania.\nNel 2001, la citt\u00e0 di Vianden, capoluogo del comune che si trova al centro del suo territorio, aveva una popolazione di 1.511 abitanti. La citt\u00e0 \u00e8 nota per il suo castello e per la posizione al centro della valle dell'Our.\nStoria.\nLe origini di Vianden risalgono all'era Gallo-romana, quando al posto dell'odierno castello sorgeva un \"castellum\", una fortezza romana. Il nome originario della citt\u00e0 \u00e8 \"Viennensis\" o \"Vienna\", un nome che probabilmente derivava dalla parola celtica \"vien\" (\"rocca\"). La prima citazione di Vianden nelle cronache risale al 698, quando fu registrata la cessione di un vigneto \"in Monte Viennense\", donato da Santa Erminia all'Abbazia di Echternach.\nVianden ha una delle pi\u00f9 antiche carte fondative in Europa, un riconoscimento attribuitole nel 1308 da Filippo II, conte di Vianden, capostipite della famiglia di Nassau-Vianden e dunque avo di Guglielmo d'Orange.\nNel Medioevo gli artigiani di Vianden erano rinomati per la loro abilit\u00e0 nella lavorazione della pelle, nel ricamo, nella filatura, nella produzione di botti e nella fucinatura di serrature e gioielli in oro. Nel 1490 furono create delle gilde per i vari mestieri. Nel corso dei secoli, in particolare, la concia delle pelli divent\u00f2 la principale fonte di reddito della citt\u00e0, che port\u00f2, alla fine del XIX secolo, alla nascita di due concerie che chiusero i battenti a met\u00e0 degli anni cinquanta del secolo successivo.\nIl castello, di fondazione romana, fu costruito fra l'XI e il XIV secolo e divent\u00f2 la residenza dei conti di Vianden. Nei secoli successivi, fino al XVIII, il castello fu allargato ulteriormente, ma a seguito del trasferimento nei Paesi Bassi dei conti e per effetto di incendi e di un terremoto cadde lentamente in rovina. La decadenza, per\u00f2, acceler\u00f2 a partire dal 1820, quando Guglielmo I dei Paesi Bassi lo vendette a un mercante locale che a sua volta svendette tutto ci\u00f2 che si trovava al suo interno, compresi alcuni elementi strutturali, riducendolo in rovina. Successivamente ci furono numerosi tentativi di restauro, ma quasi tutti furono frenati da problemi di propriet\u00e0. Fino al 1977, quando il Granduca Jean cedette il castello allo Stato, era possibile intraprendere nel castello lavori su larga scala, che ora sono quasi tutti giunti al termine.\nVianden \u00e8 ricordata anche come l'ultimo lembo del Lussemburgo ad essere liberato dall'occupazione tedesca durante la Seconda guerra mondiale. Le truppe statunitensi arrivarono nella citt\u00e0 solo nel mese di febbraio del 1945. Per ricordare la battaglia finale nella parte occidentale della citt\u00e0 \u00e8 stato eretto un monumento commemorativo.\nSimboli.\nIl blasone di Vianden non \u00e8 cambiato dal 1288, quando Goffredo I adott\u00f2 per la citt\u00e0 lo stemma dei Louvain-Perwez. Durante il XIV secolo, in un anno sul quale non vi \u00e8 certezza storica, la citt\u00e0 ottenne il diritto di usarlo per essere rappresentata. Nel 1696 lo stemma fu registrato per volont\u00e0 del re nell'\"Armorial g\u00e9n\u00e9ral de France\" (l'Armoriale generale di Francia).\nMonumenti e luoghi d'interesse.\nAttrattive.\nVianden \u00e8 uno dei principali centri turistici lussemburghesi, con molti visitatori provenienti dal Lussemburgo e dall'estero in tutte le stagioni. La principale attrattiva \u00e8 ovviamente il castello, divenuto un museo con testimonianze della storia di Vianden e dei suoi collegamenti con numerose case regnanti europee fino al Medioevo. Nella citt\u00e0 sorge anche un museo dedicato a Victor Hugo, ospitato dalla casa sulla riva del fiume Our nel quale spesso trascorreva le sue vacanze: la struttura conserva scritti e disegni dell'autore francese. Inoltre \u00e8 possibile visitare un museo d'arte e artigianato (\"Mus\u00e9e d'Art rustique\") e un museo delle bambole e dei giocattoli (\"Mus\u00e9e de la Poup\u00e9e et du Jouet\").\nMolto gettonate sono anche le passeggiate lungo le sue strade storiche lungo la collina e per far base per il trekking, il campeggio o le escursioni in bicicletta nel nord del Paese. Nella citt\u00e0 si trova anche un ampio percorso turistico che collega il fiume Sauer e la valle dell'Our.\nIn estate nella citt\u00e0 \u00e8 attiva una seggiovia che va dalla riva del fiume, nella parte pi\u00f9 a valle della citt\u00e0, fino al castello, con la quale \u00e8 possibile ammirare panorami mozzafiato.\nA Vianden vengono organizzati ogni anno diverse manifestazioni e rassegne. La pi\u00f9 famosa \u00e8 il mercato delle noci che si tiene in ottobre, quando noci e derivati come torte e liquori vengono messe in vendita dai produttori della zona.\nAlcuni chilometri a nord della citt\u00e0, infine, \u00e8 possibile visitare la pi\u00f9 grande centrale idroelettrica d'Europa.\nEconomia.\nL'economia di Vianden, che accoglie diverse migliaia di visitatori ogni anno, \u00e8 basata principalmente sul turismo. Con 14 hotel, quattro camping e diversi ostelli della giovent\u00f9, l'offerta di strutture ricettive \u00e8 particolarmente ampia. A queste va aggiunto un indotto di numerosi ristoranti, caff\u00e8, negozi di souvenir e strutture sportive.\nAd ogni modo, sebbene la centrale idroelettrica offra numerosi posti di lavoro alla popolazione locale, nel passato recente un problema di occupazione \u00e8 stato causato dalla chiusura della centrale elettrica Electrolux, con la perdita di numerosi posti di lavoro. Il comune adesso sta incoraggiando l'apertura di aziende artigianali mettendo a disposizione spazi per le imprese.\nInfrastrutture e trasporti.\nVianden \u00e8 a circa 50 km da Lussemburgo. Pu\u00f2 essere raggiunta in autobus da Diekirch e Clervaux, che sono collegate alla capitale tramite la linea ferrata. Dalla citt\u00e0 partono anche autobus diretti a Bitburg, in Germania.\nNumerosi visitatori arrivano in bicicletta seguendo il percorso ciclabile che attraversa la valle dell'Our e arriva nella citt\u00e0 da sud.\nGeografia fisica.\nClima.\nCome la capitale, Vianden ha un clima temperato, con estati calde (temperatura media durante il giorno di 24\u00b0, con picchi di 35) e inverni freddi (media di 5\u00b0 durante il giorno, con picchi di -10 di notte). Le piogge sono moderate, ma in media piove meno di dieci giorni al mese. Il vento proviene prevalentemente da sud-ovest.\nLe sere d'estate sono particolarmente piacevoli, con temperature di 25\u00b0 circa fino alle 23. Occasionalmente si verificano brevi periodi di siccit\u00e0, senza gravi conseguenze sulla vegetazione.\nIn giugno il sole sorge alle 5 e tramonta alle 22,30. In dicembre il sole sorge alle 8 e tramonta alle 16,30."}
{"id": "1195419", "revid": "1534511", "url": "https://it.wikipedia.org/wiki?curid=1195419", "title": "Fang", "text": "I fang sono un popolo africano presente in Camerun, Gabon e Guinea Equatoriale / Rio Muni (o Mbini), nonch\u00e9 nel gruppo insulare Pedro Escobar (regione meridionale delle Sporadi di Guinea costituita dalle isole Principe, S\u00e3o Tom\u00e9 e Annob\u00f3n), dove furono trasferiti dai portoghesi come forza lavoro; in seguito i fang sono stati nuovamente trasferiti ad opera del regime della Guinea Equatoriale, dal territorio continentale di Mbini anche nella regione insulare di Bioko (isola Fernando P\u00f3o, costituente la regione settentrionale delle Sporadi di Guinea). Nella parte continentale vivono tra foresta e savana in una zona la cui parte meridionale \u00e8 attraversata dall'Ogoou\u00e9.\nOccuparono questi territori nella seconda met\u00e0 del XVIII secolo e successivamente si sono dispersi per le eccessive migrazioni e hanno pertanto adottato i caratteri culturali dei popoli incontrati nelle loro peregrinazioni. Le divisioni e gli spostamenti di questo popolo rendono estremamente difficile determinare in modo rigoroso la natura dei gruppi attualmente presenti nella regione fang; di conseguenza le identit\u00e0 tribali hanno perduto da tempo il loro significato sociologico. Le migrazioni sono state contrassegnate da un processo di dominazione militare per il controllo dei circuiti tant'\u00e8 che Georges Balandier defin\u00ec i fang un popolo di guerrieri.\nSociet\u00e0.\nSociet\u00e0 che presenta una struttura costituita da lignaggi patrilineari a incastro. Da notare che la scissione dei clan esogami porta ai lignaggi costitutivi dei villaggi; questa situazione \u00e8 dovuta ad un'organizzazione sociale che accorda la preminenza economica e politica agli anziani. La volont\u00e0 di indipendenza espressa dai \u201ccapi\u201d dei lignaggi, nel momento in cui il loro gruppo raggiunge una certa entit\u00e0, non viene pi\u00f9 contestata, di conseguenza \u00e8 la personalit\u00e0 dei capi che determina l'importanza e la coesione dei gruppi.\nLa societ\u00e0 fang non presenta organizzazioni gerarchiche tanto che non esiste un termine proprio per designare il capo perch\u00e9 i deboli legami con la terra hanno reso impossibile la stabilizzazione sociale basata sulla territorialit\u00e0; di conseguenza i fang non conoscono il significato di schiavit\u00f9, nemmeno quella domestica.\nDi fatto, il pi\u00f9 influente \u00e8 il pi\u00f9 capace, anche se nei villaggi la qualifica di capo viene in generale attribuita da figlio maggiore a figlio maggiore nel lignaggio del fondatore.\nIl capo, a sua volta, \u00e8 controllato da un consiglio che non comprende soltanto i rappresentanti dei lignaggi minori, ma \u00e8 aperto anche al miglior guerriero, al pi\u00f9 ricco, al pi\u00f9 abile nel risolvere le dispute nonch\u00e9 ai dignitari delle \u201cassociazioni\u201d.\nAssociazioni fang.\nIl sistema delle associazioni assicura una coesione sociale altrimenti difficile da realizzare. Il culto \"bieri\" \u00e8 contemporaneamente un culto di iniziazione e degli antenati: si afferma la continuit\u00e0 del lignaggio e l'iniziazione a questo culto crea gruppi di giovani che appartengono alle stesse classi di et\u00e0. Tuttavia esistono associazioni che non funzionano nell'ambito della parentela. Il \"ngil\" \u00e8 un'associazione rituale, la cui presenza \u00e8 sollecitata nei momenti di grave crisi: serve al tempo stesso da elemento di coesione fra le trib\u00f9 e i clan. I membri del \"ngil\" portano severe maschere bianche.\nI fang hanno anche altre associazioni di uomini con funzioni specializzate: una di queste \u00e8 esercitata dall'akum, una specie di cantastorie che interviene durante i funerali e le trattative commerciali.\nInfine, l'associazione detta \"degli stregoni\" svolge il ruolo pi\u00f9 ambiguo di opposizione all'ordine sociale; per Balandier rappresenta la \u201cparte pi\u00f9 individualizzante, pi\u00f9 rivoluzionaria della cultura fang\u201d.\nSussistenza.\nQuesta societ\u00e0, il cui insediamento sociale \u00e8 eterogeneo, basa il proprio legame su una duplice esogamia di clan, paterna e materna. L'antica divisione del lavoro \u2013 caccia e commercio per l'uomo, agricoltura per la donna \u2013 \u00e8 scomparsa con le coltivazioni commerciali: cacao, arachidi, palma da olio. Le colture alimentari sono costituite essenzialmente da manioca, igname, granturco e banana. I fang si dedicano anche alla caccia e raccolta. Il commercio dell'avorio \u00e8 scomparso e le piantagioni costituiscono la ricchezza degli abitanti dei villaggi, oggi non pi\u00f9 nomadi, e il loro sviluppo ha portato alla creazione di societ\u00e0 di lavoro di giovani che non esistevano nella societ\u00e0 fang originaria.\nReligione.\nLa presenza coloniale ha provocato la diffusione di un culto originale, il bwiti. Questo termine designa sia la divinit\u00e0 superiore che si rivela all'iniziato cio\u00e8 il palo scolpito che costituisce l'elemento fondamentale del tempio, sia la societ\u00e0 degli adepti. Il tempio \u00e8 fondato sulle reliquie di un uomo potente; l'appartenenza a un culto avviene a partire da una scelta personale. Tuttavia, il sincretismo bwiti lascia spazio a numerosi elementi cristiani, che tendono a trasformarlo in una religione unitaria, persino monoteistica. I fang sono anche cattolici, mentre non conoscono la religione musulmana.\nArte.\nLe arti plastiche, in particolare la statuaria, costituiscono una produzione culturale ed estetica molto elaborata. Lo ieratismo e la semplicit\u00e0 delle grandi maschere rendono l'arte dei fang tra le pi\u00f9 creative e originali dell'Africa."}
{"id": "1195427", "revid": "1573940", "url": "https://it.wikipedia.org/wiki?curid=1195427", "title": "Placerias hesternus", "text": "Il placerias (letteralmente \"grande corpo\") (Placerias hesternus ) era un dicinodonte (un gruppo di rettili simili ai mammiferi) che visse durante il tardo Carnico del Triassico. (221-210 milioni di anni fa). Era un membro della famiglia Stahleckeriidae, l'ultimo rappresentante noto del gruppo di questo momento: i dicinodonti si estinsero poco dopo. \u00c8 l'unico appartenente del genere \"Placerias\".\nDescrizione.\nQuesto animale fu il pi\u00f9 grande erbivoro del suo tempo, infatti era lungo 3,5 m e pesava fino a una tonnellata (907 kg) con un poderoso collo, forti zampe, e un corpo a forma di botte. Ci sono possibili paralleli ecologici ed evolutivi con il moderno ippopotamo, in quanto entrambi spendono gran parte del loro tempo nell'acqua durante la stagione umida, mangiando la vegetazione sulle sponde dei fiumi. La permanenza in acqua diede ai placerias alcune protezione contro i predatori terrestri, come i postosuchi. I placerias usavano il loro becco per tagliare folti rami e radici con due corte zanne che fungevano anche da arma di difesa.\nScoperta.\nSono stati trovati fossili di quaranta placerias presso St. Johns, a sud est della Foresta Pietrificata in Arizona. Questo sito \u00e8 stato chiamato \"Cava dei placerias\" e fu scoperto nel 1930, da Charles Camp e Samuel Welles, della University of California. Le caratteristiche sedimentarie di questo sito indicano un ambiente a bassa energia deposizionale, probabilmente una pianura-alluvionale. Le ossa sono associate principalmente con fango indurito e un deposito che contiene numerosi noduli di carbonato."}
{"id": "1195428", "revid": "198277", "url": "https://it.wikipedia.org/wiki?curid=1195428", "title": "Juventus Football Club 2007-2008", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 2007-2008.\nStagione.\nIn seguito al ritorno in Serie A, nell'estate 2007 Claudio Ranieri \u2014 fautore della salvezza raggiunta dal nel precedente campionato \u2014 divenne il nuovo tecnico bianconero. Dal punto di vista dell'organico, la squadra artefice della promozione non conobbe stravolgimenti, venendo rifinita con gli ingaggi degli svincolati Grygera e Salihamid\u017ei\u0107 oltrech\u00e9 della punta Iaquinta prelevata dall'.\nI bianconeri iniziarono il campionato con due vittorie contro e , trovandosi temporaneamente al comando assieme alla . La squadra incass\u00f2 la prima sconfitta per mano dell'Udinese, uscendo poi indenne dalla trasferta sul campo dei giallorossi, risultato quest'ultimo che legittim\u00f2 le ambizioni della neopromossa \"Signora\". Segu\u00ec quindi la disputa del primo derby della Mole in Serie A dopo un quadriennio, con l'ultima stracittadina risalente al 5 aprile 2003: con la sfida preceduta da violenti scontri tra le tifoserie, fu un gol di Trezeguet nel recupero, sul filo del fuorigioco, a decidere la gara; polemiche circa l'arbitraggio caratterizzarono poi la sconfitta contro il , risoltasi per 3-1 in favore dei campani. Tornata al successo gi\u00e0 nel turno seguente, la compagine bianconera si approcci\u00f2 al primo, sentito derby d'Italia dopo i fatti di \"Calciopoli\": un' campione in carica venne fermata sul pari, con la storica rivalit\u00e0 rinfocolata da uno scontro di gioco tra Nedv\u011bd e Figo che cost\u00f2 la rottura del perone al portoghese.\nSul piano realizzativo la formazione torinese si dimostr\u00f2 una delle pi\u00f9 prolifiche d'Europa, preceduta solamente dagli spagnoli del e dai tedeschi del . Protagonista di un positivo girone di andata, la Juventus \u2014 che nel frattempo in Coppa Italia aveva eliminato in successione Parma ed \u2014 occupava il terzo posto della graduatoria a met\u00e0 torneo. Il cammino in coppa si arrest\u00f2 invece nei quarti di finale, per mano dell'Inter: dopo un 2-2 colto in rimonta a San Siro, i bianconeri furono sconfitti di misura a domicilio abbandonando la competizione. \nDegno di nota risult\u00f2 invece il prosieguo del campionato, malgrado una lieve flessione imped\u00ec di lanciare l'assalto alla seconda piazza; infatti l'opaco derby di ritorno si concluse a reti bianche, mentre arrivarono sconfitte inattese dapprima sul campo della e poi, in un'altra partita sfavorevole sul piano arbitrale, all'Olimpico contro la . Colta un'importante affermazione in casa dei nerazzurri, la stagione calcistica italiana si macchi\u00f2 di un'altra tragedia, la seconda dopo quella del laziale Gabriele Sandri: il 30 marzo 2008, prima della sfida casalinga contro il Parma, un pullman di sostenitori bianconeri che si trovava nell'area di servizio Crocetta Nord a Castello di Annone, lungo l'A21, venne immotivatamente aggredito da numerosi ultras crociati e, nella concitata fuga, il bus invest\u00ec accidentalmente (come stabilir\u00e0 la giustizia ordinaria cinque anni dopo) ma mortalmente l'assalitore ducale Matteo Bagnaresi. Sul fronte sportivo la Juventus centr\u00f2 l'immediato traguardo del ritorno in Europa, assicurandosi in anticipo la partecipazione alla Champions League dopo una larga vittoria 5-2 sulla : a precludere aritmeticamente il secondo posto fu per\u00f2 la sconfitta sul campo di un che raggiunse contestualmente la salvezza.\nIl piazzamento corrispose al migliore risultato di una neopromossa da un trentennio a quella parte, dopo la seconda posizione che il aveva centrato nel campionato 1977-1978. Il \"numero dieci\" Del Piero replic\u00f2 con 21 gol il titolo di capocannoniere, dopo quello conseguito in Serie B nella stagione precedente: unico predecessore in tal senso era stato Paolo Rossi, riuscito in tale \"exploit\" vestendo i succitati colori vicentini. Il partner offensivo Trezeguet fece registrare invece 20 marcature, con la coppia che divenne la pi\u00f9 prolifica nell'\u00e8ra dei 3 punti a vittoria: \"Re David\" e \"Pinturicchio\" migliorarono peraltro, con 41 reti in luogo delle precedenti 40, il primato stabilito da loro stessi nell'edizione 2001-2002.\nMaglie e sponsor.\nLo sponsor tecnico per la stagione 2007-2008 \u00e8 Nike, mentre lo sponsor ufficiale \u00e8 New Holland.\nLa prima divisa \u00e8 la classica casacca a strisce verticali bianconere, in cui la principale novit\u00e0 \u00e8 rappresentata dal ritorno alla numerazione rossa, un dettaglio che era proposto per l'ultima volta nell'annata 1998-1999. La divisa da trasferta torna al completo blu, con solo due sottili fasce gialle sul petto a inglobare il \"jersey sponsor\", mentre la terza divisa \u00e8 una riproposizione della seconda muta nera della stagione precedente. Inoltre, per gli impegni del precampionato la squadra ha sfoggiato una speciale \"summer shirt\", completamente bianca eccezione fatta per dei \"piping\" neri.\nLe divise dei portieri, fornite nei colori nero, rosso, azzurro e grigio, hanno il template proposto da Nike per quest'anno: strisce verticali tono su tono. Come nella stagione precedente, le due stelle sono poste sulla manica sinistra, ad eccezione della \"summer shirt\", che presenta le stelle sulla manica destra.\nSociet\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 17 maggio 2008\"."}
{"id": "1195429", "revid": "599013", "url": "https://it.wikipedia.org/wiki?curid=1195429", "title": "Gianni Lambruschi", "text": "\u00c8 allenatore benemerito d'eccellenza. Ha guidato la Nazionale femminile per tre anni, partecipando a un Europeo, e nella massima serie femminile Como, Ribera e Ragusa.\nCarriera.\nClub.\nHa conquistato una promozione in Serie A2 nel 1997-98, sulla panchina della Virtus Ragusa, con cui poi ha ottenuto la salvezza nel 1998-99. In totale, tra il luglio 1990 e il novembre 1999 ha allenato la formazione ragusana per sette stagioni, chiudendo poi con le dimissioni.\nUna carriera ricca di soddisfazioni: ha partecipato a ben undici finali nazionali giovanili. Ha vinto lo scudetto e la Supercoppa nel 2004 con la Pool Comense. Inoltre, \u00e8 stato nominato per quattro volte miglior allenatore della B d'Eccellenza maschile e \"Miglior Allenatore 2004\" dalla LegA Basket Femminile e dal settimanale SuperBasket.\nNel 2006-07 \u00e8 stato allenatore della Pallacanestro Ribera. Nel dicembre 2007, lasciata la guida della nazionale, sostituisce Edoardo Rusconi sulla panchina di Riva del Garda, esperienza che per\u00f2 si rivela non del tutto positiva, in quanto la stagione culmina con la retrocessione in Serie B2 dopo aver disputato i play-out. Ha inoltre allenato Trapani e Capo d'Orlando, chiudendo le due esperienze con l'esonero.\nNella stagione 2008-09 firma in Serie A dilettanti, con Firenze ma la difficile stagione gigliata si chiude a gennaio 2009 con l'esonero.\nNazionale.\nHa avuto brevi collaborazioni con l'ambiente della Nazionale nel corso degli anni."}
{"id": "1195432", "revid": "76963", "url": "https://it.wikipedia.org/wiki?curid=1195432", "title": "K\u014dji Makaino", "text": "Biografia.\nTra il 1970 e il 1980 compone diverse colonne sonore, tra le quali le musiche per la serie \"Lady Oscar\", il film animato \"Jenny la tennista\" e altri anime quali \"Hello Spank!\", \"L'incantevole Creamy\" e \"Sandy dai mille colori\". Ha composto inoltre le musiche del film giapponese \"The Happiness of the Katakuris\", uscito nel 2002."}
{"id": "1195440", "revid": "287204", "url": "https://it.wikipedia.org/wiki?curid=1195440", "title": "Pu\u0144sk", "text": "Pu\u0144sk (Punskas in lituano) \u00e8 un comune rurale polacco del distretto di Sejny, nel voivodato della Podlachia.\nGeografia fisica.\nRicopre una superficie di 138,37 km\u00b2 e nel 2004 contava 4.429 abitanti. Si trova nella parte nord-orientale della Polonia, a soli 5 km dal confine con la Lituania.\nStoria.\nPu\u0144sk appartiene alla Polonia dal 1920. Fino alla seconda guerra mondiale, la maggioranza della popolazione era ebrea, ma oggi rimane solo un cimitero, testimone della cultura ebraica.\nSociet\u00e0.\nLingue e dialetti.\nCon la sua Casa della Cultura Lituana, la scuola superiore lituana e la stampa, Pu\u0144sk \u00e8 un centro importante per la minoranza lituana in Polonia. Pu\u0144sk \u00e8 l'unico comune della Polonia dove vige il bilinguismo polacco/lituano."}
{"id": "1195442", "revid": "287204", "url": "https://it.wikipedia.org/wiki?curid=1195442", "title": "Punsk", "text": ""}
{"id": "1195451", "revid": "599013", "url": "https://it.wikipedia.org/wiki?curid=1195451", "title": "Adolfo Bautista", "text": "Carriera.\nGli inizi e la carriera al Chivas.\nInizi\u00f2 la sua carriera nel Tecos de la UAG, in seguito pass\u00f2 al Monarcas Morelia e al Pachuca, con il quale disput\u00f2 la finale e divenne campione del Messico. A causa di problemi con la dirigenza del club pass\u00f2 al Chivas Guadalajara, con il quale disput\u00f2 2 finali: la prima, persa contro i Pumas e l'altra vinta con il Toluca, in occasione della quale segn\u00f2 il gol decisivo nella partita di ritorno.\nDopo due anni passati al Jaguares, nel 2010 fa ritorno ai Chivas de Guadalajara, scendendo in campo 25 volte e segnando 3 gol. Durante la permanenza nella squadra bianco-rossa, disputa una grande Coppa Libertadores 2010, trascinando assieme a giocatori del calibro di Luis Ernesto Michel e Javier Hern\u00e1ndez il Chivas alla doppia finale persa poi contro lo Sport Club Internacional, segnando anche il gol del potenziale vantaggio nella partita di andata.\nAl Quer\u00e9taro e primo ritiro.\nNel luglio 2011 \u00e8 stato ceduto in prestito al Quer\u00e9taro F\u00fatbol Club, promettendo per\u00f2 che la sua intenzione \u00e8 quella di tornare presto nella squadra biancorossa del Chivas, per terminare la carriera nella squadra in cui \u00e8 diventato simbolo e beniamino dei tifosi.\nNon disputa un gran campionato tra le file dei \"Gallos Blancos\", dove in 10 partite riesce a mettere a segno una sola rete. Nel gennaio 2012 lascia la squadra e si ritrova per un periodo libero da vincoli contrattuali, tuttavia, nel giugno 2012 gli viene offerto un nuovo contratto dal Quer\u00e9taro. Quando sembrava tutto pronto per il suo ritorno, la squadra decide di rinunciare al suo acquisto, in quanto il calciatore venne considerato dai dirigenti fuori forma. A causa delle sue elevate richieste economiche, non riesce a trovare alcun ingaggio n\u00e9 in Messico n\u00e9 nella MLS. Questo porta il \"Bofo\" a decidere di concludere la carriera e di dare l'addio al calcio. Dopo il ritiro partecipa al reality show messicano \"La Isla\", arrivando fino alle finali.\nRitorno in campo.\nDopo un anno di inattivit\u00e0, Bautista annuncia di aver trovato un accordo con i Lobos BUAP, nella seconda serie messicana.\nCuriosit\u00e0.\nDurante la sua carriera, Bautista ha indossato numeri di maglia abbastanza inusuali. Egli \u00e8 ricordato per aver indossato per diverso tempo durante la sua permanenza al Chivas Guadalajara la maglia numero 100, numero normalmente non assegnabile in una squadra di calcio. Inoltre, sempre al Chivas ha indossato la maglia numero 58 e, nella stagioni dal 2007 al 2009 trascorse al Jaguares de Chiapas ha scelto la maglia numero 1, numero di maglia normalmente del portiere.\n\"Bofo\" Bautista \u00e8 particolarmente noto anche nel videogioco FIFA 07 in quanto \u00e8 nominato dal telecronista col nome \"Bofo My Angel\". Questo perch\u00e9 Bautista, per rendere omaggio alla madre scomparsa l'anno prima a cui era particolarmente legato, ha deciso di far applicare sotto al suo classico numero 100 la scritta \"My Angel\", cos\u00ec come era affettuosamente chiamato dalla madre. In seguito al Jaguares de Chiapas ha fatto stampare accanto al suo numero 1 le immagini di due piccole ali, che ricordassero quelle di un angelo."}
{"id": "1195452", "revid": "287204", "url": "https://it.wikipedia.org/wiki?curid=1195452", "title": "Grosser Tiergarten", "text": ""}
{"id": "1195456", "revid": "950920", "url": "https://it.wikipedia.org/wiki?curid=1195456", "title": "Serie A 1973-1974 (pallacanestro maschile)", "text": "Il campionato di Serie A di pallacanestro maschile 1973-1974 \u00e8 stato il cinquantaduesimo organizzato in Italia.\nLe quattordici squadre della massima serie si affrontano in partite di andata e ritorno. Lo scudetto viene assegnato alla prima in classifica e le ultime due retrocedono in Serie A2. Si rende necessario uno spareggio per la seconda retrocessione. Vince il titolo l'Ignis Varese, giunto alla settima affermazione, che si classifica davanti ad Innocenti Milano e Forst Cant\u00f9. A fine stagione l'Alco Bologna viene ripescato per il Sacl\u00e0 Asti."}
{"id": "1195457", "revid": "647919", "url": "https://it.wikipedia.org/wiki?curid=1195457", "title": "Innocenti Milano", "text": ""}
{"id": "1195458", "revid": "78273", "url": "https://it.wikipedia.org/wiki?curid=1195458", "title": "Canon Venezia", "text": ""}
{"id": "1195460", "revid": "44638", "url": "https://it.wikipedia.org/wiki?curid=1195460", "title": "Sacl\u00e0 Torino", "text": ""}
{"id": "1195461", "revid": "1543377", "url": "https://it.wikipedia.org/wiki?curid=1195461", "title": "Guerra polacco-lituana", "text": "La guerra polacco-lituana (; ) fu un conflitto armato avvenuto tra la Lituania indipendente e la Polonia dal 1\u00ba settembre 1920 al 7 ottobre dello stesso anno. Facente parte di un conflitto pi\u00f9 esteso finalizzato ad espugnare le citt\u00e0 di Vilnius (in polacco: \"Wilno\"), Suwa\u0142ki e August\u00f3w tra la fine della Grande Guerra e l'ottobre del 1920, il suo esito risult\u00f2 controverso. A seguito degli scontri, a neanche due giorni di distanza dalla firma del trattato di pace per fermare le ostilit\u00e0, la Polonia si insedi\u00f2 militarmente nelle zone meridionali del Paese baltico e diede vita allo stato fantoccio della Lituania Centrale.\nMentre nella storiografia lituana il conflitto \u00e8 considerato come una guerra separata, in altre tradizioni storiche (inclusa quella polacca e sovietica) \u00e8 quasi sempre trattata come parte della guerra sovietico-polacca.\nAntefatti.\nA seguito dell'inizio della guerra sovietico-polacca, nel 1919, la maggioranza del territorio lituano fin\u00ec presto occupata dall'Armata Rossa, che sconfisse e ricacci\u00f2 indietro le unit\u00e0 di autodifesa polacche e lituane; subito dopo per\u00f2, i sovietici furono obbligati a ritirarsi a favore dell'Armata Polacca. Il 19 aprile 1920, l'esercito polacco conquist\u00f2 Vilnius come gi\u00e0 accaduto circa un anno prima. Anche se la Lituania si era dichiarata neutrale al principio del guerra russo-polacca, quando l'esercito polacco opt\u00f2 per una strategia che prevedeva di transitare attraverso il territorio lituano cominciarono inevitabilmente le ostilit\u00e0 con la Polonia.\nLa Lituania si un\u00ec alla RSSF Russa nella guerra russo-polacca nel luglio 1919. Tale decisione and\u00f2 presa nella speranza di riprendere possesso di Vilnius e indebolire la Polonia, la quale mirava ad assoggettare pure altre aree del Paese baltico; inoltre, le autorit\u00e0 lituane decisero di intraprendere una simile strada anche per la pressione esercitata dai russi, che premevano con l'Armata Rossa ai confini della Lituania.\nPreludi.\nRivolta di Sejny.\nI lituani parvero accettare in pi\u00f9 punti i dettami imposti dalla linea Foch (chiamata cos\u00ec in onore del suo ideatore, il Maresciallo di Francia Ferdinand Foch) delineata con il placet della Societ\u00e0 delle Nazioni e si ritirarono da Suwa\u0142ki il 7 agosto 1919. Tuttavia, si fermarono a Sejny, insediamento etnicamente misto, e formarono una barriera in una zona compresa dal corso del fiume Czarna Ha\u0144cza al lago Wigry. Le truppe dimostrarono la loro intenzione di collocarsi l\u00ec in maniera stabile, causando la preoccupazione dei polacchi del posto: il 12 agosto questi organizzarono una manifestazione a cui parteciparono circa 100 persone finalizzata a chiedere l'annessione alla Polonia. La sede dell'unit\u00e0 dell'Organizzazione militare polacca (abbreviata con POW in polacco) situata a Sejny, un'associazione paramilitare clandestina attiva sin dal corso della prima guerra mondiale, inizi\u00f2 a prepararsi per una rivolta, prevista per la notte del 22 e del 23 agosto 1919: grazie all'intensa attivit\u00e0 di reclutamento, vi aderirono tra i 900 e 1.200 partigiani. Il 23 agosto, i polacchi catturarono Sejny e attaccarono Lazdijai e Kap\u010diamiestis, citt\u00e0 sul lato lituano della linea Foch, mentre gli insorti, carichi di entusiasmo, progettavano di marciare fino a Simnas. I lituani ripresero il controllo di Sejny il 25 agosto per alcune ore. Il 26 agosto, le forze regolari polacche - il 41\u00ba reggimento di fanteria - si unirono ai volontari del POW. A una settimana e qualche giorno di distanza, il 5 settembre, i lituani accettarono di ritirarsi dietro la demarcazione pattuita entro 48 ore. La Polonia si assicur\u00f2 Sejny e si prodig\u00f2 presto per reprimere la popolazione lituana: vennero infatti chiusi il seminario sacerdotale cittadino, le scuole e le organizzazioni culturali gestite da baltici. Dopo la rivolta che coinvolse l'agglomerato urbano, la diffidenza sulle intenzioni reali dei biancorossi spinse l'intelligence lituana a intensificare le sue indagini sulle attivit\u00e0 ostili nel Paese baltico. Ci\u00f2 contribu\u00ec a individuare e prevenire un colpo di Stato pianificato a Kaunas per rovesciare il governo della Lituania.\nTentato colpo di Stato polacco.\nA met\u00e0 luglio del 1919, le forze del POW a Vilnius iniziarono a pianificare un colpo di Stato per sostituire il governo lituano con un esecutivo filo-polacco: quest'ultimo avrebbe potuto accettare di buon grado la proposta di unione alla Polonia caldeggiata da Varsavia e funzionale alla creazione della cosiddetta \"Mi\u0119dzymorze\". Il presidente polacco J\u00f3zef Pi\u0142sudski, principale fautore della pianificazione del golpe, credeva che ci fossero abbastanza simpatizzanti polacchi in Lituania per portare a termine l'operazione con successo. Il 3 agosto una delegazione polacca guidata da Leon Wasilewski si diresse a Kaunas con un duplice scopo: proporre un plebiscito da effettuare nei territori contestati per lasciare ai locali la possibilit\u00e0 di scegliere il proprio futuro e valutare il grado di preparazione al colpo di Stato. Il 6 agosto i funzionari lituani respinsero la proposta referendaria, affermando che i territori contesi facevano parte della Lituania etnografica. Il POW progett\u00f2 di conquistare e assicurarsi Kaunas per alcune ore fino all'arrivo delle truppe polacche regolari, situate a soli 40\u201350\u00a0km ad est della citt\u00e0. Lo scopo perseguito da Pi\u0142sudski era sottile: far sembrare il colpo di Stato un'iniziativa della popolazione locale per \"liberare la Lituania dall'influenza tedesca\", circostanza che avrebbe escluso, almeno in apparenza, ogni coinvolgimento del governo polacco. I giornali polacchi condussero una campagna propagandistica, sostenendo che il Consiglio della Lituania non fosse altro che un organo composto da burattini in mano ai teutonici. Il rovesciamento dell'esecutivo, inizialmente previsto per la notte dal 27 al 28 agosto, fu poi rinviato al 1\u00ba settembre. Le spie lituane, grazie a una pi\u00f9 capillare rete di contatti, riuscirono a venire a conoscenza del progetto ideato dai sovversivi, ma non furono capaci di acquisire un elenco dei membri del POW che ne avrebbero fatto parte. Le autorit\u00e0 nazionali avviarono poi arresti di massa che riguardarono circa 200 attivisti polacchi, tra cui persino alcuni ufficiali attivi nell'esercito lituano. Quando Kaunas fu dichiarata in stato di emergenza, la stampa polacca comment\u00f2 negativamente gli arresti di massa degli attivisti polacchi, \"ai quali non si pu\u00f2 attribuire alcuna accusa se non quella di essere polacchi\" e si continu\u00f2 a fomentare l'idea secondo cui la Germania stava ancora facendo sentire la sua presenza nelle politiche lituane. Il POW fu inizialmente poco intaccato dagli arresti e programm\u00f2 un secondo tentativo di colpo di Stato per la fine di settembre. Tuttavia, quando infine i baltici ottennero un elenco completo dei cospiratori, si stroncarono definitivamente le cellule paramilitari presenti in Lituania.\nTrattato di Mosca.\nAlla fine di giugno del 1920, durante l'offensiva estiva contro Varsavia, le autorit\u00e0 lituane iniziarono ad avviare i contatti con le autorit\u00e0 sovietiche. Una commissione diplomatica inviata a Mosca firm\u00f2 un importante trattato il 12 luglio, con il quale la Russia sovietica autorizzava lo Stato lituano a impadronirsi del territorio della regione di Suwa\u0142ki strappandola alle forze polacche che si ritiravano. Due giorni dopo, l'area contesa di Vilnius fu conquistata dall'Armata Rossa e restituita al governo lituano. La sovranit\u00e0 di alcuni territori della Lituania, inclusa Vilnius, torn\u00f2 dunque in mano ai baltici. Quando il governo annunci\u00f2 il suo intento di assegnare lo status di capitale alla storica citt\u00e0 principale del Granducato di Lituania, appunto Vilnius, non poterono che scatenarsi reazioni da parte della Polonia, la quale sosteneva che la neo-capitale lituana fosse in realt\u00e0 popolata principalmente da polacchi ed ebrei, mentre i lituani costituivano solo il 2% della popolazione. In seguito al trattato di Mosca, la Polonia de jure non avrebbe pi\u00f9 avuto il diritto di governare su Vilnius. La Polonia cerc\u00f2 di convincere i lituani a rivedere la propria posizione, in virt\u00f9 delle comunit\u00e0 etniche presenti nella regione: i baltici costituivano gruppi di dimensione discreta in molte aree rurali dei territori occupati dalla Polonia (sia nei dintorni che direttamente a \u0160ven\u010dionys, Druskininkai, Radu\u0148, Gervyati, ecc.), ma complessivamente non raggiungevano il 10% della popolazione totale; i bielorussi costituivano quasi il 25% della popolazione, e i polacchi costituivano la maggioranza.\nSvolgimento del conflitto.\nPrime fasi.\nDopo il trattato lituano-sovietico, la linea di demarcazione tra le truppe sovietiche e lituane fu fissata a nord di August\u00f3w (linea Orany-fiume Merecz-August\u00f3w): a seguito di tale decisione, la Lituania si poteva effettivamente dichiarare parte attiva nel conflitto. Il 19 luglio, la citt\u00e0 di Sejny fu conquistata dal Gruppo Marijampol\u0117, sotto il comando del maggiore Valevi\u010dius. Dieci giorni dopo, l'Armata Rossa si impadron\u00ec di August\u00f3w e nei giorni seguenti i lituani conquistarono Suwa\u0142ki. Le deboli unit\u00e0 polacche si ritirarono verso \u0141om\u017ca, dove furono circondate dai combattenti sovietici e obbligate ad attraversare il confine con la Prussia Orientale, non senza che alcuni finissero prigionieri.\nProprio quando le forze armate lituane iniziavano ad organizzarsi nelle aree riconquistate, ebbe luogo la clamorosa sconfitta bolscevica nella battaglia di Varsavia, che diffuse la paura di perdere quanto ottenuto una seconda volta. I sovietici decisero in quel momento di restituire la regione di Vilnius prima conquistata alla Lituania mentre procedevano nelle operazioni di ritirata: ben presto, l'area di August\u00f3w, di cui la Lituania reclamava il possesso, divenne pericolosamente esposta a minacce esterne. Sapendo che l'armata polacca era occupata nei preparativi per la battaglia del fiume Niemen, le autorit\u00e0 lituane decisero di conquistare la citt\u00e0 di August\u00f3w, evento che avvenne il 26 agosto. Allo stesso tempo, furono inviati messaggeri alle truppe polacche, per intimare loro di non oltrepassare la linea Grabowo-August\u00f3w-Sztabin, ritenuta dai lituani la nuova linea di demarcazione tra Polonia e Lituania.\nAnche se la conquista del territorio di Suwa\u0142ki fu cruciale nelle successive operazioni polacche contro l'Armata Rossa, i comandanti dell'esercito polacco non vollero impegnarsi di nuovo in un conflitto armato. La missione militare polacca spedita a Kaunas, alla stessa maniera dei diplomatici giunto al tempo alla Conferenza di pace di Parigi del 1919, inizi\u00f2 a fare pressione sul governo lituano per ripristinare lo \"status quo ante bellum\" in merito ai confini statali. Le autorit\u00e0 lituane rifiutarono di cedere, ma l'Alto Consiglio della Conferenza di Pace di Parigi accett\u00f2 di riconoscere a livello internazionale la cosiddetta linea Foch, che divideva la Polonia e la Lituania su base etnica. Secondo tale divisione, sia la citt\u00e0 contesa di Vilnius sia le citt\u00e0 di Suwa\u0142ki, August\u00f3w e Sejny sarebbero rimaste in zona polacca.\nVolendo impadronirsi dell'area contesa per avere la meglio sull'esercito sovietico in ritirata, il comandante della 2\u00aa Armata Polacca, il generale Edward Rydz-\u015amig\u0142y (in seguito Maresciallo di Polonia), ordin\u00f2 il 27 agosto che le forze lituane fossero respinte dalle aree contese fino all'altro lato della linea; questa mossa era caldeggiata altres\u00ec dalla Triplice Intesa. Il comandante non si aspettava alcuna opposizione, ma nel caso in cui le unit\u00e0 lituane avessero inteso ingaggiare una battaglia queste avrebbero dovuto essere circondate, disarmate e immediatamente allontanate.\nIl giorno seguente, part\u00ec l'avanzata biancorossa verso August\u00f3w in due colonne dall'area di Bia\u0142ystok. Allo stesso tempo, il Primo Reggimento di Fanteria della Polonia assal\u00ec i difensori lituani della citt\u00e0: contando sul fattore sorpresa, presto disarm\u00f2 una compagnia del X Reggimento di Fanteria lituano, assicurandosi il controllo del centro abitato e stabilendo un \"centro di liberazione sociale per il popolo polacco\". Le forze lituane si ritirarono verso nord, su richiesta dei comandanti polacchi. La sera del 30 agosto, uno squadrone della Brigata di Cavalleria Piasecki, sotto il comandante Zygmunt Piasecki, raggiunse la citt\u00e0 di Suwa\u0142ki e chiese alle forze lituane di ritirarsi. Il giorno seguente, il colonnello Nieniewski entr\u00f2 nella citt\u00e0, insieme ai suoi soldati.\nNello stesso tempo, nell'area del villaggio di Giby, tra i laghi Gieret e Pomorze, una compagnia di fanteria lituana rifiut\u00f2 di ritirarsi e rispose al fuoco. Volendo evitare spargimenti di sangue, il comandante polacco chiese a un membro della missione militare francese in Polonia, il generale Manneville, di mediare e, dopo una breve fase di discussione, i lituani si ritirarono. Il 31 agosto Sejny fu infine conquistata. Per evitare ulteriori conflitti con le forze lituane, il comandante polacco rifiut\u00f2 di inviare altre squadre di controllo e invit\u00f2 le squadre di ricognizione a non oltrepassare la linea di demarcazione.\nIl 1\u00ba settembre 1920 si ristabil\u00ec il corpo governativo provvisorio con sede a Suwa\u0142ki (\"Rada Ludowa Okr\u0119gu Suwalskiego\" - \"Consiglio Popolare dell'Area di Suwa\u0142ki\") e tutti i tribunali chiusi dalle autorit\u00e0 lituane riaprirono. Finch\u00e9 le autorit\u00e0 elette nelle elezioni del 1919 non tornarono al governo, le citt\u00e0 e i villaggi dovettero essere governati da starost provvisori.\nOffensiva lituana.\nL'area di Suwa\u0142ki, persa con il ritiro polacco, fu riconquistata con alcune perdite tra le fila di entrambi gli schieramenti. I diplomatici polacchi a Parigi e Kaunas cercarono di raggiungere un accordo con i lituani sul riconoscimento della linea Foch come futuro confine nazionale. La Triplice Intesa comunque progett\u00f2 di lasciare la citt\u00e0 di Vilnius alla Polonia, mentre lo Stato lituano vedeva la citt\u00e0 come sua capitale. Il futuro della Lituania Centrale non era chiaro e le autorit\u00e0 lituane decisero di utilizzare l'area di Suwa\u0142ki come carta jolly nei negoziati con i polacchi e i francesi. Al di l\u00e0 delle discussioni tra i funzionari, i combattenti non cessarono e il 2 settembre 1920 inizi\u00f2 un'offensiva lituana in direzione delle citt\u00e0 di Suwa\u0142ki e August\u00f3w, recentemente perse.\nL'Operazione Augustavas, come battezzata dai comandanti lituani, fu condotta dalla Seconda Divisione di Fanteria della Lituania, composta da 7.000 soldati che disponevano di macchine da guerra e pezzi di artiglieria. L'assalto fu pianificato lungo tre linee principali: Kalvarija-Suwa\u0142ki, Sejny-Giby-August\u00f3w e Lipsk-August\u00f3w. Lo scopo appariva quello di colpire le truppe polacche tagliando i collegamenti tra le truppe di Nieniewski e il resto dell'esercito polacco che stava combattendo nella battaglia del fiume Niemen a sud contro i sovietici.\nDopo una serie di schermaglie nei villaggi di \u017bubryn, Kleszcz\u00f3wek e Gulbieniszki, l'assalto lituano a Kalwaria fu respinto e si spinse verso nord. Il fronte sud-orientale si smosse comunque nell'area di Sztabin e Kolnica e, in data 4 settembre, l'esercito lituano raggiunse August\u00f3w. Anche l'assalto a Sejny, citt\u00e0 situata a solo due chilometri dalla linea Foch ebbe successo. Dal mezzogiorno del 2 settembre, nei pressi di Ber\u017cniki, ebbe luogo la prima grande serie di battaglie tra i due schieramenti. Un comandante della cavalleria polacca operante nella regione, il quale dubitava dell'organizzazione e del numero delle truppe lituane, fin\u00ec poi circondato assieme alle sue sua unit\u00e0 e disarmato. Poco dopo, inizi\u00f2 il grande assalto a Sejny: dopo diverse ore di combattimento alla periferia della citt\u00e0, entrambi i fronti subirono ingenti perdite, pertanto il maggiore polacco Skrzy\u0144ski chiese di giungere a un cessate il fuoco. Dopo aver conferito con gli ufficiali lituani, questi chiesero a Kaunas di confermare gli ordini. I biancorossi in seguito, vista l'inferiorit\u00e0 numerica, lasciarono la citt\u00e0 dirigendosi verso Krasnopol e Krasne senza ulteriori opposizioni.\nUltime fasi.\nNei giorni seguenti agli attacchi sopra menzionati, le forze polacche si ritirarono da Sejny ancora verso sud, verso l'area dei laghi di Nowa Wie\u015b e Wigry. Allo stesso tempo si prepar\u00f2 una controffensiva lungo la via August\u00f3w-Sejny; l'operazione inizi\u00f2 il 5 settembre e si trasform\u00f2 in un grande successo per i polacchi, considerando che gli avversari in avanzata verso Sejny furono sbaragliati e August\u00f3w cadde di nuovo in mano polacca. Tre battaglioni di fanteria lituani finirono circondati e quasi completamente annientati, mentre i restanti combattenti si ritirarono. La controffensiva ebbe successo e il 9 settembre le forze polacche riconquistarono Sejny; il giorno seguente i lituani furono costretti a ritirarsi dall'altro lato della linea Foch.\nLe battaglie continuarono fino al 27 settembre, ma le linee polacche rimasero intatte. Allo stesso tempo, i negoziati diplomatici ripresero a Suwa\u0142ki e il 7 ottobre 1920 fu firmata un'intesa che statuiva una tregua, nota come accordo di Suwa\u0142ki: in esso, si accettava temporaneamente la linea Foch come base per le future trattative polacco-lituane sulla questione del confine.\nConseguenze.\nAnche se si tratt\u00f2 solo una soluzione temporanea, il governo lituano rifiut\u00f2 di firmare un qualunque accordo politico con la Polonia finch\u00e9 non vi fu obbligato dall'ultimatum del 1938: pertanto, il documento del 7 ottobre rimase una delle basi legali del confine polacco-lituano nella regione. La demarcazione che correva lungo la linea Foch fu poi accettata come confine di stato \"de facto\" tra i due Paesi.\nD'altra parte, il futuro della citt\u00e0 di Vilnius appariva ancora irrisolto e necessitava che si apportassero delle altre misure. La Lituania rifiut\u00f2 di effettuare qualsiasi negoziato sullo status della regione di Vilnius, sostenendo che la citt\u00e0 fosse la sua capitale. Il presidente polacco J\u00f3zef Pi\u0142sudski ordin\u00f2 al suo subordinato, il generale Lucjan \u017beligowski, di sconfiggere i lituani e di riconquistare la citt\u00e0, senza una formale dichiarazione di guerra alla controparte. Dato che i baltici non volevano aderire alla proposta di federazione polacca e volendo evitare un conflitto e la conseguente condanna internazionale, la Polonia inscen\u00f2 una falsa insubordinazione nella regione di Vilnius, evento che permise all'esercito polacco di prendere il controllo degli insediamenti locali il 9 ottobre 1920.\nI combattimento ripresero il 28 ottobre, come segnalato in un rapporto realizzato dalla Societ\u00e0 delle Nazioni sul contenzioso. Nel frattempo, 20 aerei da guerra e il XIII reggimento di cavalleria sotto il comando del colonnello Butkiewitcz furono trasferiti dalla Polonia per sostenere il nuovo stato fantoccio. Il 20 e il 21 ottobre si svolsero ulteriori battaglie presso il villaggio di Pikeli\u0161kiai. Il 7 novembre l'esercito di \u017beligowski inizi\u00f2 la sua avanzata verso Giedrai\u010diai, \u0160irvintos e K\u0117dainiai; il generale ignor\u00f2 le proposte della commissione di controllo militare della Societ\u00e0 delle Nazioni riguardo al ritiro dalle linee e inizi\u00f2 i negoziati.\nIl 17 novembre, la Russia sovietica propose aiuto militare ai lituani, ricevendo per\u00f2 un secco rifiuto. In quel momento, la cavalleria del generale Lucjan \u017beligowski, nel frattempo divenuto capo del provvisorio Stato della Lituania Centrale (ovvero la Lituania \"polacca\" con capitale a Vilna), aveva rotto le linee di difesa nemiche e comp\u00ec un coraggioso assalto, trovandosi il 18 novembre nei pressi di Kavarskas e minacciando cos\u00ec quella che era la capitale nemica: Kaunas.\nLe truppe di \u017beligowski, non ricevendo che scarso aiuto dallo Stato polacco e prive del supporto dalle truppe regolari polacche (Varsavia, nonostante avesse ispirato la \"ribellione\" di \u017beligowski e della sua divisione - la I divisione irregolare lituano-bielorussa - nome ufficiale usato nella nomenclatura polacca - non volle intromettersi ufficialmente nel conflitto a causa dell'opinione negativa che ci\u00f2 avrebbe potuto procurargli agli occhi delle alleate potenze occidentali), dovettero ritirarsi verso Vilna.\nNonostante le pretese polacche su Vilna, la Societ\u00e0 delle Nazioni scelse di chiedere alla Polonia di ritirarsi, ma quest\u2019ultima non accondiscese alla richiesta. Difatti, \u017beligowski aveva gi\u00e0 proclamato la nascita di uno nuovo Stato, la Lituania Centrale appunto, comprendente Vilna e il suo circondario, abitata del resto in grande maggioranza da polacchi ed ebrei. L'idea era quella di costringere il governo lituano di Kaunas ad accettare i piani federativi dei polacchi, consistenti nella creazione di una \"Grande Lituania\" nei confini storici e comprendente tre cantoni, ognuno dei quali sarebbe stato abitato da una maggioranza diversa: Lituania Occidentale, con capoluogo a Kaunas, a maggioranza etnica lituana; Lituania centrale con Vilna capitale, a maggioranza polacca; Lituania orientale, con capoluogo a Minsk, a maggioranza bielorussa. A sua volta, la \"Grande Lituania\" avrebbe fatto federalmente parte della Polonia. Tuttavia, il progetto fall\u00ec per una duplice causa: i delegati del governo polacco, che proprio in quel periodo patteggiavano accordi di pace con la Russia ed erano esponenti della destra nazionalista (\"Narodowa demokracja\") e conseguentemente ostili alle idee federative (delle quali \"padre\" era J\u00f3zef Pilsudski, loro acerrimo nemico politico), lasciarono in mano ai sovietici la regione di Minsk per sbarazzarsi della minoranza bielorussa (cancellando cos\u00ec la possibilit\u00e0 di istituire il cantone della Lituania Orientale); in secondo luogo inoltre, i lituani di Kaunas, anche se praticamente ormai sconfitti, continuavano a rifiutare l'idea della federazione. Del resto, una Lituania privata della regione di Minsk avrebbe avuto meno peso negli eventuali rapporti federativi con la Polonia e la paura di essere direttamente inglobati in essa risultava un timore difficile da ignorare.\nA quel punto, la Societ\u00e0 avrebbe potuto chiedere alle truppe britanniche e francesi di intervenire per sostenere la propria decisione, ma la Francia non voleva inimicarsi la Polonia, vista come una possibile alleata in una futura e ipotetica guerra contro la Germania; la Gran Bretagna, in uno scenario siffatto, non era preparata ad agire da sola. I polacchi rimasero pertanto in possesso di Vilna e il Governo della Lituania Centrale provvisorio chiamato \"Komisja Rz\u0105dz\u0105ca Litwy \u015arodkowej\" (\"Commissione Governante della Lituania Centrale\") tenne le elezioni parlamentari. La Dieta di Wilno (\"Sejm wile\u0144ski\"), costituita nel frattempo, vot\u00f2 il 20 febbraio 1922 chiedendo alla Polonia l'incorporazione come Voivodato di Vilnius. Vinse cos\u00ec l'opzione della destra nazionalista polacca, la quale mirava sin dall'inizio ad inglobare direttamente di Vilna. Il grande sconfitto politico risult\u00f2 alla fine Pi\u0142sudski (egli stesso lituano di etnia polacca) e la sua idea federativa, forse troppo romantica, di costituire uno Stato dell'Europa centro-orientale grande abbastanza per poter opporsi ai tradizionali nemici dall'est e dall'ovest, si inabiss\u00f2.\nLa Conferenza degli Ambasciatori della Societ\u00e0 delle Nazioni accett\u00f2 lo status quo nel 1923 e la regione di Vilnius rimase un territorio conteso tra la Polonia e la Lituania: quest'ultima continu\u00f2 a ritenere Vilnius la sua capitale costituzionale oltre che dei dintorni, anch'essi bramati. Le relazioni polacco-lituane cominciarono a normalizzarsi dopo i negoziati della Societ\u00e0 delle Nazioni del 1927, ma fino al 1938 la Lituania non instaur\u00f2 regolari relazioni diplomatiche con la Polonia e, suo malgrado, accett\u00f2 \"de facto\" i confini. Questa contesa contribu\u00ec a inacidire le relazioni tra le due nazioni per decenni e costitu\u00ec uno dei motivi per cui la federazione Mi\u0119dzymorze di J\u00f3zef Pi\u0142sudski non fu mai instaurata."}
{"id": "1195462", "revid": "176809", "url": "https://it.wikipedia.org/wiki?curid=1195462", "title": "Madonna della Candelora", "text": ""}
{"id": "1195463", "revid": "486946", "url": "https://it.wikipedia.org/wiki?curid=1195463", "title": "Sapori Siena", "text": ""}
{"id": "1195467", "revid": "583609", "url": "https://it.wikipedia.org/wiki?curid=1195467", "title": "Antonio Pappano", "text": "Biografia.\nFiglio di genitori italiani originari di Castelfranco in Miscano (un piccolo borgo dell'Appennino campano), emigrati a Londra come inservienti di un ristorante, Antonio Pappano si appassiona alla musica sin da ragazzo grazie all'aiuto del padre, un appassionato di musica operistica italiana che suonava per diletto il pianoforte. Trasmessa al figlio la passione (in particolare per Puccini), Antonio rivela buone doti di esecutore gi\u00e0 a 12 anni, quando \u00e8 in grado di accompagnare al pianoforte alcuni giovani studenti inglesi di canto. Nel 1973 si trasferisce con la famiglia negli Stati Uniti, dove prosegue privatamente gli studi di pianoforte sotto la guida di Norma Verrilli, quelli di composizione con Arnold Franchetto e infine quelli di direzione d'orchestra con Gustav Meier. Pur avendo studiato musica sin dall'et\u00e0 di sei anni, Antonio Pappano si \u00e8 formato al di fuori delle istituzioni musicali e non ha conseguito alcun diploma, neppure in pianoforte, a dispetto della perfetta padronanza che ne ha. Comincia ad essere conosciuto nell'ambiente degli accompagnatori al pianoforte per i cantanti ed ottiene un incarico per lavorare come assistente di alcuni direttori ospiti all'Opera di Chicago. Nel 1981 inizia a collaborare con la New York City Opera. Negli stessi anni lavora anche altrove; alla San Diego Opera si autoassume persino il compito di suggeritore per la lingua italiana di Joan Sutherland in \"Adriana Lecouvreur\".\nMolto religioso e sensibile al problema della divulgazione della cultura musicale, Pappano \u00e8 stato il direttore pi\u00f9 giovane delle orchestre della Royal Opera House di Londra, dove ha diretto sia la Royal Opera nel 1990 con La boh\u00e8me con Jerry Hadley che la Royal Ballet. Come pianista e direttore ha attirato l'attenzione di Daniel Barenboim, di cui diviene assistente al Festival di Bayreuth dove dal 1999 al 2001 dirige Lohengrin (opera). \nHa lavorato a Barcellona e a Francoforte ed \u00e8 stato assistente di Michael Gielen. Nel 1990 diviene direttore musicale della Den Norske Opera, dopo aver debuttato come direttore in Norvegia nel 1987. \nNel 1992 Pappano diventa direttore musicale del teatro La Monnaie/De Munt di Bruxelles, in Belgio; incarico che mantiene fino al 2002. \nNel frattempo, nel 1999, viene nominato anche direttore musicale della Royal Opera House (Covent Garden) di cui diviene effettivo dal settembre del 2002 quando inizia con Ariadne auf Naxos con Thomas Allen. \n\u00c8 stato anche direttore ospite dell'Orchestra filarmonica d'Israele e ha diretto la English National Opera (ENO), la Metropolitan Opera (1997) nell'Eugene Onegin con Vladimir \u010cernov e Neil Shicoff, la San Francisco Opera, la Lyric Opera di Chicago nel 1990 con Carmen (opera) con Neil Shicoff e nel 1991 L'elisir d'amore con Cecilia Gasdia, Alessandro Corbelli e Claudio Desderi e la Berlin Staatsoper.\nAl Teatro alla Scala nel 1994 dirige due concerti sinfonici.\nSempre al Covent Garden nel 2002 dirige Wozzeck, nel 2003 Falstaff (Verdi) con Bryn Terfel e Massimo Giordano (tenore), Madama Butterfly con Marco Berti e Lucio Gallo, Pagliacci (opera) con Pl\u00e1cido Domingo, Angela Gheorghiu e Dmitrij Chvorostovskij, Don Giovanni (opera) con Anna Netrebko, Robert Lloyd e Nuccia Focile ed Aida con Ildik\u00f3 Koml\u00f3si e Carlo Colombara, nel 2004 Lady Macbeth del Distretto di Mcensk con John Tomlinson e Faust con Roberto Alagna e Simon Keenlyside, Peter Grimes, La Gioconda con Violeta Urmana e Marcello Giordani, Werther (opera) con Marcelo \u00c1lvarez, La forza del destino con Salvatore Licitra, Ambrogio Maestri e Ferruccio Furlanetto e Das Rheingold, nel 2005 Die Walk\u00fcre, Un ballo in maschera con Thomas Hampson (cantante), Elisabetta Fiorillo e Karita Mattila, Otello (Verdi), La fanciulla del West con Andrea Gruber e Jos\u00e9 Cura e Sigfrido (opera), nel 2006 Le nozze di Figaro, Il crepuscolo degli dei, Tosca (opera) e \"Carmen\" con Jonas Kaufmann, Anna Caterina Antonacci ed Ildebrando D'Arcangelo, nel 2007 L'Heure espagnole, Gianni Schicchi e Fidelio con Eric Halfvarson, nel 2008 la prima assoluta di \"The Minotaur\" di Harrison Birtwistle, Don Carlo con Rolando Villaz\u00f3n e Sonia Ganassi e Les contes d'Hoffmann e nel 2009 la Messa da requiem (Mozart) con Piotr Becza\u0142a, il Requiem (Verdi) con Barbara Frittoli, il \"War Requiem\" di Benjamin Britten, Lulu (opera) con Jennifer Larmore, La traviata con Ren\u00e9e Fleming e Joseph Calleja, Il barbiere di Siviglia (Rossini) con Juan Diego Fl\u00f3rez, Pietro Spagnoli e Joyce DiDonato e Tristan und Isolde arrivando a 444 recite fino al 2012.\nIl 17 luglio 2009 ha diretto il concerto del \"VERDI gala\" in piazza del Plebiscito a Napoli con i cori e le orchestre dell'Accademia Nazionale di Santa Cecilia e del Teatro San Carlo di Napoli.\nDal 1\u00ba ottobre 2005 Pappano ricopre l'incarico di Direttore Musicale dell'Orchestra dell'Accademia Nazionale di Santa Cecilia di Roma, succedendo a Chung Myung-whun. Dirige inoltre regolarmente la London Symphony Orchestra, la Cleveland Orchestra, la Chicago Symphony Orchestra, la Berlin Philharmonic Orchestra e la Orchestra reale del Concertgebouw.\nNel 2006 dirige un concerto della Fleming con l'Orchestra dell'Accademia Nazionale di Santa Cecilia alla Scala.\nIl 16 aprile 2007 Antonio Pappano \u00e8 stato nominato \"Accademico Effettivo\" dell'Accademia Nazionale di Santa Cecilia.\nAncora alla Scala nel 2009 dirige un concerto della Filarmonica della Scala con Yuja Wang, nel 2011 la Sinfonia n. 4 (Schumann) ed Ein deutsches Requiem con Coro e Orchestra dell'Accademia Nazionale di Santa Cecilia, nel 2014 Les Troyens con l'Antonacci, Gregory Kunde, Daniela Barcellona e Giacomo Prestia e tre concerti con la Filarmonica della Scala e nel 2015 un concerto con l'Orchestra dell'Accademia Nazionale di Santa Cecilia.\nGli \u00e8 attribuito il \"Laurence Olivier Awards for Outstanding Achievement in Opera\" nel 2003 e nuovamente nel 2016.\nIl 23 novembre 2010 riceve il Premio Vittorio De Sica per la musica dalle mani del presidente Giorgio Napolitano al Quirinale\nDal 2008 \u00e8 commendatore dell'Ordine al merito della Repubblica italiana e dal 2012 \u00e8 promosso cavaliere di gran croce.\nNei primi giorni del 2012 riceve la notizia della sua nomina a cavaliere (\"Knight Bachelor\") da parte della regina Elisabetta II, con cerimonia il 15 maggio, notizia che lo stesso Pappano ha dato durante la trasmissione \"Che tempo che fa\" di domenica 4 marzo 2012.\nNel 2013 riceve l'International Opera Awards. \nIl 30 marzo 2021 \u00e8 stato diramato l'annuncio che diverr\u00e0 direttore principale designato delle London Symphony Orchestra a partire da settembre 2023 e, successivamente, direttore principale a partire da settembre 2024.\nMemorial Pasquale Pappano.\nA Castelfranco in Miscano, paese di origine di Antonio Pappano, va in scena a fine agosto il \"Tributo alla memoria Pasquale Pappano\", appuntamento annuale che celebra la memoria del padre e primo maestro del celebre direttore d'orchestra: nel corso della serata Antonio Pappano guida l\u2019Orchestra Filarmonica di Benevento."}
{"id": "1195468", "revid": "287204", "url": "https://it.wikipedia.org/wiki?curid=1195468", "title": "Strade provinciali della citt\u00e0 metropolitana di Bologna", "text": "Questo \u00e8 un elenco delle strade provinciali presenti sul territorio della citt\u00e0 metropolitana di Bologna (fino al 2015 provincia di Bologna).\nLa citt\u00e0 metropolitana gestisce 91 strade provinciali per una estensione pari a circa 1.200\u00a0km.\nStrade provinciali.\nQuesto \u00e8 l'elenco delle strade provinciali presenti sul territorio della citt\u00e0 metropolitana di Bologna:\nStrade riclassificate.\nNel 2001 alcune strade statali sono diventate strade regionali secondo il decreto legislativo n. 112 del 1998. La Regione Emilia-Romagna non prevedendo strade regionali ha affidato alle singole province la gestione delle stesse, classificandole come \"SP R\".\nPertanto sono di competenza della citt\u00e0 metropolitana le seguenti strade ex-statali:\nIl 1\u00ba aprile del 2021 alcune strade provinciali, per un totale di 177 km, sono state riclassificate e trasferite sotto la gestione ANAS.\nQuesto \u00e8 l'elenco delle strade, ex provinciali, riclassificate:\nassieme ad alcune strade passate sotto la competenza provinciale gi\u00e0 nel 2001 e che quindi tornano allo Stato:"}
{"id": "1195471", "revid": "74173", "url": "https://it.wikipedia.org/wiki?curid=1195471", "title": "Guerra Polacco-Lituana", "text": ""}
{"id": "1195481", "revid": "180559", "url": "https://it.wikipedia.org/wiki?curid=1195481", "title": "Serie A 1973-1974 (pallacanestro femminile)", "text": "Il campionato di Serie A di pallacanestro femminile 1973-1974 \u00e8 stato il quarantatreesimo organizzato in Italia.\nLe dodici societ\u00e0 della massima serie si affrontano in partite di andata e ritorno; la prima classificata vince lo scudetto e le ultime due retrocedono in Serie B. La Geas Sesto San Giovanni vince il suo quarto titolo, scalzando la Standa Milano, solo seconda, e precedendo Vicenza."}
{"id": "1195484", "revid": "92723", "url": "https://it.wikipedia.org/wiki?curid=1195484", "title": "Mat\u0101\u02bbutu", "text": "Mat\u0101'utu (in francese Mata Utu) \u00e8 il centro amministrativo ed il villaggio pi\u00f9 importante del territorio di Wallis e Futuna, collettivit\u00e0 d'oltremare francese. \u00c8 inoltre capoluogo del distretto di Hahake e del regno tradizionale di Uv\u00e9a.\nGeografia fisica.\nIl centro si trova sulla costa settentrionale dell'isola di Wallis, ad un'altezza media di 6\u00a0m sul livello del mare. Ha una popolazione di 1 075 abitanti (censimento 2013), e le lingue parlate sono il francese ed il fakauvea (o wallisiano).\nCaratteristiche.\nIl centro di Mat\u0101\u02bbutu \u00e8 dominato dalla Cattedrale di Nostra Signora dell'Assunzione (dichiarata monumento nazionale francese). Nelle sue vicinanze si trova, oltre a diversi ristoranti, alberghi e l'ufficio postale, il palazzo del Re di Uv\u00e9a (uno dei tre regni tradizionali in cui \u00e8 divisa la \"Collettivit\u00e0 territoriale d'Oltremare\"). A poca distanza si trovano anche la stazione di polizia ed un centro commerciale.\nNelle vicinanze di Mat\u0101\u02bbutu si trovano due importanti siti archeologici: Talietumu e Tonga Toto."}
{"id": "1195485", "revid": "287204", "url": "https://it.wikipedia.org/wiki?curid=1195485", "title": "Boston Beacons", "text": "I Boston Beacons furono un club calcistico statunitense attivo a Boston nel 1968. Il club nacque dalle ceneri dei Boston Rovers, franchigia attiva nel campionato USA ed entr\u00f2 nel 1968 a far parte della neonata NASL, dove gioc\u00f2 per una sola stagione prima di scomparire. Nel 1967 i Rovers giocarono le loro partite interne al Manning Bowl di Lynn, mentre i Beacons giocarono al Fenway Park di Boston.\nBoston Rovers.\nI Boston Rovers furono uno dei club che presero parte alla breve avventura dell'USA - United Soccer Association, uno dei due campionati professionistici antecedenti alla NASL. Il campionato \"USA\" (riconosciuto da USSF e FIFA come torneo di prima divisione nazionale) era formato da squadre straniere chiamate a giocare nelle citt\u00e0 statunitensi a nome dei club locali. Il club che gioc\u00f2 sotto il nome di Boston Rovers furono gli irlandesi del Shamrock Rovers.\nBoston Beacons.\nL'anno successivo, con la nascita della NASL, vennero fondati i Boston Beacons, che di fatto proseguivano l'avventura dei Rovers. Il club venne affidato alla guida tecnica di Jack Mansell e fu attivo per una sola deludente stagione in cui arriv\u00f2 all'ultimo posto nell\"'Atlantic Division\", ottenendo anche uno scarso seguito di pubblico."}
{"id": "1195490", "revid": "291989", "url": "https://it.wikipedia.org/wiki?curid=1195490", "title": "Trattato di Xanten", "text": "Il trattato di Xanten venne siglato a Xanten, il 12 novembre 1614 (ma venne riconosciuto da tutti gli stati europei nel 1666) tra Volfango Guglielmo del Palatinato-Neuburg, e Giovanni Sigismondo, principe elettore della Marca di Brandeburgo, ponendo fine alla lotta di successione di J\u00fclich-Cleves (1609-1614) che aveva visto contrapposti i due feudatari tedeschi.\nLa lotta di successione di J\u00fclich-Cleves.\nIl titolo di duca di J\u00fclich-Cleves-Berg veniva trasmesso per via ereditaria sulla base di un privilegio imperiale accordato nel 1546, ma il duca Giovanni Guglielmo di J\u00fclich-Kleve-Berg (1562-1609), era deceduto senza lasciare eredi e aveva creato le premesse per una lotta di successione che avrebbe coinvolto assieme interessi politici e religiosi, e provocato l'intervento di diverse potenze europee.\nGiovanni Guglielmo era, infatti, cattolico, mentre i due principali pretendenti erano protestanti.\nGiovanni Sigismondo di Brandeburgo avanzava le sue pretese come genero di Maria Eleonora di J\u00fclich-Kleve-Berg (1550-1608), sorella maggiore del defunto; Volfango Guglielmo del Palatinato-Neuburg come figlio di Anna di J\u00fclich-Kleve-Berg (1552-1632), la sorella minore di Giovanni Guglielmo.\nIl rischio di una guerra europea.\nL'appoggio dell'Unione Evangelica e delle Province Unite ai due pretendenti, aveva consentito alla Spagna, cattolica e che fronteggiava la secessione olandese nei suoi domini, di intromettersi in quella che era inizialmente una questione interna tedesca. Al fianco degli olandesi si schierarono successivamente anche l'Inghilterra e la Francia di Enrico IV che perseguiva una spregiudicata politica di alleanze anti-spagnola.\nUna prima soluzione alla contesa fu il \"Dortmunder Rezess\", un accordo siglato nel giugno 1609 tra i due pretendenti, per effetto dell'intervento dell'imperatore Rodolfo II, che sanciva l'amministrazione congiunta del ducato tedesco. L'assassinio di Enrico IV, nel luglio 1610, che poneva fine alle manovre francesi, allontanava ulteriormente lo spettro della guerra tra le potenze europee.\nQuando Giovanni Sigismondo convert\u00ec, nel 1613, il Brandeburgo al calvinismo e Volfango Guglielmo, si fece, al contrario, cattolico, lo scontro si riacu\u00ec.\nLa conversione dei due feudatari condusse la Spagna di Filippo III, il Sacro Romano Impero nella figura di Rodolfo II e la Lega Cattolica a schierarsi con il Palatinato-Neuburg, mentre gli olandesi continuarono a supportare la posizione del Brandeburgo.\nIl trattato di Xanten.\nLo scoppio di una guerra europea fu nuovamente scongiurato dalla firma del trattato di Xanten, ma solo temporaneamente. La contesa, assieme ad altre analoghe in Germania, avrebbe inasprito fortemente quel conflitto religioso tra cattolici e protestanti che sarebbe stato, di l\u00ec a poco, una delle cause principali della Guerra dei trent'anni (1618-1648).\nIl trattato sanc\u00ec la spartizione del ducato, assegnando i territori di J\u00fclich-Berg e della citt\u00e0 di Ravenstein al Palatinato-Neuburg, e quelli di Cleves-Mark e Ravensberg al Brandeburgo."}
{"id": "1195491", "revid": "295403", "url": "https://it.wikipedia.org/wiki?curid=1195491", "title": "Boston Rovers", "text": ""}
{"id": "1195492", "revid": "767487", "url": "https://it.wikipedia.org/wiki?curid=1195492", "title": "Val di Sella", "text": "La Val di Sella \u00e8 una vallata alpina del Trentino sudorientale, sita sulle Prealpi Vicentine (versante settentrionale dell'Altopiano di Asiago).\nGeografia.\nLa valle \u00e8 orientata da ovest verso est ed \u00e8 posta sul lato orografico destro del fiume Brenta. \u00c8 attraversata dal torrente Moggio, affluente del Brenta.\nLa valle si trova in Valsugana e fa parte del territorio catastale del comune di Borgo Valsugana; essa non ha alcun vero e proprio centro urbano abitato.\nHa una superficie totale di circa 6000 ettari, \u00e8 attorniata da montagne e ad est digrada verso la Valsugana per arrivare sino ad Olle, frazione di Borgo Valsugana. A sud confina con l'Altopiano di Asiago.\nSecondo la Suddivisione Orografica Internazionale appartiene al Gruppo degli Altipiani.\nMorfologia e ambiente.\nAl confine con l'Altopiano di Asiago si estendono numerose vette, tra le quali le maggiori sono (procedendo da est):\nLe montagne della zona sono soggette, seppur in maniera non evidentissima, al carsismo. L'esempio pi\u00f9 notevole nella valle \u00e8 costituito dalla Grotta di Costalta.\nLa fauna e la flora rispecchiano i caratteri delle zone alpine.\nStoria.\nEssendo molto vicina all'Altopiano di Asiago e al Monte Ortigara, durante la Prima guerra mondiale fu teatro di aspri combattimenti tra italiani e austriaci, che si contendevano il controllo sui vari passi e bocchette che si affacciavano da Sella sull'altopiano.\nL'esercito italiano inoltre tent\u00f2 di mantenere il controllo della valle per cercare di rendere difficile l'approvvigionamento di alcuni importanti forti austriaci sull'altopiano (Forte Vezzena, Forte Verle, Forte Belvedere Gschwent, Forte Campo Luserna)."}
{"id": "1195498", "revid": "767487", "url": "https://it.wikipedia.org/wiki?curid=1195498", "title": "Marshall Jefferson", "text": "Ispirato inizialmente dalla scena Rock all'inizio degli anni ottanta, comincia a fare i primi esperimenti con un modesto sintetizzatore, passando i suoi dischi al dj Ron Hardy nella storica discoteca Warehouse night club; nel 1986 produce su etichetta Traxx Records il primo disco house internazionale della storia: Move Your Body (detto anche \"The House Music Anthem\"). Il disco, che fu la prima canzone house con i suoni di un pianoforte, ottiene un grandissimo successo nelle discoteche americane nel 1986, e nel resto del mondo dal 1987. Comunque, anche nei decenni seguenti, il giro di piano di \"Move Your Body\" \u00e8 stato utilizzato in moltissime altre produzioni da club.\nNella met\u00e0 e nella fine degli anni ottanta Jefferson si occuper\u00e0 di altri popolari dischi house d'esportazione, come quelli dei progetti Sterling Void (1987-1989) e Ten City (1988), producendo svariate tracce con diversi pseudonimi (On the House, Jungle Wonz, House Master Boyz).\nDopo una pausa tra il 1990 e il 1993, nel quale produce solo un remix per il brano \"Being Boring\" dei Pet Shop Boys, si trasferisce a Londra, dove si esibisce per cinque anni agli eventi rave del \"Tribal Gathering\" e del \"Big Love\". Nel frattempo \u00e8 stato anche uno dei dj del Ministry of Sound di Londra.\nNel 2004 \"Move Your Body\" \u00e8 stata inserita nella colonna sonora del popolare videogame per PlayStation 2 . Attualmente vive nel New Jersey e lavora per l'etichetta USB Records con il collega Ce Ce Rogers.\nNel febbraio 2012 viene lanciato il singolo \"Move your body 2012\" insieme al dj produttore italiano Benny Benassi."}
{"id": "1195503", "revid": "1310927", "url": "https://it.wikipedia.org/wiki?curid=1195503", "title": "Sportvereniging Zulte Waregem", "text": "L'S.V. Zulte Waregem, nome completo \"Sportvereniging Zulte Waregem\" ma chiamato comunemente Zulte Waregem oppure Essevee, \u00e8 una squadra di calcio belga con sede nella citt\u00e0 di Waregem. Gioca nella Pro League, la massima serie del campionato belga, dalla stagione 2005-2006.\nNato nel 2001 dalla fusione tra lo Zultse V.V. e il K.S.V. Waregem, nel 2006 la squadra ha conquistato il suo primo trofeo, la Coppa del Belgio.\nStoria.\nNel 1950 viene fondato a Zulte lo \"Zulte Sportief\", che diventa nello stesso anno membro della Federazione calcistica belga, acquisendo la matricola n\u00b0 5381. Una nuova fusione tra lo Zulte Sportief e il \"S.K. Zulte\" porta nel 1976 alla nascita dello \"Zultse V.V.\", che mantiene la stessa matricola dello Zulte Sportief. Nel 2001 la compagine si unisce con il \"K.S.V. Waregem\", squadra che aveva alle spalle una lunga militanza in prima divisione, e va a giocare al Regenboogstadion di Waregem.\nLo Zulte Waregem gioca nella stagione 2001-2002, la prima di vita, in terza divisione, e vince subito il campionato. Il club viene cos\u00ec promosso in seconda divisione, categoria nella quale trascorre tre stagioni prima di essere promosso, al termine della stagione 2004-2005, in massima divisione.\nLo Zulte Waregem conclude la stagione 2005-2006, la prima in massima serie, al settimo posto. La stagione sar\u00e0 per\u00f2 ricordata anche per la conquista del primo trofeo, la Coppa del Belgio, vinta battendo in finale l'. Questa vittoria permette inoltre alla squadra di partecipare alla Coppa UEFA 2006-2007: qui la compagine belga elimina la Lokomotiv Mosca nel primo turno, e viene poi ammessa alla fase a gruppi. Lo Zulte Waregem si classifica terzo nel girone alle spalle di Espanyol e Ajax; questo risultato \u00e8 sufficiente per qualificare la squadra ai sedicesimi. Dal sorteggio esce per\u00f2 il Newcastle, che elimina i belgi dalla competizione vincendo entrambe le partite.\nNei campionati successivi lo Zulte Waregem ottiene un quinto posto nella stagione 2008-2009, mentre nella stagione successiva, la prima con il meccanismo dei play-off, la squadra finisce sesta nella stagione regolare. Questo risultato la fa partecipare al girone per l'assegnazione titolo, e il sesto posto viene confermato.\nInfine, dopo due stagioni concluse lontano dal vertice, lo Zulte Waregem arriva secondo nella stagione 2012-2013, ed \u00e8 nuovamente in corsa per il titolo. Il secondo posto nel girone finale consente alla squadra di accedere al terzo turno preliminare della UEFA Champions League 2013-2014. Qui, per\u00f2, gli olandesi del PSV dominano nella doppia sfida con un complessivo finale di 5-0 e mandano i belgi ai playoff di UEFA Europa League 2013-2014, dove battono, a fatica, i ciprioti dell\u2019APOEL. Aggiunta nel gruppo D, la squadra conclude al terzo posto con 7 punti (alla pari del Maribor, ma con una differenza reti peggiore).\nNel 2017 vince per la seconda volta la Coppa del Belgio, battendo in finale ai rigori l'Oostende. Questa vittoria permette alla squadra di assicurarsi un posto nella prossima UEFA Europa League 2017-2018. Anche questa avventura europea non \u00e8 fortunata per il club: accoppiati con Lazio, Nizza e Vitesse, concludono il girone nuovamente al terzo posto con 7 punti (riuscendo a battere la squadra italiana per 3-2, anche se i romani erano gi\u00e0 sicuri del primato).\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2021-2022.\n\"Aggiornata al 16 ottobre 2021.\"\nCollegamenti esterni.\n Sito ufficiale"}
{"id": "1195505", "revid": "1716793", "url": "https://it.wikipedia.org/wiki?curid=1195505", "title": "Metropolitana di Citt\u00e0 del Messico", "text": "La metropolitana di Citt\u00e0 del Messico (in spagnolo \"Sistema de Transporte Colectivo\", in n\u0101huatl \"\u0100ltep\u0113tl M\u0113xihco Metro\") \u00e8 la metropolitana pi\u00f9 importante del Messico, che ne serve la capitale e il suo Stato. Il traffico passeggeri, che nel 2004 raggiungeva quota 3,9 milioni, la rende la quinta metropolitana pi\u00f9 trafficata al mondo. Nata nel 1969, oggi si sviluppa per 177\u00a0km di estensione della rete, articolata in 12 linee servite da 185 stazioni, 24 delle quali servono pi\u00f9 di una linea.\nIl prezzo \u00e8 di $ 5 pesos per un viaggio."}
{"id": "1195506", "revid": "1365658", "url": "https://it.wikipedia.org/wiki?curid=1195506", "title": "Hugh Dancy", "text": "Biografia.\nHugh Dancy nasce a Stoke-on-Trent, nella contea di Staffordshire, il 19 giugno 1975, \u00e8 il maggiore di tre figli di Jonathan Dancy, professore di filosofia all'Universit\u00e0 di Reading, e di Sarah Ann. Compiuto i suoi studi presso il Winchester College, nel quale si mette in mostra in alcune recite scolastiche e, conseguito il diploma, si iscrive all'Universit\u00e0 di Oxford, presso il St Peter's College, alla facolt\u00e0 di lingua e letteratura inglese.\nPer alcuni mesi lavora come barista, dove ha l'occasione di conoscere un agente che gli propone un contratto. Inizia a lavorare cos\u00ec nel campo della pubblicit\u00e0, ma successivamente lavora anche ad alcune produzioni televisive per la BBC. Nel 2000 recita al fianco di Sally Field nella trasposizione televisiva di \"David Copperfield\", di Charles Dickens, in seguito recita in un episodio della serie tv statunitense \"Relic Hunter\".\nNel 2001 interpreta d'Artagnan nel film \"Young Blades\", e nello stesso anno interpreta Kurt Schmidt, il sergente dei Rangers in \"Black Hawk Down - Black Hawk abbattuto\" diretto da Ridley Scott. Negli anni successivi prende parte ai film \"Piccolo dizionario amoroso\" con Jessica Alba, al fantastico \"Ella Enchanted - Il magico mondo di Ella\" con Anne Hathaway e \"King Arthur\" con Clive Owen.\nNel 2009, dopo aver preso parte al film \"Adam\" (nel ruolo di un trentenne affetto dalla sindrome di Asperger), recita al fianco di Isla Fisher nella commedia romantica \"I Love Shopping\" di P.J. Hogan, basata sull'omonimo romanzo di Sophie Kinsella.\nNel 2013 prende poi parte al telefilm \"Hannibal\" dove recita nuovamente al fianco di Mads Mikkelsen.\nVita privata.\nNel 2007, sul set di \"Un amore senza tempo,\" conosce l'attrice americana Claire Danes e i due annunciano il loro fidanzamento nel febbraio 2009. La coppia si \u00e8 sposata nel settembre dello stesso anno in Francia e hanno avuto un figlio, Cyrus Michael Christopher Dancy, nato il 17 dicembre 2012. il 27 agosto 2018 \u00e8 nato il secondogenito della coppia, Rowan. \nDoppiatori italiani.\nNelle versioni in italiano dei suoi film \u00e8 stato doppiato da:\nDa doppiatore \u00e8 sostituito da:"}
{"id": "1195509", "revid": "809148", "url": "https://it.wikipedia.org/wiki?curid=1195509", "title": "Basilica di Santa Croce (Cagliari)", "text": "La basilica magistrale di Santa Croce \u00e8 una chiesa monumentale di Cagliari, originariamente sinagoga della locale comunit\u00e0 ebraica prima dell'espulsione del 1492. Dal 1809 la chiesa appartiene all'Ordine dei Santi Maurizio e Lazzaro.\nL'edificio sorge in Castello, sul bastione di Santa Croce, nello spazio delimitato dalla omonima via, da via Corte d'Appello e dalla piazzetta Santa Croce, dove si trova l'ingresso principale della chiesa. Annesso alla basilica \u00e8 il vasto complesso dell'ex collegio gesuitico, che oggi ospita la Facolt\u00e0 di architettura dell'Universit\u00e0 di Cagliari.\nDal 2008, la messa \u00e8 di norma officiata la domenica mattina secondo il rito romano straordinario. Dal 16 luglio 2018 \u00e8 eretta parrocchia personale per i fedeli del rito romano straordinario, seconda in Italia, dopo la parrocchia della Santissima Trinit\u00e0 dei Pellegrini a Roma, e prima affidata al clero diocesano. La parrocchia non ha dunque configurazione territoriale ma personale, entro i confini dell\u2019Arcidiocesi, a norma del can. 518 del Codice di diritto canonico e dell\u2019art. 10 del motu proprio \"Summorum pontificum\".\nStoria.\nLa zona in cui sorge l'odierna basilica era in passato la Giudaria, ovvero il quartiere ebraico, esistente in Castello gi\u00e0 dal XIII secolo, ma che raggiunse la massima espansione sotto la dominazione aragonese, nel XIV e XV secolo.\nNel 1492, per volere di Ferdinando II d'Aragona e Isabella di Castiglia, venne emanato un decreto di espulsione dai loro domini, rivolto a tutti gli ebrei e i musulmani che non si fossero convertiti al cristianesimo.\nGli ebrei furono espulsi anche da Cagliari e la sinagoga, che sorgeva nella Giudaria di Castello, venne presto convertita in chiesa cattolica e dedicata alla Santa Croce.\nNel 1530 la piccola chiesa venne concessa all'Arciconfraternita del Santo Monte di Piet\u00e0, appena istituita, i cui membri, esclusivamente di nobile estrazione, avevano come compito principale il prestare conforto ai condannati a morte.\nLa chiesa rimase in uso all'arciconfraternita sino al 1564, anno in cui, su richiesta dell'arcivescovo Parraguez, i gesuiti giunsero a Cagliari e venne loro concesso l'utilizzo di Santa Croce e di alcune case adiacenti, primo nucleo del collegio gesuitico.\nLa chiesa di santa Croce venne stilisticamente rinnovata e ingrandita nel 1661, grazie alla munificenza della nobildonna Anna Brondo, dei marchesi di Villacidro, che lasci\u00f2 a tal fine una congrua eredit\u00e0 ai padri gesuiti.\nNel 1773, in seguito alla soppressione della Compagnia di Ges\u00f9, la chiesa e il collegio di Santa Croce divennero propriet\u00e0 dello stato.\nNel 1809, durante la sua permanenza a Cagliari, il re Vittorio Emanuele I concesse la chiesa all'Ordine dei Santi Maurizio e Lazzaro, elevandola al titolo di Basilica magistrale.\nI bombardamenti del 1943 danneggiarono la basilica, che venne riparata nel 1946.\nIl tempio, dopo circa vent'anni di chiusura, \u00e8 stato riaperto al culto il 22 dicembre 2007, con una messa officiata dall'allora arcivescovo di Cagliari Giuseppe Mani.. La riapertura \u00e8 stata possibile grazie a una serie di interventi di restauro, tra cui quello delle decorazioni murali, di 4 cappelle, dell\u2019area presbiteriale e degli intonaci esterni ed interni della chiesa e delle sagrestie, insieme al restauro di 5 altari marmorei, del pulpito e della pila d\u2019acquasanta. Questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96.\nDescrizione.\nEsterno.\nLa chiesa si affaccia col prospetto principale nella piazzetta Santa Croce, a cui si accede dalla via omonima tramite pochi gradini sconnessi. Sul fianco dell'edificio lungo la via Santa Croce si scorge il piccolo campanile, a canna quadra, sormontato da una cupoletta orientaleggiante.\nLa facciata, particolarmente sviluppata in altezza, \u00e8 divisa in due livelli da una fascia intermedia, delimitata da due cornicioni, all'interno del quale si trova lo stemma dell'ordine dei Gesuiti. Sotto, nel livello pi\u00f9 basso, si apre il portale, sormontato da un timpano curvo spezzato, entro cui si trova lo stemma dei Brondo e la sottostante iscrizione, \"D. Anna Brundo / fundatrici / Ill.M D. Felix Brundo / M. de Villacidro / pronepo / Anno MDCLXI\", in cui, per volont\u00e0 del pronipote Felice Brondo, marchese di Villacidro, si ricorda la benefattrice Anna Brondo, a conclusione dei lavori nel 1661.\nLa parte alta della facciata, pi\u00f9 articolata, \u00e8 scandita da lesene delimitata alle estremit\u00e0 da due obelischi decorativi.\nInterno.\nL'interno del tempio \u00e8 a navata unica, voltata a botte, con tre cappelle per lato e breve presbiterio chiuso da abside semicircolare. Tutto il perimetro \u00e8 percorso da un cornice modanata, retta da paraste.\nLe cappelle laterali sono ornate da altari in stile barocco, realizzati in marmi policromi, nei quali, tra colonne tortili e volute, sono custodite diverse opere d'arte, sia scultoree che pittoriche, risalenti al XVII e XVIII secolo.\nLa volta della basilica venne affrescata da Ludovico Crespi nel XIX secolo, con un motivo a finti cassettoni.\nNel presbiterio si trova l'altare maggiore, marmoreo, in cui \u00e8 esposto un artistico \"Cristo crocifisso\", in legno. Nella parete dell'abside sono gli affreschi rappresentanti i santi Maurizio e san Lazzaro, realizzati nel 1842 dall'artista sardo Antonio Caboni.\nNumerose opere d'arte sono custodite anche nella sacrestia."}
{"id": "1195511", "revid": "63727", "url": "https://it.wikipedia.org/wiki?curid=1195511", "title": "Alpine A108", "text": "La Alpine A108 \u00e8 un'autovettura sportiva prodotta dal 1959 al 1965 dalla casa automobilistica francese Alpine (o \"Alpine-Renault\").\nStoria e profilo.\nDebutto.\nI primi due prototipi della \"A108\" vennero svelati nel gennaio 1957 sotto forma di una berlinetta e di una cabriolet. E fu proprio in quest'ultima configurazione di carrozzeria che la \"A108\" venne inizialmente lanciata sul mercato nel 1958 al Salone di Parigi. Fu la prima di una serie di differenti varianti di carrozzeria per la \"A108\". La seconda versione fu la \"A108\" berlinetta, presentata sempre a Parigi del 1959 come erede diretta della A106. \nDesign.\nLa \"A108\" fu il modello di passaggio dalla gi\u00e0 brillante \"A106\", che sostitu\u00ec, alla gloriosa A110. Della prima riprese inizialmente il telaio tubolare, in seguito sostituito da una struttura a trave centrale, mentre della seconda vengono invece anticipate la linee generali del corpo vettura, specialmente osservando la versione berlinetta, bassa e affusolata, con un frontale spiovente dotato di fari carenati, i passaruota posteriori dal disegno schiacciato, la forma delle superfici vetrate laterali quasi identica e la parte posteriore con un lunotto avvolgente. La parte posteriore mostra per\u00f2 anche le principali differenze stilistiche rispetto alla pi\u00f9 famosa \"A110\", ma anche rispetto alla \"A106\" che l'ha preceduta. Queste differenze sono la vistosa bombatura a doppia \"gobba\" sulla coda che incorpora le feritoie per il raffreddamento del motore, ma anche la grande griglia a tutta larghezza, adibita allo sfogo dell'aria calda proveniente dal vano motore. Altra differenza sono le pinne posteriori, non eccessivamente vistose, ma ben distinguibili. Padiglione a parte, queste stesse caratteristiche si ritrovano anche nella versione cabriolet presentata l'anno prima e il cui corpo vettura \u00e8 stato disegnato dal \"nostro\" Giovanni Michelotti partendo dalle forme della \"A106 Cabriolet\". Tuttavia vi sono anche evidenti differenze in alcuni punti. E' il caso della bombatura posteriore priva di \"gobbe\", oppure del passaruota posteriore, che nella berlinetta presenta un vistoso incavo dietro alla ruota. \nLa tecnica.\nVi sono delle perplessit\u00e0 riguardo alla denominazione della vettura: infatti, se la \"A106\" era cos\u00ec chiamata perch\u00e9 montava motori di derivazione 4CV siglati prevalentemente \"1063\", la \"A108\" che montava motori di derivazione Dauphine (e strettamente imparentati con quelli della \"4CV\") siglati \"1090\" avrebbe dovuto chiamarsi \"A109\". Nessuno sa il perch\u00e9 di questa incongruenza, e del resto nemmeno lo stesso patron R\u00e9d\u00e9l\u00e9 ha mai fornito una spiegazione al riguardo.\nLa struttura di base delle prime \"A108\" era di tipo tubolare, leggera e resistente alle sollecitazioni. Su questa struttura viene fissata una carrozzeria di pannelli in vetroresina. Le soluzioni sospensioni prevedevano un avantreno a bracci oscillanti e un retrotreno a semiassi oscillanti, mentre l'impianto frenante \u00e8 a tamburo sulle quattro ruote. Del motore si \u00e8 gi\u00e0 fatto cenno dicendo che deriva da quello della \"Dauphine\": in effetti si tratta del 4 cilindri da 845 cm3 direttamente derivato da quello della \"Dauphine Gordini\" e che nella \"A108\" risulta solo leggermente meno potente (38 CV contro 40). Il cambio era manuale a 4 marce, ma in alcuni esemplari ne verranno montati anche a 3 o a 5 marce. Ed in alcuni esemplari, anche il motore cambiava: alcuni esemplari montavano infatti un'unit\u00e0 da 904 cm3 e 54 CV, oppure da 998 cm3 e 70 CV. Questi valori, uniti al peso ridotto, consentivano prestazioni notevoli: la \"A108\" allungo spaziava da 145 a 185 km/h a seconda delle versioni e delle motorizzazioni.\nEvoluzione.\nIl primo anno di produzione della \"A108\" ha visto dapprima il lancio della cabriolet ed in seguito quello della berlinetta. Nel 1959 la gamma si ampli\u00f2 ulteriormente con l'arrivo della \"A108 2+2\", caratterizzata da un corpo vettura totalmente ridisegnato, opera della carrozzeria Chappe et Gessalin, pi\u00f9 spigoloso, con tetto pi\u00f9 alto, passo allungato e un angusto spazio per due persone di piccola corporatura dietro ai due sedili anteriori. Questa versione, se frontalmente tradiva la parentela con la A108 berlinetta, per il resto della vettura era fortemente influenzata nello stile dalla Renault Floride e dalla Renault Caravelle, specie nella coda, molto somigliante, e nella parte posteriore della fiancata, solcata da un incavo che ricordava quello presente nelle due convertibili Renault. Nel 1960 la cabriolet venne leggermente ridisegnata: l'aggiornamento pi\u00f9 evidente riguarda gli alloggiamenti dei proiettori, ora integrati nei parafanghi. Per l'occasione, la vettura venne ridenominata \"A108 Cabrio Sport\", mentre entr\u00f2 in listino la cosiddetta \"A108 Coup\u00e9 Sport\", che altro non era se non una cabrio dotata di hard-top fisso. Ma gli aggiornamenti non si limitarono a questo: tutta la gamma venne prodotta dal 1960 in poi rinunciando al telaio tubolare in favore di un nuovo telaio a trave centrale in acciaio.\nIn Francia, la Alpine \"A108\" fu prodotta fino al 1964, ma dal momento che la \"A108\" utilizzava anche la meccanica della \"Dauphine\", alla Alpine di pens\u00f2 di farla produrre anche nei paesi esteri dove la \"Dauphine\" stessa veniva gi\u00e0 prodotta, vale a dire in Spagna (presso la Renault-FASA), in Bulgaria (presso la \"Bulgaralpine\"), in Messico e infine anche in Brasile. In questi Paesi, R\u00e9d\u00e9l\u00e9 riusc\u00ec a vendere i suoi progetti relativi alla vettura e quindi la \"A108\" pot\u00e9 essere apprezzata anche da pi\u00f9 mercati. La versione brasiliana era denominata \"Willys Interlagos\" e raccolse diverse vittorie in molte gare automobilistiche brasiliane dell'epoca. Fu anche la \"A108\" pi\u00f9 fortunata dal punto di vista commerciale, poich\u00e9 dal 1962, anno di inizio commercializzazione, ne furono prodotti 1.500 esemplari, contro i soli 236 esemplari della versione francese. La \"Interlagos\" fu tolta di produzione nel 1966, quando la \"A108\" francese era gi\u00e0 fuori listino da alcuni anni e la sua erede, la \"A110\" cominciava gi\u00e0 ad affermarsi come la nuova auto da battere.\nLa Willys Interlagos.\nLa storia della \"Interlagos\" affonda le sue radici alla fine degli anni '50 del secolo scorso, quando la sussidiaria brasiliana della Willys-Overland strinse un accordo con la casa della Losanga per la produzione in loco della \"Dauphine\". Nel 1961 la casa di Dieppe si inser\u00ec nell'accordo fra i due costruttori e si arriv\u00f2 all'acquisizione, da parte della Willys-Overland, della licenza di fabbricazione della \"A108\", che per\u00f2 nel paese sudamericano venne commercializzata come Willys \"Interlagos\", dal nome dell'omonimo circuito brasiliano. La produzione della \"Interlagos\" si articol\u00f2 in due fasi fondamentali: durante la prima fase, che dur\u00f2 appena un anno, la principale differenza tecnica fra la \"Interlagos\" e le \"A108\" stava nel fatto che il modello brasiliano venne prodotto esclusivamente sfruttando il telaio autoportante della \"Dauphine\", mentre le versioni europee conobbero un passaggio dal telaio tubolare a quello a trave centrale. Quest'ultima soluzione venne tuttavia adottata dalla \"Interlagos\" prodotte durante la seconda fase, dal 1962 in poi. La produzione della \"Interlagos\" dur\u00f2 altri quattro anni, fino al 1966. In totale vennero prodotti circa 300 esemplari di \"Interlagos\" a telaio monoscocca e oltre 860 esemplari con telaio a trave centrale. Nel 2014, le linee della \"Interlagos\" vennero reinterpretate per dar vita alla concept \"AW380 Berlineta\", sempre con marchio Willys, bench\u00e8 quest'ultimo non sia pi\u00f9 attivo ormai da decenni. Il corpo vettura di questa concept era realizzato da una collaborazione fra la carrozzeria Maggiora, la carrozzeria Viotti, la Fast Design e il designer Emanuele Bombol. La vettura era equipaggiata con un 6 cilindri biturbo da 3,8 litri in grado di erogare una potenza massima di 610 CV. La \"AW 380 Berlineta\" arriv\u00f2 anche alla produzione in piccola serie. Ne vennero prodotti 110 esemplari al prezzo di 380 mila euro l'uno. La produzione venne affidata alla carrozzeria Maggiora."}
{"id": "1195514", "revid": "46291", "url": "https://it.wikipedia.org/wiki?curid=1195514", "title": "Ophrys fuciflora", "text": "Il fior bombo (Ophrys fuciflora ) \u00e8 una pianta appartenente alla famiglia delle Orchidacee.\nDescrizione.\nLa pianta, alta 10\u201315\u00a0cm, presenta una notevole variabilit\u00e0 di forme e colori.\nIl fiore misura 15\u201320\u00a0mm. Petali e sepali presentano una forte variabilit\u00e0 di colore, dal bianco al rosa. Ancor pi\u00f9 marcata \u00e8 la variet\u00e0 di disegni del labello, molto allargato, intero, convesso di forma trapezoidale, con evidenti gibbosit\u00e0 laterali e munito di un'appendice evidente, spesso tridentata, orientata in avanti, che permette di riconoscerla facilmente.\nRappresenta un esempio di mimetismo, poich\u00e9 imita le sembianze di un bombo femmina, e a questo pare aggiunga l'emissione di feromoni con lo scopo di attrarre i bombi maschi ai fini dell'impollinazione.\nBiologia.\nSi riproduce per impollinazione entomofila. Tra gli insetti pronubi \u00e8 stata segnalata la \"Xylocopa violacea\" .\nDistribuzione e habitat.\nIl suo areale comprende gran parte dell'Europa continentale, comprese le isole Baleari, Corsica, Creta, Sicilia e Sardegna.\nNon teme l'aridit\u00e0 e predilige i terreni calcarei.\nTassonomia.\nSottospecie.\nSono note le seguenti sottospecie:"}
{"id": "1195526", "revid": "1889177", "url": "https://it.wikipedia.org/wiki?curid=1195526", "title": "Universit\u00e0 della Florida Meridionale", "text": "L'Universit\u00e0 della Florida Meridionale (in inglese \"University of South Florida\"), nota anche con l'acronimo USF, \u00e8 un'istituzione universitaria statunitense di Tampa, nello stato della Florida, ma ha scuole e facolt\u00e0 anche a St. Petersburg e a Sarasota.\nFondata nel 1956, \u00e8 un'universit\u00e0 statale ed \u00e8 gestita dal governo della Florida.\nSport.\nI Bulls fanno parte della American Athletic Conference in NCAA Division I (fino al 2013 facevano parte della Big East Conference). Il football americano e la pallacanestro sono gli sport principali.\nPallacanestro.\nSouth Florida vanta alcune partecipazioni al torneo NCAA ma non \u00e8 mai entrata nemmeno fra le Sweet Sixteen.\nOpen Access.\nScholar Commons \u00e8 un servizio a cura della Biblioteca della Florida Tampa che riguarda la pubblicazione delle tesi e delle dissertazioni di dottarato, atti di conferenze e convegni ospitati dall'ateneo, paper dei suoi docenti e ricercatori. Inoltre, il servizio cura l'edizione di una ventina di riviste liberamente consultabili in modalit\u00e0 testo integrale, sottoposte a revisione paritaria, registrate con codifica ISSN e aperte al contributo di autori esterni."}
{"id": "1195528", "revid": "1234826", "url": "https://it.wikipedia.org/wiki?curid=1195528", "title": "Truro", "text": "Truro (; in cornico \"Truru\") \u00e8 una citt\u00e0 della Cornovaglia, Inghilterra, nel Regno Unito.\nStoria.\nCapoluogo amministrativo della Cornovaglia, Truro si \u00e8 sviluppata nel XII secolo attorno a un castello, che non esiste pi\u00f9, fatto costruire in cima a una collina dal normanno Richard de Luci, Gran Giustiziere d'Inghilterra sotto Enrico II.\nNel XVIII e XIX secolo Truro divent\u00f2 una dei pi\u00f9 importanti insediamenti industriali del sud-ovest dell'Inghilterra. Di questo passato industriale, oggi non \u00e8 pi\u00f9 rimasta traccia.\nRoger Taylor, il batterista dei Queen, vi ha vissuto durante l'adolescenza.\nLe spiagge di Truro sono una famosa meta turistica per chi pratica il surf in Gran Bretagna.\nAmministrazione.\nGemellaggi.\nTruro \u00e8 gemellata con:"}
{"id": "1195530", "revid": "5456", "url": "https://it.wikipedia.org/wiki?curid=1195530", "title": "Jake Matlala", "text": ""}
{"id": "1195535", "revid": "438678", "url": "https://it.wikipedia.org/wiki?curid=1195535", "title": "La spina del diavolo", "text": "La spina del diavolo (\"El espinazo del diablo\") \u00e8 un film del 2001 scritto e diretto da Guillermo del Toro, \u00e8 un episodio di una dilogia seguita poi da \"Il labirinto del fauno\".\nTrama.\nSpagna, 1939. Sono gli ultimi giorni della sanguinosa guerra civile spagnola; Casares e Carmen gestiscono un piccolo orfanotrofio in una remota zona del Paese, aiutati dai giovani custodi Conchita e Jacinto. I due sono in realt\u00e0 simpatizzanti della fazione repubblicana, alla quale danno aiuto nascondendo in una zona segreta dell'edificio numerosi lingotti d'oro utilizzati per finanziare le battaglie. Probabilmente per questa ragione l'orfanotrofio \u00e8 stato bombardato dalle truppe di Francisco Franco, ma fortunatamente un ordigno \u00e8 rimasto inesploso e giace inerte nel cortile.\nUn giorno all'orfanotrofio arriva Carlos, un bambino di 12 anni i cui genitori sono morti nel corso degli scontri. Il bambino viene presto coinvolto nella tetra atmosfera che grava sull'istituto: per prima cosa si avvicina a un gruppo di bambini capeggiato da Jaime, un ragazzo dal carattere oscuro e sprezzante con il quale stringer\u00e0 un'amicizia che alterna sopraffazione reciproca a estrema solidariet\u00e0; inoltre ha spesso modo di confrontarsi col custode Jacinto, che dimostra un carattere violento, egoista e malvagio.\nMa soprattutto Carlos percepisce la presenza del fantasma di un bambino, che sembra tormentarlo con oscure minacce e la promessa che \"molti dei bambini moriranno presto\".\nNei giorni successivi Carlos scopre ulteriori oscuri segreti degli abitanti dell'orfanotrofio: Casares, il direttore, procura soldi all'istituto vendendo un particolare rum usato per conservare i feti di bambini non nati. Casares prova inoltre una forte attrazione per Carmen, ma \u00e8 impotente, per questo la donna, che tra l'altro ha perso una gamba ed \u00e8 costretta a indossare una protesi, ha una relazione sessuale con Jacinto. Questi \u00e8 nell'orfanotrofio sin da quando era bambino, e nutre un visibile odio per l'intero istituto. \nCarlos parla inoltre ai suoi amici del fantasma e scopre che loro ne sono gi\u00e0 a conoscenza, ma preferiscono non parlarne in quanto un loro amico di nome Santi \u00e8 sparito la notte stessa in cui fu sganciata la bomba, e attribuiscono la ragione della sparizione al fantasma. Solo Jaime sembra sapere la verit\u00e0 su questa sparizione, nella quale \u00e8 visibilmente e dolorosamente coinvolto, ma si rifiuta di parlarne.\nUn giorno Casares assiste alla brutale esecuzione di alcuni repubblicani, e si rende conto che l'orfanotrofio \u00e8 in pericolo. Decide cos\u00ec di scappare insieme a tutti gli abitanti dell'istituto. A questo punto Jacinto rivela a Carmen di averla sempre ingannata allo scopo di ottenere l'oro, che per\u00f2 non \u00e8 mai riuscito a localizzare; quando il giovane reclama con veemenza il tesoro, Casares lo caccia via minacciandolo con un fucile.\nJacinto allora approfitta dei concitati preparativi di evacuazione per spargere benzina intorno all'orfanotrofio, allo scopo di provocare un incendio. Solo la casuale scoperta di Conchita d\u00e0 agli abitanti un minimo di preavviso, ma nell'esplosione che segue trovano la morte Carmen e molti dei bambini presenti, proprio come aveva previsto il fantasma.\nA questo punto Conchita va a cercare aiuto incamminandosi verso il paese pi\u00f9 vicino, mentre Casares, gravemente ferito, decide di aspettare Jacinto col fucile in braccio per ucciderlo non appena torner\u00e0 a cercare l'oro.\nNel frattempo Jaime confessa a Carlos la verit\u00e0 sulla sparizione di Santi, che era il suo migliore amico: una notte i due erano scappati dal letto per andare a giocare, ma avevano accidentalmente scoperto Jacinto nell'atto di forzare una cassaforte dove costui credeva si trovasse l'oro. Santi era rimasto in vista per permettere a Jaime di fuggire, ma Jacinto lo aveva picchiato causandogli una grave ferita alla testa; per non essere incolpato aveva poi buttato il corpo agonizzante del bambino in una cisterna. Carlos capisce quindi che il fantasma altri non era che lo stesso Santi, il quale non stava cercando di minacciarlo ma di avvertirlo; al loro successivo incontro gli promette quindi che gli porter\u00e0 Jacinto in modo che possa avere la sua vendetta.\nJacinto sta effettivamente tornando all'orfanotrofio con due complici, e lungo il tragitto uccide Conchita impedendo l'allerta dei soccorsi. Anche Casares muore per le ferite riportate mentre sta di piantone in attesa del nemico. Al loro arrivo Jacinto e i suoi accoliti chiudono i ragazzini superstiti in uno sgabuzzino e si mettono a cercare l'oro. \nDopo estenuanti e infruttuose ricerche i due complici, impazienti, se ne vanno lasciando Jacinto da solo; l'uomo scopre per\u00f2 i lingotti in uno scomparto segreto della protesi di Carmen. Intanto i bambini riescono a scappare, aiutati da quello che sembrerebbe essere un redivivo Casares; riescono ad attirare Jacinto alla cisterna, dove lo pugnalano con armi improvvisate; infine lo gettano in acqua, dove Santi lo trascina in profondit\u00e0, riuscendo finalmente a vendicarsi di lui.\nI bambini superstiti abbandonano quindi l'orfanotrofio ormai deserto, sotto l'occhio benevolo di Casares, tornato a sua volta come fantasma.\nCuriosit\u00e0.\nGuillermo del Toro cita \"La spina del diavolo\" in uno dei suoi lavori successivi, \"Crimson Peak\". Uno dei protagonisti, Sir Thomas Sharpe, compare infatti sotto forma di spettro ed il suo design \u00e8 chiaramente riconducibile a quello del fantasma di Santi.\nAlla fine dei titoli di coda \u00e8 presente la seguente frase :\nTradotta in italiano:"}
{"id": "1195542", "revid": "117780532", "url": "https://it.wikipedia.org/wiki?curid=1195542", "title": "Giuseppe Cava", "text": "Fra quelli provenienti da Savona, \u00e8 il poeta in lingua ligure che ha conosciuto maggior fama e ottenuto i maggiori riconoscimenti dalla critica letteraria nazionale. Il prof. Hermann W. Haller, docente di Lingua e letteratura italiana al Queens College e direttore di Dipartimento al Graduate Center della City University di New York, ha inserito il nome di Giuseppe Cava nel suo importante saggio in lingua inglese sulla poesia dialettale italiana \"The Other Italy: The Literary Canon in Dialect\" (1999).\nBiografia.\nGiuseppe Cava nacque a Savona il 12 marzo 1870, figlio di Antonio Cava ed Elisabetta Viola, in una casa posta sotto la torre del Brandale. Dopo aver frequentato le scuole elementari presso il collegio di via Riario retto dai Padri Scolopi, nel 1882 si iscrisse alla Scuola Professionale di Arti e Mestieri diretta da Federico Baldi che egli consider\u00f2 sempre come il suo venerato maestro. Diplomatosi, inizi\u00f2 a lavorare come operaio presso la fabbrica savonese Tardy e Benech; qui, all'et\u00e0 di diciotto anni, perse la gamba destra a causa di un incidente sul lavoro; impossibilitato a continuare il mestiere di operaio, costretto in casa, approfond\u00ec gli studi, meditando lunghe ore sulle opere del positivismo, leggendo i classici della poesia e della letteratura italiani ed europei, riflettendo sui problemi della classe operaia. In quel periodo egli ebbe la sventura di perdere l'amatissima madre.\nNel 1890, dopo aver appreso il mestiere del tipografo, Giuseppe Cava si accost\u00f2 all'attivit\u00e0 politica aderendo al movimento anarchico, di cui fu, a Savona, uno dei primi organizzatori insieme ad Angelo Moneta. Fu quello il periodo in cui egli diede vita al primo Fascio Operaio nella citt\u00e0 di Savona, organizzando, tra l'altro, nel 1891, la prima manifestazione della festa del Primo Maggio a Savona e organizzando la lotta delle centinaia di disoccupati cittadini, distinguendosi come oratore polemico e spavaldo.\nLegatosi all'anarchico Luigi Galleani, essendo ormai divenuto uno dei capi riconosciuti del movimento operaio savonese, nel maggio 1894 Giuseppe Cava e i membri principali della cellula anarchica di Savona furono processati per associazione a delinquere ai sensi dell'art. 248 del Codice di Procedura Penale. Il giudizio che si celebr\u00f2 si inser\u00ec pienamente nell'ambito della repressione svolta dal governo di Crispi contro i fasci siciliani e per reprimere i moti in Lunigiana. Giudicato colpevole dal Tribunale di Savona per apologia di reato e condannato a sei mesi di carcere, per evitare l'arresto, Cava fugg\u00ec in Francia e poi in Germania e in Svizzera. Espulso da quest'ultimo paese, consegnato al valico di Lugano dalle autorit\u00e0 svizzere ai Reali Carabinieri, Cava fu condotto nel carcere di Genova dove scont\u00f2 la pena per intero; fu poi inviato al confino alle Tremiti, a Ustica e a Lipari, dove rimase complessivamente un anno e mezzo. Da allora, Giuseppe Cava fu sempre sottoposto ai controlli della Questura di Savona, venendo schedato come anarchico e sovversivo.\nTornato a Savona, Cava torn\u00f2 a dedicarsi all'attivit\u00e0 di tipografo; ammorbidendo le tendenze anarchiche che aveva avuto in giovent\u00f9, inizi\u00f2 a simpatizzare per il Partito Radicale. Nel 1901 fu eletto nel Comitato Esecutivo della prima Camera del Lavoro sorta in quell'anno a Savona. Entr\u00f2 cos\u00ec in contatto con importanti personaggi del socialismo di allora, tra gli altri con Luigi Campolonghi, Alceste De Ambris ed Ezio Bartalini. Dal 20 settembre 1902, nella sua piccola tipografia \"artistica\" di via Montenotte, Cava cominci\u00f2 a pubblicare \"Il Marciapiede\", un periodico attento agli eventi della politica cittadina, che Cava preparava personalmente nei testi, nelle vignette (era un bravissimo disegnatore) e nelle poesie (fu in quegli anni che compose le prime poesie in lingua ligure sull'inserto \"O Manana\"). L'esperienza di quel giornale sarebbe durata fino al 1907, con alterne vicende, venendo la tipografia pi\u00f9 volte perquisita dai Carabinieri.\nIn seguito ad avvenimenti tragici (la morte del primo figlio in tenera et\u00e0, la rottura del legame con la sua compagna, la scomparsa dell'amato padre, infine la morte della figlia) Giuseppe Cava fin\u00ec per allontanarsi dall'attivit\u00e0 politica attiva, dedicandosi con alterne fortune alla sua tipografia. Fu in quel periodo che svilupp\u00f2 la sua vena poetica. Nel 1923 pubblic\u00f2 la \"Strenna de Savonn-a\", una raccolta delle sue poesie pi\u00f9 riuscite. Nel frattempo il poeta trasform\u00f2 la sua tipografia in cartoleria, anche a causa dell'avvento del fascismo, che imponeva controlli e censure. In quegli anni si dilett\u00f2 nella fabbricazione di giocattoli che vendeva nel suo negozio e che furono apprezzati anche dal giudice Raffaele Majetti. Molte sue poesie, tra il 1923 ed il 1927, furono poi pubblicate dal giornale savonese \"Il Messaggero Ligure\" e dai numeri unici dell'associazione savonese di storia, tradizioni e cultura cittadine \"A Campanassa\". Alcune sue composizioni furono pubblicate da Filippo Noberasco sulla sua antologia \"La poesia dialettale a Savona\" nel 1928 e su \"O Ciccioll\u00e0\" nel 1930. Proprio grazie all'aiuto di Noberasco, nel 1934 Giuseppe Cava fu poi assunto presso la Civica Biblioteca di Savona.\nNel 1930, dopo aver operato una profonda revisione delle sue poesie, pubblic\u00f2 \"In to remoin\" (nel vortice della vita), un'opera che ricevette molte lodi e fu apprezzata, in particolare, da Camillo Sbarbaro e, soprattutto, da Angelo Barile.\nNel 1933 l'associazione savonese \"A Campanassa\" gli assegn\u00f2 una medaglia d'oro quale vincitore del III Concorso Canzonettistico Dialettale da essa organizzato. A causa delle sue idee politiche, avendo manifestato pubblicamente le sue opinioni antifasciste, nel 1938, venne licenziato e sottoposto ai vincoli dell'ammonizione da parte delle autorit\u00e0 del regime. In quell'ultimo periodo, grazie soprattutto all'aiuto del prof. Giuseppe Callandrone, Cava pot\u00e9 scrivere numerosi articoli sulla pagina savonese del quotidiano \"Il Lavoro\", riuscendo a trovare un minimo sostegno economico. Gran parte di quegli articoli sarebbero poi stati raccolti trent'anni dopo dall'editore Marco Sabatelli in due volumi.\nGiuseppe Cava si spense a Savona il 30 marzo del 1940.\nIn memoria di Giuseppe Cava \u00e8 stata intitolata una via savonese, ed \u00e8 stato dedicato un busto marmoreo nei pressi della Torre del Brandale (\"Campanassa\"), nelle vicinanze del luogo in cui sorgeva l'abitazione dove lui nacque nel 1870."}
{"id": "1195544", "revid": "1934238", "url": "https://it.wikipedia.org/wiki?curid=1195544", "title": "International Boxing Association", "text": "L'International Boxing Association (IBA) \u00e8 una federazione mondiale di pugilato, fondata negli anni novanta da Dean Chance, un ex giocatore di baseball.\n\u00c8 da precisare che il titolo mondiale IBA non \u00e8 riconosciuto in tutto il mondo.\nL'attuale presidente \u00e8 il taiwanese Ching-Kuo Wu, eletto nel novembre 2006. La IBA \u00e8 stata una delle prime federazioni ad organizzare e promuovere incontri mondiali femminili, all'inizio del XXI secolo.\nLa \"International Boxing Association dilettantistica\".\nL'Associazione Internazionale Boxe Amatori (AIBA), \u00e8 ufficialmente nota anch'essa come \"International Boxing Association\", ma si tratta ovviamente di due federazioni diverse."}
{"id": "1195545", "revid": "1543377", "url": "https://it.wikipedia.org/wiki?curid=1195545", "title": "Good Enough (Evanescence)", "text": "Good Enough \u00e8 il quarto ed ultimo singolo estratto dall'album \"The Open Door\" della band statunitense Evanescence.\nDescrizione.\n\"Good Enough\" \u00e8 stata scritta da Amy Lee per suo marito e amico Josh Hartzler. \u00c8 stata prodotta da Dave Fortman e registrata agli Record Plant Studios di Los Angeles, California. \nLa canzone, che \u00e8 stata l'ultima traccia composta dell'album, fu messa alla fine dell'album inoltre per \"segnare un nuovo inizio\" per la band, tema trattato ampiamente in \"The Open Door\" e legato alla vita privata della cantante. Nel libretto di \"The Open Door\", Amy ha dichiarato che l'amico di lunga data e marito, Josh Hartzler, \u00e8 stato la fonte principale di ispirazione per la canzone, proprio come per uno dei precedenti singoli della band, \"Bring Me to Life\". Nel booklet scrive, \"Josh, tu sei la mia musa. Nessun'altra cosa mi ispira come lo fai tu. Grazie per tutti i miei pezzi mancanti. Grazie alla tua forza e al tuo amore. Grazie per avermi lasciato vedere attraverso i tuoi occhi, perch\u00e9 solo in questo modo ho potuto comprendere di essere abbastanza adatta per te.\" In un'intervista con VH1, Amy ha inoltre dichiarato, \"Ho attraversato diverse difficolt\u00e0 durante la composizione dell'album, e verso la fine, mi sono lasciata alle spalle quelle brutte situazioni. \u00c8 stato veramente difficile. Bisogna veramente essere coraggiosi e forti. Dopo averlo fatto, mi sono sentita cos\u00ec incredibile. Per la prima volta mi sono sentita come se potessi scrivere una canzone basata sul fatto di quanto mi senta bene. Non l'avevo mai fatto prima. Durante un'altra intervista con \"The Washington Post\", Amy ha dichiarato:\nComposizione.\n\"Good Enough\" \u00e8 una ballad al piano moderatamente lenta con tema felice. Secondo gli spartiti pubblicati sul sito Musicnotes.com dalla Alfred Music Publishing, la canzone \u00e8 impostata su un tempo comune di 4/4 ed eseguita un tempo moderatamente lento di 92 battiti al minuto. \"Good Enough\" \u00e8 stata scritta in chiave di Fa minore, mentre l'estensione vocale di Amy va dal Sol3 al Mi\u266d5. La canzone contiene archi, pianoforte e voce come strumenti principali.\nIl singolo.\nLa pubblicazione del singolo fu programmata in Germania in versione basic e premium per il 14 dicembre 2007, ma la data non fu mai annunciata e il singolo non venne mai pubblicato.\nPer la trasmissione alle radio furono create due versioni del singolo, una con l'intera introduzione orchestrale tagliata (la stessa versione del video) e un'altra ulteriormente accorciata tramite il taglio dell'ultima strofa.\nVideo musicale.\nIl video per la canzone \u00e8 stato girato da Marc Webb e Rich Lee, per la DNA, tra l'11 giugno 2007 e il 14 giugno 2007 nella Vaci Ucta di Budapest, Ungheria.\nRicco di effetti speciali, il video vede come unica protagonista Amy Lee, la quale vaga per una casa in cui gli elementi a cui si avvicina vengono sottoposti misteriosamente ad un intenso calore e dunque prendono fuoco; presso la fine del video, il cantare della Lee sembra invocare la pioggia che spegne tutto il fuoco creatosi attorno a lei durante l'esecuzione della canzone. La lista degli elementi della casa prevede anche il pianoforte che viene suonato per gran parte del video. All'inizio della clip, la protagonista nasconde una fotografia sottoterra e molti fan hanno ipotizzato che nella foto potesse essere raffigurato Ben Moody, indicando cos\u00ec una metafora che indica il 'voltare pagina' della Lee.\nIn realt\u00e0 la foto non \u00e8 di nessuno in particolare: infatti Amy Lee, quando la vede, esclama \"Who is this guy?\", cio\u00e8 \"Chi \u00e8 questo ragazzo?\".\nFormazione.\nCrediti tratti dal libretto di \"The Open Door\"."}
{"id": "1195546", "revid": "125061825", "url": "https://it.wikipedia.org/wiki?curid=1195546", "title": "Metropolitana di New York", "text": "La metropolitana di New York (in inglese: \"New York City Subway\") \u00e8 la rete metropolitana che serve la maggiore citt\u00e0 degli Stati Uniti d'America. \u00c8 una delle pi\u00f9 antiche ed estese reti di trasporto pubblico al mondo, con 472 stazioni operative (424 se le stazioni interconnesse vengono considerate come una singola stazione); 394\u00a0km di tracciato; e un totale di 1\u00a0370\u00a0km includendo tutti i binari. Nel 2018 la metropolitana ha trasportato di passeggeri, per una media di oltre 5,4 milioni ogni giorno lavorativo, 3 milioni il sabato e 2,3 milioni la domenica.\nLa metropolitana di New York \u00e8 la settima al mondo dopo quelle di Pechino, Shanghai, Seul, Tokyo, Canton e Mosca nel conteggio annuale dei passeggeri e trasporta pi\u00f9 passeggeri della somma totale di tutte le altre metropolitane degli Stati Uniti. Nella lista delle metropolitane pi\u00f9 utilizzate al mondo \u00e8 l'unica con servizio effettuato 24 ore al giorno, 365 giorni l'anno.\nLa metropolitana \u00e8 attualmente sottoposta a lavori di ammodernamento ed espansione. Gli attuali progetti d'espansione includono la \"Second Avenue Subway\" nella zona nord di Manhattan, la \"7 Subway Extension\" nella zona ovest di Manhattan e il \"Fulton Street Transit Center\".\nOgni giorno vengono effettuate corse, con un numero massimo di 550 treni presenti ed in movimento contemporaneamente sull'intera rete nelle ore di punta ed un minimo di 110 durante le ore notturne.\nCaratteristiche.\nLe stazioni della metropolitana sono localizzate tra Manhattan, Brooklyn, Queens, e Bronx. Tutti i servizi passano attraverso Manhattan ad eccezione del Franklin Avenue Shuttle, del Rockaway Park Shuttle e del locale Brooklyn-Queens Crosstown che collega Brooklyn e il Queens direttamente senza entrare a Manhattan. Tutte le 472 stazioni sono servite 24 ore al giorno, 7 giorni alla settimana. Questo \u00e8 abbastanza raro a livello globale e si ritrova negli Stati Uniti con la Staten Island Railroad (sempre a New York City), la Port Authority Trans-Hudson (che collega il New Jersey a Manhattan), il PATCO Speedline (che collega Filadelfia col New Jersey) e due linee del Chicago L, ma anche in Danimarca, a Copenaghen.\nNel 2005 la metropolitana di New York raggiunse il record di utilizzo degli ultimi 50 anni, con oltre 1,45 miliardi di passeggeri. Il trend verso un aumento degli utilizzatori \u00e8 continuato nel 2008; l'azienda che gestisce la linea ha mostrato un aumento dell'utilizzo del 6,8% nel gennaio e febbraio dello stesso anno causato principalmente dall'aumento del prezzo della benzina che ha incoraggiato l'utilizzo di mezzi di trasporto di massa al posto dell'automobile.\nSecondo il ministero dell'energia statunitense, la potenza utilizzata per il trasporto sulla metropolitana era di per km a passeggero nel 1995 contro i 670\u00a0W per il trasporto con automobile. Si noti anche che la cifra per le automobili \u00e8 in media superiore alla totalit\u00e0 degli Stati Uniti. Guidare un'auto a New York \u00e8 probabilmente il sistema di trasporto meno efficiente, a causa dell'alta concentrazione di semafori e traffico veicolare.\nMolte linee e stazioni hanno il doppio utilizzo: per il trasporto regionale e per quello locale. Queste linee hanno tre o quattro binari: normalmente i due pi\u00f9 esterni vengono usati per il trasporto locale ed i binari interni per i treni regionali. Le stazioni servite dai treni regionali hanno solitamente pi\u00f9 destinazioni o trasferimenti. La linea BMT Jamaica usa il servizio skip-stop a tratti, nel quale due servizi (J e Z) operano su una stessa linea durante le ore di maggior traffico e le stazioni minori sono servite solo da uno dei due. La linea IRT Broadway-Seventh Avenue usava skip-stop (1 e 9) fino al 27 maggio del 2005. In quella data il servizio 9 venne eliminato.\nStoria.\nUn sistema di trasporto metropolitano a New York venne costruito inizialmente da Alfred Ely Beach nel 1869 all'inizio della presidenza di Ulysses S. Grant. Il suo Beach Pneumatic Transit era esteso soltanto sotto Broadway e mostrava la sua idea di metropolitana. Il tunnel non venne mai esteso, il progetto di estensione proponeva di ampliare il tunnel verso Battery Park a sud e verso il fiume Harlem a nord. Venne demolito quando venne costruita la BMT Broadway Line negli anni dieci del XX secolo.\nLa prima linea della metropolitana apr\u00ec il 27 ottobre del 1904, quasi 35 anni dopo l'apertura della prima linea ferroviaria sopraelevata di New York, che divenne la linea IRT Ninth Avenue. La pesante tempesta di neve del 1888 aiut\u00f2 a dimostrare i benefici di un servizio di trasporto sotterraneo. La struttura pi\u00f9 vecchia, ancora in uso oggi, apr\u00ec nel 1885 come parte della linea BMT Lexington Avenue, ed \u00e8 oggi parte della linea BMT Jamaica a Brooklyn. La linea pi\u00f9 antica in superficie, attualmente parte della linea BMT West End, fu aperta nel 1863 come ferrovia a vapore chiamata Brooklyn, Bath and Coney Island Rail Road. La linea ferroviaria Staten Island, che venne aperta nel 1860, attualmente utilizza treni di tipo R44, ma non ha collegamenti con il resto del sistema e non \u00e8 solitamente considerata come parte della linea metropolitana.\nQuando la prima linea metropolitana apr\u00ec, le linee si erano consolidate come due compagnie private separate, la \"Brooklyn Rapid Transit Company\" (BRT, successivamente \"Brooklyn-Manhattan Transit Corporation\", BMT) e la \"Interborough Rapid Transit Company\" (IRT). La citt\u00e0 era coinvolta da vicino: tutte le linee costruite per la IRT e la maggior parte delle linee costruite o migliorate dopo il 1913 per BRT vennero costruite dalla citt\u00e0 ed affidate alle compagnie. La prima linea costruita e controllata dalla citt\u00e0 tramite l'\"Independent Subway System\" (IND) apr\u00ec nel 1932; questo sistema venne progettato con l'intento di competere con i sistemi privati e permettere l'eliminazione di alcune linee ferroviarie non sotterranee, ma si limit\u00f2 al centro cittadino a causa della scarsa quantit\u00e0 di capitali iniziali forniti dal ministero dei trasporti statale. Questo comport\u00f2 il dover avere un costo doppio rispetto alla tariffa standard del momento di 5 centesimi.\nNel 1940 i due sistemi privati vennero acquistati dalla citt\u00e0; alcune linee sopraelevate vennero chiuse subito, altre poco dopo. L'integrazione fu lenta, ma molte interconnessioni vennero costruite tra l'IND e il BMT e attualmente operano come una sola divisione chiamata \"B Division\". A causa delle ridotte dimensioni dei tunnel, con curve troppo strette, e delle stazioni i mezzi della \"B Division\" non possono essere utilizzati nell'IRT, che costituisce un sistema separato: l'\"A Division\". Esiste anche una \"C division\" composta dalle linee dell'IRT che non sono state rinnovate secondo gli standard tecnici moderni e vengono utilizzate per la manutenzione delle linee.\nL'assessorato ai trasporti di New York venne creato nel 1953 per legiferare sulla metropolitana, autobus, e automobili, e venne posta sotto il controllo dell'autorit\u00e0 per i trasporti metropolitani nel 1968.\nNel 1934, i lavoratori del BRT, dell'IRT e dell'IND si unirono in un unico sindacato. Da allora ci sono stati solo tre scioperi unificati. Nel 1966 per 12 giorni, nel 1980 per 11 giorni e infine il 20 dicembre del 2005 a causa di divergenze con l'MTA circa salari, pensioni, et\u00e0 di pensionamento e costi per le assicurazioni. Lo scioper\u00f2 dur\u00f2 meno di 3 giorni.\nMetodologie costruttive.\nQuando la metropolitana IRT debutt\u00f2 nel 1904, la tecnologia costruttiva dei tunnel fu quella tipica (\"cut and cover\"): le strade vennero eliminate per scavare i tunnel sottostanti, per poi essere ricostruite alla fine dei lavori. Questo metodo andava bene per scavare in terreni soffici e vicino alla superficie stradale. Una talpa meccanica fu invece necessaria per scavi profondi o in terreni pi\u00f9 duri o rocciosi, come per esempio nella zona di Harlem e dell'East River utilizzando tubi in acciaio, e per alcune zone comprese tra la 33rd e la 42nd sotto Park Avenue, tra la 116th e la 120th sotto Broadway, e tra la 157th e Fort George sotto Broadway ed Eleventh Avenue.\nCirca il 40% della metropolitana attualmente corre su binari in superficie o su binari sopraelevati su strutture metalliche, viadotti in cemento o sbancamenti e fossati naturali. Tutti questi metodi di costruzione le permettono di transitare a livelli completamente separati da quello stradale e pedonale.\nLinee.\nMolti sistemi di trasporto di massa hanno linee abbastanza statiche, cosicch\u00e9 il numero della linea equivale al suo percorso. A New York le linee cambiano spesso quando vengono aperte nuove connessioni o cambiano i modelli di servizio. Il \"percorso\" descrive il binario fisico o la serie di binari che usa il treno per creare la \"linea\" da un terminal ad un altro.\nLe \"linee\" (chiamati anche \"services\") si distinguono per lettera o per numero mentre i \"percorsi\" hanno nomi. Questo viene anche usato nella metropolitana di Taipei.\nCi sono 25 linee (o \"services\") nel sistema metropolitano, includendo anche tre navette. Ogni percorso ha un colore, che rappresenta il tragitto fatto a Manhattan ed \u00e8 etichettato come locale (ferma in tutte le stazioni) o espresso (ferma solo nelle stazioni principali). Un diverso colore \u00e8 assegnato alla linea Crosstown, poich\u00e9 non opera a Manhattan, e le navette sono colorate in grigio scuro. Ogni linea \u00e8 anche chiamata a seconda del tragitto che compie a Manhattan.\nAnche se tutte le stazioni sono servite 24 ore al giorno, alcune linee selezionate non corrono durante le ore notturne o effettuano percorsi differenti durante queste ore. Oltre a questi cambiamenti regolarmente previsti, a causa del fatto che non vi \u00e8 chiusura per manutenzione, binari e stazioni possono subire dei lavori durante le ore di esercizio. In modo da aiutare questo lavoro, i percorsi a volte vengono spostati durante le ore notturne e i weekend.\nL'attuale sistema di colori utilizzato sulle mappe ufficiali venne proposto da R. Raleigh D'Adamo, un avvocato che partecip\u00f2 ad una gara sponsorizzata dal New York City Transit Authority (NYCTA) nel 1964. D'Adamo propose di rimpiazzare la mappa che utilizzava solo tre colori (che rappresentavano le tre entit\u00e0 che operano nel sistema metropolitano) con una mappa che utilizzava colori differenti per ogni linea. La proposta di D'Adamo divise il primo posto con altre due proposte e port\u00f2 l'autorit\u00e0 ad utilizzare uno schema multicolore.\nD'Adamo successivamente ottenne un master in pianificazione dei trasporti e ingegnerizzazione dal Politecnico della New York University e lavor\u00f2 per il NYCTA. Successivamente, divenne il responsabile per la costituzione e l'organizzazione del sistema di trasporto su gomma della contea di Westchester (NY).\nB Division in progetto o costruzione:\nEquipaggiamenti delle stazioni e particolarit\u00e0.\nInformazioni generali.\nStazioni.\nUna tipica stazione della metropolitana ha delle piattaforme di lunghezza compresa tra i 150 ed i per permettere la sosta di un grande numero di persone. I passeggeri entrano in una stazione della metropolitana tramite scale ed attraverso tornelli posti a fianco delle macchine per la vendita dei biglietti, che sono attualmente chiamati MetroCard. Dopo aver inserito la scheda nel tornello i passeggeri continuano verso la piattaforma. Alcune stazioni poste soprattutto a nord di Manhattan hanno binari sopraelevati ed \u00e8 possibile l'accesso alla stazione tramite scale, scale mobili e ascensori.\nLampade sferiche.\nIn cima all'ingresso della maggior parte delle stazioni \u00e8 possibile trovare una o due lampade sferiche colorate. Prima dell'introduzione della \"MetroCard\" avvenuta nel 1994, queste luci indicavano l'accessibilit\u00e0 di un ingresso della stazione. Illuminate di verde significavano che quell'entrata della stazione era aperta 24 ore al giorno, la luce gialla indicava che era aperta solo durante le ore diurne ed una luce rossa indicava che quell'entrata della stazione era chiusa. Le luci gialle vennero sostituite dalle luci rosse. Attualmente la luce verde indica entrate stazioni aperte 24 ore al giorno e la luce rossa entrate stazioni aperte solo nelle ore diurne o addirittura di sola uscita. Non tutte le lampade sono di forma sferica. Infatti negli ultimi anni alcune entrate sono contrassegnate da lampade rettangolari poste su dei pannelli, mentre in altre stazioni della citt\u00e0 ci sono ancora lampade cubiche di inizio anni ottanta.\nPiattaforme.\nC'\u00e8 un grande numero di possibili diverse combinazioni. Su una linea doppia una stazione pu\u00f2 avere una piattaforma centrale usata da treni in entrambe le direzioni, o 2 piattaforme laterali, una per ogni direzione. Per una linea a 3 o 4 binari, le fermate locali saranno nei binari esterni e nel mezzo 1 o 2 binari che non si fermano alla stazione. Per la maggior parte delle stazioni che effettuano anche servizio espresso ed hanno 3 o 4 binari sono presenti due piattaforme ad isola, una per i locali per gli espressi in una direzione ed una per i locali ed espressi nell'altra direzione. In una configurazione a 3 binari il binario centrale pu\u00f2 essere usato verso la citt\u00e0 di mattina e verso la periferia di sera anche se non tutte le linee a 3 binari effettuano servizio espresso.\nIn pochi casi una stazione a 4 binari pu\u00f2 avere una piattaforma ad isola centrale per i treni espressi e due piattaforme laterali per quelli locali. Questo capita solamente in tre stazioni vicino alle principali stazioni ferroviarie dove la stazione successiva sulla stessa linea \u00e8 a sua volta una stazione regionale con lo schema tradizionale di piattaforme. Il motivo per cui vi \u00e8 una separazione delle piattaforme \u00e8 per prevenire che i passeggeri si mischino insieme affollando ulteriormente le stazioni. Questo schema \u00e8 riscontrabile ad Atlantic Avenue sulla linee \"IRT Eastern Parkway 2\" \"3\" \"4\" e \"5\" con le stazioni adiacenti di \"Nevins Street\", \"34th St.-Penn\" con la vicina stazione di 42nd Street.\nLavori artistici.\nMolte stazioni sono decorate con degli intricati scenari in tegole ceramiche, alcuni di essi datati 1904, quando la metropolitana venne inaugurata. La tradizione delle tegole in ceramica continua ancora oggi. Il programma \"Arts for Transit\" supervisiona l'arte nel sistema metropolitano. Installazioni permanenti, come sculture, mosaici e murales; fotografie sono mostrate in vetrine luminose e musicisti che suonano incoraggiano l'utilizzo della metropolitana. Inoltre, su commissione sono fatte mostre all'interno delle stazioni e dentro i treni sono presenti delle \"art cards\", alcune delle quali sono riempite con poesie, e si trovano negli spazi volutamente riservati alla pubblicit\u00e0. Alcune opere appartengono all'artista David Hockney.\nAccessibilit\u00e0.\nLa maggior parte delle stazioni non sono accessibili dai diversamente abili. Eccezioni sono presenti nelle stazioni costruite o ristrutturate di recente chiamate \"key stations\", come richiesto dall'associazione \"Americans with Disabilities Act\".\nIntrattenimento.\nDal 1987 l\"'MTA\" ha sponsorizzato il programma \"Music Under New York\" nel quale musicisti di strada partecipano ad una competizione per aver assegnato le stazioni con maggior traffico, per esempio \"42nd Street\". Ogni anno vengono scelti e contattati 70 possibili partecipanti per partecipare alle audizioni di un giorno.\nAl momento oltre 100 solisti e gruppi partecipano al \"MUNY\" fornendo cos\u00ec oltre 150 performance settimanali in 25 location della metropolitana.\nServizi igienici.\nI servizi igienici sono poco diffusi nelle metropolitane. La maggior parte di quelli costruiti sono stati chiusi al pubblico e sono stati convertiti in aree di stoccaggio o vengono utilizzati dai soli impiegati. Ci sono poche stazioni di quelle maggiori che dispongono di servizi igienici come la stazione \"42nd Street\u2013Port Authority Bus Terminal\", \"Chambers Street\", \"Lexington Avenue/59th Street\" e \"125th Street\" a Manhattan. Oltre a queste stazioni sono presenti a Brooklyn alla stazione \"36th Street\", \"Atlantic Avenue\u2013Pacific Street\", \"Church Avenue\", \"DeKalb Avenue\", \"Kings Highway\", e \"Sheepshead Bay\". Nel Queens possono essere trovati a \"Jamaica\u2013179th Street\", \"Jamaica Center\u2013Parsons/Archer\", \"Roosevelt Avenue/74th Street\", \"Astoria\u2013Ditmars Boulevard\" e \"Flushing\u2013Main Street\".\nLa stazione \"East 180th Street\" nel Bronx ha servizi igienici utilizzabili, come anche quelle di \"161st Street\u2013Yankee Stadium\" sulle linee D e 4.\nCommercio.\nEdicole si possono trovare occasionalmente in alcune piattaforme, vendono ogni genere di prodotto, dai giornali al cibo. L\"'MTA\" ha anche installato spazi dedicati alla vendita a pagamento in determinate stazioni, incluse \"Times Square\" e \"42nd Street\u2013Bryant Park\", lungo le linee B, D, F, e V.\nInterconnessioni.\nSono presenti in alcune stazioni interconnessioni con le linee Amtrak, \"Long Island Rail Road\", \"AirTrain JFK\", \"Metro-North Railroad\", \"New Jersey Transit\" e \"Port Authority Trans-Hudson\".\nSegnaletica.\nLa segnaletica venne progettata da Bob Noorda, Massimo Vignelli e Peter Van Delft dello studio Unimark International.\nMezzi utilizzati e dettagli.\nLa metropolitana di New York utilizza due dimensioni di veicoli, la \"A division\" utilizza vetture strette che hanno 3 porte per ogni lato per singolo vagone, solitamente si utilizzano blocchi fino a 11 vagoni; la \"B division\" utilizza mezzi pi\u00f9 larghi che hanno 4 porte per lato in ogni singolo vagone, solitamente in formazioni fino a 10 vagoni.\nI treni sono marcati da tabelle di servizio bianche e nere a contrasto con il colore del mezzo. Le tabelle sono in campi di forma circolare o a forma di diamante per alcune linee speciali, per esempio un treno regionale dove normalmente girano solo treni locali.\nI veicoli pi\u00f9 nuovi, come il R142 dispongono di voci registrate che annunciano informazioni sulle stazioni, la chiusura delle porte ed altri messaggi generali, il macchinista pu\u00f2 anche effettuare annunci sul momento. Le registrazioni iniziarono alla fine degli anni novanta utilizzando gli speaker di \"Bloomberg Radio\", che si resero disponibili grazie alla proposta del loro datore di lavoro, e futuro sindaco di New York, Michael Bloomberg. Le voci sono quelle di Jessica Gottesman, Charlie Pellett e Catherine Cowdery. Riguardo al perch\u00e9 certi messaggi sono registrati da voce maschile e altri da voce femminile, il rappresentante dell\"'MTA\" Gene Sansone disse nel 2006 che \"\u00abLa maggior parte degli ordini sono dati da voci maschili, mentre i messaggi informativi da voci femminili, perch\u00e9 molti psicologi concordano che le persone sono pi\u00f9 recettive agli ordini che provengono dagli uomini e alle informazioni che provengono dalle donne\u00bb\".\nMateriale rotabile.\nIl materiale rotabile della metropolitana di New York \u00e8 costituito, secondo gli ultimi dati del novembre 2016, da carrozze. Generalmente, un tipico treno della rete \u00e8 formato da un numero di carrozze variabile tra 8 e 11, escluse le navette che hanno invece spesso treni di sole due carrozze, ed ha una lunghezza variabile tra i 46 e 183 metri. Le carrozze della divisione A sono larghe 2,67 m e lunghe 5,65 m, mentre quelle della divisione B sono larghe 3,05 m e lunghe 18,44 o 33,86 m.\nTutte le vetture acquistate dalla citt\u00e0 di New York per l'Independent Subway System e quelle acquistate per le altre due reti dell'IRT e della BMT dopo l'unificazione del 1948 sono indicate dalla lettera R seguita da un numero, che indica il numero del contratto con cui il mezzo \u00e8 stato acquistato. Questo spiega anche perch\u00e9 vetture con numeri vicini sono spesso tra loro identiche, essendo state infatti acquistate nello stesso periodo ma nell'ambito di contratti diversi ed eventualmente costruite da produttori diversi.\nA partire dal 1999, sono entrate in servizio nella rete le carrozze R142, R142A, R143, R160, R179 e R188. Queste carrozze fanno parte dei cos\u00ec detti \"New Technology Train\" per via della presenza di innumerevoli innovazioni come schermi LED e a cristalli liquidi, annunci vocali automatici e la predisposizione al communication based train control. Inoltre, come parte del piano finanziario per il 2017-2020, 600 delle carrozze pi\u00f9 vecchie saranno dotate di schermi elettronici.\nSegnalamento.\nNella metropolitana di New York vengo utilizzati per il segnalamento un insieme di vecchi e nuovi sistemi. La maggior parte delle linee utilizza il segnalamento a blocchi, mentre alcune sono dotate del communication based train control (CBTC), che in futuro potrebbe consentire di automatizzarle completamente.\nLa rete utilizza il segnalamento a blocchi sin dall'apertura delle prime linee, e molte parti dell'attuale sistema furono installate tra gli anni 1930 e 1960. Questo tipo di segnalamento funziona impedendo ai treni di entrare in un blocco se questo \u00e8 occupato da un altro treno. Le luci rosse e verdi indicano se un blocco, in genere lungo 300 metri, \u00e8 occupato o vuoto, e quindi se il treno deve fermarsi o pu\u00f2 proseguire la corsa. Questo sistema non registra n\u00e9 la velocit\u00e0 del treno, n\u00e9 in quale blocco si trova.\nTra la fine degli anni 1990 e l'inizio degli anni 2000 la MTA inizi\u00f2 a considerare l'installazione del CBTC come aggiunta al segnalamento a blocchi, ma non come sua sostituzione, poich\u00e9 avrebbe permesso di far viaggiare i treni pi\u00f9 ravvicinati e ridurre di conseguenza le frequenze. La linea BMT Canarsie, utilizzata dalla linea L, venne scelta come linea pilota per l'installazione del CBTC, che venne completata nel febbraio 2009. In totale il costo del progetto fu di 340 milioni di dollari. In seguito, a causa di un inaspettato aumento del numero di passeggeri sulla linea L, la MTA pot\u00e9 aumentare il numero di treni in servizio all'ora da 15 a 26, un numero totale oltre le capacit\u00e0 del segnalamento a blocco ma possibile grazie al CBTC.\nDopo il successo della linea Canarsie, la linea IRT Flushing, utilizzata dalla linea 7, fu scelta come seconda linea per l'installazione del CBTC. Il progetto, dal costo di 1,4 miliardi di dollari, fu completato nel novembre 2018. Entro il 2018, l'introduzione del CBTC ha avuto inizio anche sulle linee IND Queens Boulevard e IND Culver. Nel marzo 2018, il presidente della New York City Transit Authority Andy Byford ha annunciato un nuovo piano per l'installazione del CBTC sul resto della rete, che richiederebbe tra i 10 e i 15 anni e avrebbe un costo stimato tra gli 8 e i 15 miliardi di dollari.\nTariffe.\nGettoni e monete.\nDall'inaugurazione del servizio metropolitano \"IRT\" nel 1904 fino al sistema unificato del 1948 (includendo i sistemi \"BMT\" e \"IND\") la tariffa per un tragitto nella metropolitana di una misura era di 5 centesimi. Solo il 1\u00ba luglio 1948 la tariffa venne incrementata a 10 centesimi, e da allora \u00e8 sempre aumentata. Quando venne creata l'autorit\u00e0 per il trasporto pubblico cittadino nel luglio del 1953, il prezzo venne aumentato a 15 centesimi e venne creato un gettone specifico. Fino al 13 aprile del 2003 i passeggeri pagavano la corsa con gettoni acquistati alla stazione. Il gettone \u00e8 stato cambiato periodicamente con il cambio del prezzo. Per il 75\u00ba anniversario della metropolitana nel 1979 (chiamato anche le \"nozze di diamante\") venne creato un gettone speciale con un diamante intagliato e con l'immagine di un vagone del 1904. Molti vennero acquistati per collezionismo e non vennero utilizzati dai passeggeri. L'ultima modifica effettuata al gettone fu un foro nel mezzo e dopo che vennero tolti dal commercio, molti divennero dei gioielli fatti in casa. I vecchi gettoni possono essere rimborsati spedendoli all'ufficio del tesoro dell\"'MTA\".\nCi fu una controversia nei primi anni ottanta quando si scopr\u00ec che i gettoni utilizzati per pagare l'autostrada a pedaggio del Connecticut avevano le stesse dimensioni e lo stesso peso dei gettoni della metropolitana di New York. Visto che costavano meno di un terzo di quelli della metropolitana cominciarono ad apparire nelle cassette dei tornelli della stessa metropolitana. Le autorit\u00e0 del Connecticut inizialmente furono d'accordo nel cambiare la dimensione dei loro gettoni, ma successivamente si rifiutarono ed il problema rimase insoluto fino al 1985, quando il Connecticut smise di utilizzare l'apertura a gettone nelle sue autostrade a pagamento. In quel momento all'MTA furono pagati 17.5 centesimi per ognuno degli oltre 2 milioni di gettoni raccolti durante i tre anni della \"guerra dei gettoni\".\nMetroCard.\nNel 1994 la metropolitana introdusse un sistema di pagamento, chiamato \"MetroCard\", che permette ai passeggeri di utilizzare tessere che contengono l'esatto valore di quanto pagato al venditore o alla macchinetta elettronica. La \"MetroCard\" venne rafforzata nel 1997 per permettere ai passeggeri di effettuare trasferimenti gratuiti tra metropolitana e autobus entro due ore. Il gettone non venne pi\u00f9 accettato a partire dal 2003. Lo stesso anno l'\"MTA\" alz\u00f2 il prezzo base della corsa a tra le proteste dei passeggeri e gruppi di difesa, come la \"Straphangers Campaign\". Nel 2008 l\"'MTA\" aument\u00f2 i prezzi delle \"MetroCards\" illimitate, ma lasci\u00f2 il prezzo della corsa base a 2 dollari. Dal 2018 il prezzo di una singola corsa \u00e8 di $2,75 mentre il prezzo del biglietto della navetta AirTrain dell'aeroporto JFK costa $5.\nNel 2019 viene introdotto per alcune linee della metropolitana il sistema di pagamento contacless OMNY, grazie al quale la convalida del biglietto avviene con l'avvicinamento della tessera all'apposito display. La MetroCard pu\u00f2 inoltre essere rimpiazzata dal pagamento con Apple Pay.\nPiani futuri.\nProgetti.\nSi attende che la legislazione fonda l\"'MTA New York City Transit\" con la compagnia ferroviaria \"Staten Island\" formando un'unica entit\u00e0 chiamata MTA Metropolitane. La compagnia ferroviaria \"Staten Island\" opera con veicoli metropolitani R44 su una linea completamente separata dal traffico stradale, ma non viene considerata come parte della metropolitana ed \u00e8 collegata solo attraverso il traghetto gratuito \"Staten Island\".\nAll'inizio del XXI secolo ebbero inizio i progetti per una maggiore espansione della metropolitana con la costruzione della linea \"Second Avenue\", pianificata all'inizio degli anni venti, ma da allora \u00e8 stata cancellata parecchie volte. La costruzione era iniziata negli anni settanta sebbene in modo discontinuo a causa della crisi finanziaria cittadina. Alcune piccole porzioni di linea sono state costruite a Chinatown, all'East Village e all'Upper East Side, ma sono tutti troppo corti e rimangono ancora inutilizzati.\nStazioni.\nNell'agosto del 2006, l'MTA ha comunicato che tutte le future stazioni metropolitane, incluse quelle costruite per la linea \"Second Avenue\", per l'estensione della linea \"7\" e compresa la stazione \"South Ferry\", avranno piattaforme dotate di condizionatori d'aria.\nOrario di arrivo dei treni.\nNel 2003 l'MTA firm\u00f2 un contratto da 160 milioni di dollari con la Siemens per l'installazione di cartelloni elettronici che segnalassero i treni in arrivo, chiamato \"Public Address/Customer Information Screens\" (\"PA/CIS\") per 158 delle sue stazioni \"IRT\" (linee numerate). Questi segnali saranno diversi dagli attuali segnali a LED che mostrano la data e l'ora. Sono comunque nati molti problemi con il software usato dalla Siemens e l'MTA ha bloccato i pagamenti all'azienda nel maggio del 2006. L'MTA inizi\u00f2 le pratiche per eliminare l'accordo con la Siemens, ma un mese dopo la stessa azienda annunci\u00f2 che erano riusciti a risolvere tutti i problemi del software. L'attivazione dei cartelloni fu programmata per la fine del 2007.\nUn sistema differente \u00e8 stato sviluppato ed installato con successo sulla linea \"L\" ed attualmente sta venendo testato.\nA fine settembre del 2008 l'MTA ha posticipato il completamento per il 2011.\nPaypass.\nL'MTA ha anche firmato un accordo con MasterCard nei primi mesi del 2006 per testare un nuovo sistema di pagamento denominato \"Radio Frequency Identification\" (\"RFID\"). I clienti devono inscriversi in un sito speciale creato da Mastercard ed usare una carta di credito Mastercard per partecipare. Le stazioni nelle quali \u00e8 presente la tecnologia sono:\nOriginariamente il servizio doveva cessare nel dicembre del 2006, ma l'MTA ha esteso la prova a causa di un \"responso positivo oltre l'immaginazione\".\nAutomatizzazione.\nNel gennaio 2020, la MTA ha annunciato l'assegnazione alla L. K. Comstock &amp; Company Inc. del contratto da 245,8 milioni di dollari per l'installazione del CBTC sulla linea IND Eighth Avenue, con completamento previsto per gennaio 2025. La MTA prevede che 520\u00a0km di binari saranno dotati di CBTC entro il 2034, in seguito alla sua installazione anche sulle linee IND Sixth Avenue, IRT Lexington Avenue, BMT Broadway e IRT Broadway-Seventh Avenue. Inoltre, entro il 2027 tutti i treni della rete saranno compatibili con il CBTC.\nSicurezza.\nGalleria d'immagini.\nDopo gli attentati dell'11 settembre a New York, l'MTA ha iniziato a preoccuparsi per chiunque faceva foto o video dentro il sistema. L'MTA ha proposto di vietare qualsiasi ripresa o scatto in un incontro nel giugno del 2004. Per\u00f2, a causa di una forte risposta di gruppi per i diritti civili, la regola non \u00e8 stata applicata. Nel novembre del 2004, l'MTA ha tentato nuovamente di far attivare la regola, ma \u00e8 stata bocciata nuovamente. Anche se non \u00e8 presente la regola, alcuni poliziotti e lavoratori della metropolitana possono richiamare persone che non sono autorizzate a tale scopo.\nTerrorismo.\nIl 22 luglio del 2005, in risposta agli attentati di Londra dello stesso anno, la polizia responsabile della metropolitana di New York (\"NYPD\") introdusse una nuova politica di controllo casuale dei bagagli dei passeggeri nel momento in cui si avvicinano ai tornelli.\nL'11 aprile del 2008 l'MTA ha ricevuto un Ferrara Fire Apparatus Hazardous Materials Response Truck, che \u00e8 entrato in servizio il 14 aprile. Sar\u00e0 usato nel caso di attacco chimico o batteriologico."}
{"id": "1195553", "revid": "108087323", "url": "https://it.wikipedia.org/wiki?curid=1195553", "title": "Ordinary Madness", "text": "Ordinary Madness \u00e8 un film del 2001 diretto da Bernardo Gigliotti.\nTrama.\nBernardo Gigliotti dirige questo psicodramma indie. Cercando di avviare una carriera come chitarrista blues, Bobby (Ron Carlson) si trasferisce a Los Angeles e subito gli viene offerto di suonare in un bar. Egli trova pensione nella casa di Faye (Denise Gentile), che mantiene il marito paralizzato in soffitta. Le cose vanno bene fino a quando Bobby si rende conto che Faye \u00e8 un'omicida."}
{"id": "1195556", "revid": "767487", "url": "https://it.wikipedia.org/wiki?curid=1195556", "title": "Calle Ciega", "text": "I Calle Ciega sono un gruppo musicale reggaeton venezuelano. Iniziarono nel 1998 con canzoni in stile merengue e hip hop, finendo poi la loro evoluzione attestando il loro stile su di un \"reggaeton dance\" con un ritmo venezuelano tipico.\nIl gruppo consta di cinque elementi, tutti uomini, conosciuti come \"Nacho\", \"El Chino\", \"Luifer\", \"Kent\" ed \"Emilio\". Provengono tutti da citt\u00e0 venezuelane differenti e anche da esperienze musicali differenti.\nIl loro successo \"Mi Cachorrita\" \u00e8 stato al primo posto tra i singoli pi\u00f9 venduti in Venezuela per pi\u00f9 di 23 settimane, e per pi\u00f9 di 35 nella top-20 del \"Record Report\". \nNel 2007, i Calle Ciega hanno iniziato un tour internazionale per promuovere il loro ultimo album, registrato con la casa discografica Prisma Records a Miami, in Florida.\nLa loro ultima visita a Miami in una tappa del loro tour promozionale fu notato dai media, e per questo si rumoreggia di un loro ritorno in Florida in ottobre.\nNel frattempo continuano a dare spettacoli in Venezuela, ma stanno guadagnando popolarit\u00e0 anche in Per\u00f9, Ecuador e Colombia. Inoltre, sono stati anche partner di artisti gi\u00e0 affermati come Daddy Yankee, Mey Vidal, e Ivy Queen."}
{"id": "1195559", "revid": "46291", "url": "https://it.wikipedia.org/wiki?curid=1195559", "title": "Ryania speciosa", "text": "La riania (Ryania speciosa ) \u00e8 una pianta tropicale appartenente alla famiglia Salicaceae.\nIl suo legno, essiccato e macinato finemente, viene utilizzato per difendere le pomacee dalla carpocapsa del melo (\"Cydia pomonella\"). Infatti in queste piante \u00e8 presente l'alcaloide vegetale rianodina, capace di disattivare i recettori rianodinici e quindi bloccare la contrazione del muscolo."}
{"id": "1195561", "revid": "767487", "url": "https://it.wikipedia.org/wiki?curid=1195561", "title": "Amilopectina", "text": "L'amilopectina \u00e8 un polimero del glucosio, altamente ramificato, presente nelle piante. \u00c8 una delle due componenti dell'amido (l'altra \u00e8 l'amilosio), ed \u00e8 costituito dall'\u03b1-D-glucosio.\nLe componenti monosaccaridiche (glucosidi) sono legate in modo lineare tra loro per mezzo di legami di tipo \u03b1(1\u21924); le ramificazioni avvengono con legami di tipo \u03b1(1\u21926), ogni 24-30 unit\u00e0 di glucosio. Nell'amilopectina, il numero di molecole di glucosio presenti pu\u00f2 variare da 2.000 a 200.000.\nL'idrolisi dell'amilopectina che avviene, tra l'altro, nel processo della germinazione del seme, comporta la dissoluzione dei legami \u03b1(1\u21924) ad opera degli enzimi \u03b1- e \u03b2-amilasi e la conseguente produzione di destrine (segmenti pi\u00f9 piccoli contenenti legami di tipo (1\u21926)) che verranno successivamente attaccate da altri enzimi detti destrinasi. Il risultato di ci\u00f2, che avviene unitamente alla degradazione dell'amilosio, sar\u00e0 la frammentazione di tutto l'amido in unit\u00e0 pi\u00f9 piccole, maltosio e glucosio. La pullulanasi \u00e8 invece un enzima in grado di agire selettivamente sui legami 1\u21926, riducendo cos\u00ec il livello di ramificazione del polisaccaride.\nNegli animali il glicogeno ha la medesima composizione e struttura, ma con un pi\u00f9 elevato gradi di ramificazione (ogni 8-12 unit\u00e0 di glucosio).\nLe piante accumulano l'amido all'interno di speciali organelli detti amiloplasti; quando l'energia si rende necessaria per il lavoro cellulare, le piante idrolizzano l'amido rilasciando le unit\u00e0 di glucosio; nell'uomo e negli altri animali che si nutrono di piante vi sono enzimi in grado di idrolizzare l'amido.\nIl contenuto in amilopectina dell'amido varia da una specie all'altra: infatti, si passa dal 78% nel caso della patata, della banana e dei semi di alcuni cereali (come grano, riso e mais) al 99% nei semi di altri cereali. Per l'uomo, l'amilopectina \u00e8 la frazione pi\u00f9 digeribile e assimilabile dell'amido, mentre l'amilosio tende a comportarsi come fibra non assimilabile."}
{"id": "1195562", "revid": "729019", "url": "https://it.wikipedia.org/wiki?curid=1195562", "title": "Metropolitana di Montr\u00e9al", "text": "La metropolitana di Montr\u00e9al, nota come \"le M\u00e9tro de Montr\u00e9al\", \u00e8 la metropolitana che serve la citt\u00e0 canadese di Montr\u00e9al, nella provincia del Qu\u00e9bec. Ha una estensione di circa 66\u00a0km, ripartiti su 4 linee dotate di 68 stazioni. \u00c8 tra le pi\u00f9 trafficate del Paese, trasportando una media di pi\u00f9 di un milione di passeggeri al giorno nei giorni lavorativi. Il sistema metropolitano fu inaugurato nel 1966 ed \u00e8 gestito dalla Soci\u00e9t\u00e9 de transport de Montr\u00e9al (STM). Molti elementi architettonici sono ispirati alla metropolitana di Parigi, e ad altre metropolitane francesi come quelle di Lione e di Marsiglia.\nStoria.\nI primi progetti per la costruzione della metropolitana di Montreal risalgono al 1910, ma fu necessario aspettare fino al 1962 prima che iniziassero i lavori, che furono realizzati in prospettiva dell'esposizione universale del 1967. Il primo tratto, comprendente 28 stazioni su due linee distinte, fu inaugurato nel 1966.\nUn nuovo impulso all'espansione della metropolitana fu dato dall'assegnazione dei giochi olimpici del 1976 alla citt\u00e0 canadese. Nel corso degli anni sono avvenute altre espansioni della rete, l'ultima delle quali avvenuta nel 2007, che ne hanno portato l'estensione complessiva a pi\u00f9 di 65\u00a0km e con un totale di 68 stazioni.\nRete.\nAl 2012, la rete metropolitana si compone di quattro linee:\nLe quattro linee sono caratterizzate sia da un colore sia da un numero. La linea pi\u00f9 trafficata \u00e8 quella arancione, mentre quella con meno passeggeri \u00e8 quella blu. La linea pi\u00f9 corta \u00e8 quella gialla che \u00e8 composta da solo tre fermate e fu realizzata per l'Expo del 1967. La metro funziona solitamente dalle 5:30 del mattino fino all'1:00 di notte, fatta eccezione per la linea blu che chiude alle 12:15 circa, a causa del minor flusso di passeggeri\nProgettazione delle stazioni.\nLa progettazione della metropolitana \u00e8 stata pesantemente influenzata dalle condizioni atmosferiche invernali della citt\u00e0 di Montr\u00e9al. Al contrario di altre metro, a Montr\u00e9al quasi tutte le entrate delle stazioni sono posizionate dietro il marciapiede e di solito completamente chiuse in piccole e distinte costruzioni o in costruzioni senza facciata. Queste sono attrezzate di porte girevoli a farfalla con lo scopo di mitigare il vento causato dai movimenti del treno che possono rendere le porte difficili da aprire. L'intero sistema passa sottoterra e alcune stazioni sono direttamente connesse con le costruzioni, facendo della metropolitana una parte integrante della citt\u00e0 sotterranea.\nLa rete ha 68 stazione, di cui quattro fungono da collegamento tra le linee della metro, e cinque sono connesse alla rete ferroviaria pendolare. Queste sono state per la maggior parte chiamate con il nome delle strade adiacenti ad esse.\nLa distanza media tra le stazioni \u00e8 di 950 metri, con un minimo in centro citt\u00e0 di 296 metri tra le stazioni di Peel e McGill e un massimo di 2,36 chilometri tra le stazioni di Berri-UQUAM e Jean-Drapeau. La profondit\u00e0 media delle stazioni \u00e8 di 15 metri. La pi\u00f9 profonda stazione della rete, Charlevoix, ha la propria piattaforma diretta Honor\u00e9-Beaugrand situata a 29,6 metri sottoterra. Le stazioni meno profonde sono Angrignon e il capolinea Longueuil-Universit\u00e9-de-Sherbrook di 4,3 metri sotto la superficie.\nLe piattaforme, lunghe 152,4 metri e larghe almeno 3,8 metri, sono posizionate da entrambi i lati dei binari tranne nelle stazioni di Lionel-Groulx, Snowdon e Jean-Talon, dove sono sovrapposte per facilitare il trasferimenti tra le linee in determinate direzioni. Le stazioni di Charlevoix e De l'\u00c9glise sono progettate con piattaforme sovrapposte per ragioni tecniche, il basamento roccioso della zona era diventato troppo fragile per una stazione di dimensioni maggiori. I capolinea dei futuri prolungamenti potrebbero essere muniti di piattaforme centrali per ospitare un anello.\nDesign architettonico e arte pubblica.\nLa metropolitana di Montr\u00e9al \u00e8 rinomata per il suo design architettonico e arte pubblica. Sotto la guida di Drapeau, \u00e8 stata organizzata una competizione tra gli architetti canadesi per decidere il design di ciascuna stazione, assicurando che ogni stazione sarebbe stata costruita con uno stile differente e da un architetto diverso. Molte stazioni, come la Berri-UQAM, sono importanti esempi di architettura modernista, e varie scelte progettuali a livello del sistema sono state informate all'International Style. Comunque, i numerosi interventi, come l'installazione dei telefoni pubblici e degli autoparlanti, con visibili collegamenti elettronici, hanno avuto un impatto significativo sull'eleganza di molte stazioni.\nAvanti insieme alla metropolitana di Stoccolma, Montr\u00e9al ha aperto la strada dell'installazione dell'arte pubblica nella metropolitana tra i paesi capitalisti,una pratica che era stata precedentemente trovata di paesi socialisti e comunisti (la metropolitana di Mosca ne \u00e8 un esempio significativo).\nTecnologia.\nLa metropolitana ha trazione con pneumatici che appoggiano su un piano di calcestruzzo, internamente al piano di scorrimento esistono rotaie metalliche leggere che hanno funzione di guida."}
{"id": "1195565", "revid": "599013", "url": "https://it.wikipedia.org/wiki?curid=1195565", "title": "Theofilos Karasavvid\u012bs", "text": "Carriera.\nGiocatore.\nClub.\nDal 1989 al 1995 gioca nell'Apollon Smyrnis, squadra dove ha militato anche l'ex-interista Gi\u014drgos Karagkoun\u012bs e K\u014dstas Chalkias. Alla sua prima stagione gioca 29 partite e segna anche un gol, qui gioca insieme a Demis Nikolaidis, diventato in seguito presidente dell'. Insieme portano la squadra alla finale della Coppa di Grecia persa in finale contro l' di Vasil\u012bs Tsiartas.\nNell'estate 1995 passa all'Olympiakos Pireo, dove raggiunge un terzo posto in campionato, totalizzando 15 presenze e segnando 2 reti. Nella stagione 1996-1997 vince il titolo greco davanti all' e all', totalizzando 12 presenze senza mai segnare.\nNell'estate 1997 passa al , e nella stagione 1997-1998 vince la Coppa di Grecia, contro il di Gi\u014drgos Ge\u014drgiad\u012bs, Giann\u012bs Gkoumas, Aggelos Mpasinas e del portiere greco Ant\u014dn\u012bs Nikopolid\u012bs. Nella finale, vinta dal Pani\u014dnios per 1-0 con rete dell'ex giocatore dell'Udinese e Perugia D\u012bm\u012btr\u012bs Nalitz\u012bs, Theofilos Karasavvid\u012bs entra al 78' al posto di Tasos Katsambis, contribuendo alla conquista della seconda Coppa di Grecia da parte della squadra di Atene, insieme a Takis Fyssas.\nNell'estate 1999 approda in Italia, alla Torres di Sassari in Sardegna, squadra militante in Serie C2 e scopritrice di talenti come Gianfranco Zola. Prima del campionato, Karasavvid\u012bs segna un gol al Cagliari nella gara amichevole finita 2-2 con reti di Patrick Mboma e Jason May\u00e9l\u00e9. Alla Torres fu uno dei trascinatori per la vittoria del campionato e della promozione in C1 della squadra sassarese, mettendo a segno 19 reti (risultando il capocannoniere dell'intera Serie C2) formando una coppia d'attacco formidabile insieme a Stefano Udassi. Dopo la brillante stagione alcune squadre, fra cui il Como, mostrano il proprio interesse e, vista l'opportunit\u00e0, Karasavvid\u012bs chiede di essere ceduto.\nNel settembre del 2000 passa al , per poi venir girato in prestito al Catania nell'ottobre del 2000. Theofilos Karasavvid\u012bs ha disputato la sua ultima stagione nel 2006-2007 con il Mariano Comense nel campionato di Eccellenza della Lombardia e poi si \u00e8 ritirato dal calcio giocato.\nNazionale.\nDebutta in nazionale greca Under-21 nel 1992, in un'amichevole contro l'Albania. Dopo poco tempo debutta anche in nazionale maggiore, dove \u00e8 chiuso da giocatori come Nikos Machlas, Stratos Apostolak\u012bs, D\u012bm\u012btr\u012bs Saravakos e da Nikos Nioplias, che non gli permettono di partecipare al .\nDopo il ritiro.\nDopo il ritiro dall'attivit\u00e0 agonistica ha lavorato come massofisioterapista in un centro wellness a Como. Nel febbraio 2018 ritorna a Sassari e viene accolto calorosamente dalla curva dei tifosi della Torres allo stadio Vanni Sanna. Diventa anche procuratore di alcuni giocatori come Marios Oikonomou, D\u012bm\u012btr\u012bs Diamantakos, Charalampos Lykogiann\u012bs, Du\u0161an Vlahovi\u0107 e Alfredo Morelos."}
{"id": "1195566", "revid": "37401", "url": "https://it.wikipedia.org/wiki?curid=1195566", "title": "Bucharin", "text": ""}
{"id": "1195568", "revid": "1543377", "url": "https://it.wikipedia.org/wiki?curid=1195568", "title": "Independence Hall", "text": "Independence Hall \u00e8 una costruzione di Filadelfia, Pennsylvania; per la precisione si trova su Chestnut Street, tra la 5\u00b0 e la 6\u00b0 Strada. \u00c8 conosciuta principalmente per il fatto di essere l'edificio in cui venne discussa e ratificata la Dichiarazione d'indipendenza degli Stati Uniti. L'edificio venne completato nel 1753 e prese il nome di \"Pennsylvania State House\", sede della Provincia della Pennsylvania. Divenne il luogo di incontro del Secondo congresso continentale durante la Rivoluzione Americana. La Dichiarazione d'Indipendenza, gli Articoli della Confederazione e la Costituzione degli Stati Uniti furono firmati presso l'Independence Hall. L'edificio fa ora parte del pi\u00f9 esteso Independence National Historical Park ed \u00e8 inserito tra i Patrimoni dell'umanit\u00e0.\nL'edificio.\nIndependence Hall \u00e8 una costruzione di mattoni rossi, eretta tra il 1732 ed il 1753, progettata in stile Georgiano da Edmund Woolley e Andrew Hamilton. La sua costruzione venne commissionata dalla legislatura coloniale della Pennsylvania ed all'inizio ospit\u00f2 il governo della Pennsylvania. Due piccoli edifici sono adiacenti all'Independence Hall: ad est si trova Old City Hall, e ad ovest la Congress Hall. L'unione di questi tre edifici forma Independence Square, insieme alla Philosophical Hall, sede originale dell'American Philosophical Society. Il complesso degli edifici lungo Chestnut Street ha subito numerose modifiche e rifacimenti nel corso degli anni.\nLiberty Bell.\nIl campanile di Independence Hall ospit\u00f2 in passato la \"Liberty Bell\", mentre oggi contiene la \"Centennial Bell\" creata per l'Esposizione del Centenario del 1876. La campana originaria, con la famosa crepa, \u00e8 esposta lungo la strada all'interno del Liberty Bell Center. Nel 1976 Elisabetta II visit\u00f2 Filadelfia ed offr\u00ec in dono agli americani una copia della \"Bicentennial Bell\", forgiata nella stessa fornace di quella originaria. La campana del 1976 si trova nella moderna torre situata sulla 3\u00aa Strada, nei pressi di Independence Hall.\nDichiarazione di Indipendenza e Secondo congresso continentale.\nTra il 1775 ed il 1783 venne usato come sede per il Secondo congresso continentale, un corpo di rappresentanti provenienti da ognuna delle Tredici colonie britanniche dell'America settentrionale. La Dichiarazione di Indipendenza venne approvata qui il 4 luglio 1776, nonostante la votazione ufficiale avvenne due giorni dopo, e venne letta al pubblico nell'area adesso nota come \"Independence Square\". Questo documento storico unific\u00f2 le colonie che si autodichiararono indipendenti dal Regno di Gran Bretagna spiegandone le motivazioni. Gli eventi storici vengono ricordati ogni anno con una festa nazionale chiamata Independence Day.\nIl 14 giugno 1775 i delegati del congresso continentale nominarono George Washington comandante dell'esercito continentale \u2014 dopo una discussione che l'aveva visto contrapposto a John Hancock nella Sala delle Assemblee dell'Independence Hall. Il secondo congresso continentale nomin\u00f2 anche Benjamin Franklin quale primo \"Postmaster General\" di quello che poi divenne il Dipartimento delle Poste degli Stati Uniti, il 26 luglio.\nRichard Henry Lee della Virginia propose al congresso continentale una risoluzione chiamata Dichiarazione di Indipendenza, era il 7 giugno 1776. La versione finale del documento venne stilata il 2 luglio (a parte correzioni minori), e venne infine ratificata il 4 luglio 1776 determinando la nascita degli Stati Uniti d'America, e la conseguente indipendenza dall'Impero britannico.\nNel settembre del 1777 Filadelfia venne occupata dall'esercito britannico, ed il congresso continentale venne obbligato ad andarsene fuggendo a York, Pennsylvania. Il congresso torn\u00f2 il 2 luglio 1778 dopo il termine dell'occupazione inglese.\nLa Costituzione e la capitale a Filadelfia.\nNel settembre 1786 i commissari provenienti da cinque stati si incontrarono alla Conferenza di Annapolis per discutere delle correzioni da apportare agli Articoli della Confederazione per supportare il commercio. Invitarono i rappresentanti degli stati a confluire a Filadelfia per discutere dei miglioramenti al governo federale. Dopo il dibattito, il Congresso della Confederazione approv\u00f2 il piano di revisione il 21 febbraio 1787. Dodici stati, con la sola eccezione del Rhode Island, accettarono l'invito e spedirono i propri delegati che si riunirono nel maggio 1787 presso l'Independence Hall.\nLa risoluzione specific\u00f2 i propri propositi, ma la Convenzione decise di proporre una riscrittura della Costituzione. La Convenzione di Filadelfia vot\u00f2 a scrutinio segreto, oscurando anche le finestre della sala nonostante l'estate torrida. Il risultato fu la riscrittura delle fondamenta governative. Il 17 settembre 1787 la Costituzione fu completa, ed entr\u00f2 in vigore il 4 marzo 1789, quando il nuovo Congresso si incontr\u00f2 per la prima volta nella Federal Hall di New York.\nNel 1790 il Congresso torn\u00f2 a Filadelfia per ritrovarsi nella Congress Hall, a pochi passi dall'Independence Hall, il 6 dicembre. Filadelfia sarebbe rimasta la sede del governo federale fino al 1800, quando questa venne definitivamente spostata a Washington DC. In questo periodo Independence Hall funse da sede ufficiale per gli uffici, mentre la Corte Suprema si trovava ad Old City Hall, con il Congresso a Congress Hall.\nFatti recenti.\nIl 18 ottobre 1918 Tom\u00e1\u0161 Masaryk proclam\u00f2 l'indipendenza della Cecoslovacchia sui gradini dell'Independence Hall.\nNel 1948 gli interni dell'edificio vennero restaurati ridandogli l'antico aspetto. L'Independence National Historical Park venne inaugurato dall'80\u00ba Congresso quello stesso anno, decisi a preservare le caratteristiche storiche associate alla Rivoluzione Americana. L'Independence National Historical Park venne costruito su di un'area che comprendeva: Independence Square, Carpenters' Hall (luogo d'incontro del Primo congresso continentale), la casa di Benjamin Franklin, la neo ricostruita Graff House (dove Thomas Jefferson scrisse la Dichiarazione di Indipendenza), City Tavern (centro delle attivit\u00e0 durante la rivoluzione) e case restaurate di quel periodo.\nIl parco pu\u00f2 anche vantare la Liberty Bell, la scrivania di Franklin, giardini e biblioteche. Il luogo fu teatro di un'ampia attivit\u00e0 di ricerca archeologica da parte del governo federale, il che permise la ristrutturazione dell'Independence Hall e di altri edifici del parco, definendo degli standard di preservazione storica e stimolando il ringiovanimento della vecchia Filadelfia. Il sito \u00e8 gestito dal National Park Service, ed \u00e8 inserito tra i Patrimoni dell'umanit\u00e0 dell'UNESCO (unendosi agli altri tre costruiti dall'uomo ancora in piedi: la Statua della Libert\u00e0, il Pueblo di Taos ed il sito combinato dell'Universit\u00e0 della Virginia e di Monticello).\nIl 4 luglio 1962 il Presidente John Kennedy vi tenne un discorso nell'Independence Day del 1962. Independence Hall \u00e8 stata usata di recente come punto di partenza per le proteste, a causa del suo valore simbolico storico in supporto dei movimenti democratici e per i diritti civili. Independence Hall e la Liberty Bell sono protette in una zona sicura.\nIn seguito agli attentati dell'11 settembre 2001, nel tentativo di proteggere i monumenti storici dello United States Department of Homeland Security, i percorsi pedonali attorno ad Independence Square e parte di Independence Mall vennero limitati da barriere temporanee e ranger. Nel 2006 il National Park Service propose l'installazione di un recinto di sicurezza alto due metri attorno ad Independence Hall ed attraverso Independence Square, un piano che trov\u00f2 l'opposizione dei politici di Filadelfia, del governatore della Pennsylvania Ed Rendell e del senatore Arlen Specter. Da gennaio 2007 il piano del National Park Service venne modificato eliminando lo steccato a favore di colonnine e catene, e rimuovendo l'ultima delle barriere temporanee che limitavano il traffico pedonale.\nIndependence Hall \u00e8 stata raffigurata sul retro del biglietto da 100$, e sul mezzo dollaro commemorativo del bicentenario degli Stati Uniti. La Sala delle Assemblee \u00e8 raffigurata sul retro del biglietto da due dollari, in un dipinto di John Trumbull intitolato \"Dichiarazione di Indipendenza\"."}
{"id": "1195570", "revid": "889336", "url": "https://it.wikipedia.org/wiki?curid=1195570", "title": "Anderson Lu\u00eds de Abreu Oliveira", "text": "Biografia.\nIl 2 agosto 2010 \u00e8 stato coinvolto in un incidente d'auto a Braga schiantandosi contro un muro, dal quale \u00e8 uscito illeso mentre altri due passeggeri sono rimasti feriti. Sono stati estratti dal veicolo subito prima che l'auto esplodesse.\nCaratteristiche tecniche.\nHa iniziato la sua carriera giocando come trequartista, ma sotto la guida di Alex Ferguson ha ricoperto anche i ruoli di interno di centrocampo e regista. Mancino naturale, abbina alla corsa anche un'ottima tecnica.\nCarriera.\nClub.\nGr\u00eamio e Porto.\nCresciuto nel settore giovanile del Gr\u00eamio, ha debuttato in prima squadra nel 2004. Nella prima stagione nella massima serie brasiliana ha totalizzato 6 presenze e un gol, ma il suo contributo non ha potuto evitare la retrocessione della squadra. Nella seconda stagione in seconda serie ha collezionato 13 presenze e 5 gol, di cui uno nella gara decisiva per la promozione in S\u00e9rie A contro il N\u00e1utico (1-0).\nNel gennaio 2006 \u00e8 stato acquistato dal Porto, con cui aveva firmato un pre-contratto nel giugno 2005, per 8 milioni di euro. Esordisce in Primeira Liga il 5 marzo 2006 e totalizza successivamente altre 2 presenze nella stagione che si conclude con la vittoria del Porto. Nella seconda stagione mette assieme 15 presenze e 2 reti, ma l'annata \u00e8 condizionata da un infortunio che lo tiene fuori per 5 mesi. Nonostante questo, pu\u00f2 festeggiare la vittoria del secondo titolo portoghese.\nManchester United.\nIl 30 maggio 2007 passa al Manchester United, per la cifra riportata di 31,5 milioni di euro. Anderson si aggrega alla squadra inglese a partire dal luglio successivo. Nonostante fosse cresciuto calcisticamente come trequartista, l'allenatore del Manchester United Alex Ferguson lo fa giocare nel ruolo di centrocampista centrale, definendolo il nuovo Roy Keane.\nEsordisce con la maglia dei \"Red Devils\" nella partita contro il Sunderland il 1\u00ba settembre 2007. Nella prima stagione al Manchester United contribuisce con 24 presenze alla vittoria della Premier League e con 9 presenze a quella della Champions League, conquistata superando ai calci di rigore il Chelsea nella finale di Mosca (6-5, dopo l'1-1 dei tempi supplementari). Nella stagione successiva conquista la Coppa del mondo per club e la seconda Premier League, nella quale disputa 17 presenze. Nel corso delle stagioni a seguire vince altre due Premier League e due Football League Cup, rispettando solo in parte per\u00f2 le aspettative che il club riponeva su di lui al momento dell'acquisto. Il 4 maggio 2011, nella semifinale di ritorno di Champions League, segna la sua prima doppietta con i \"Red Devils\" nella vittoria contro lo Schalke 04 (4-1).\nFiorentina e breve ritorno al Manchester United.\nCon l'arrivo di David Moyes al Manchester United, trova sempre meno spazio nelle tattiche del nuovo allenatore. Il 18 gennaio 2014 si trasferisce cos\u00ec in prestito alla Fiorentina, con diritto di riscatto fissato a 6,5 milioni di euro. Esordisce in maglia viola il 26 gennaio nella gara di campionato Fiorentina-Genoa (3-3), entrando al 74' al posto di Alberto Aquilani.\nTornato al Manchester United all'inizio della stagione 2014-2015, non trova spazio e decide di fare ritorno in Brasile. Lascia gli inglesi dopo aver collezionato in totale 181 presenze e 9 reti tra tutte le competizioni.\nInternacional e Coritiba.\nIl 2 febbraio 2015 passa all'Internacional, con cui in due stagioni colleziona 88 presenze e 6 reti tra tutte le competizioni. Nel 2017 si trasferisce al Coritiba, dove gioca 23 partite e segna 3 reti.\nAdana Demirspor e ritiro.\nNell'agosto 2018 torna in Europa per giocare nell'Adana Demirspor, club militante nella seconda serie turca. Dopo due stagioni, il 21 settembre 2019 annuncia il ritiro e contestualmente l'ingresso nello staff tecnico del club turco.\nNazionale.\nCon la Nazionale Under-17 brasiliana \u00e8 arrivato secondo ai Mondiali di categoria del 2005.\nNel 2007 ha fatto parte della Nazionale maggiore che ha vinto la Coppa America, mentre nel 2008 ha partecipato ai Giochi olimpici di Pechino.\nStatistiche.\nPresenze e reti nei club.\n\"Statistiche aggiornate al 21 settembre 2019.\""}
{"id": "1195572", "revid": "30610", "url": "https://it.wikipedia.org/wiki?curid=1195572", "title": "Beppin da Ca'", "text": ""}
{"id": "1195575", "revid": "290948", "url": "https://it.wikipedia.org/wiki?curid=1195575", "title": "Pudiga", "text": "Il Pud\u00ecga (\"Pud\u00ecga\" in lingua lombarda; chiamato anche Fugone oppure Mussa nel suo tratto milanese) \u00e8 un torrente che attraversa la citt\u00e0 metropolitana di Milano e il Parco delle Groane. \u00c8 l'ultimo affluente dell'Olona, in cui confluisce alla sua sinistra idrografica.\nDescrizione.\nIl Pudiga nasce a Senago, all'interno del Parco delle Groane, dall'unione dei torrenti Cisnara e Lombra. Prosegue poi il suo corso attraversando i comuni di Bollate, dove scorre in gran parte tombinato, e Novate Milanese, dove prosegue nuovamente a cielo aperto: giunto a Milano assume la denominazione di \"Mussa\".\nA Milano scorre nel sottosuolo di via Espinasse e piazzale Accursio e sotto la circonvallazione filoviaria. Raggiunge infine piazza Carlo Stuparich, dove si immette nel fiume Olona. Il suo percorso a Milano \u00e8 totalmente tombinato: la copertura (tombinatura) del tratto milanese del Pudiga, gi\u00e0 canalizzato all'inizio del XX secolo, \u00e8 avvenuta tra il 1955 e il 1967.\nIl suo bacino idrografico, che comprende anche parte del Parco delle Groane, \u00e8 lungo e stretto. Il regime del torrente \u00e8 caratterizzato da un flusso costante tutto l'anno, determinato principalmente dall'apporto di alcuni depuratori a monte di Limbiate.\nNel tragitto che va da Bollate a Novate Milanese, non essendoci apporti idrici significativi mantiene costante sia il suo flusso che la qualit\u00e0 delle acque.\nGiunto a Milano, probabilmente per alcuni scarichi abusivi all'altezza di Baranzate, la qualit\u00e0 peggiora. \nUn tempo riceveva, a partire dal polo industriale della SNIA viscosa a monte di Limbiate, notevoli reflui industriali, caratterizzati da inquinanti quali coloranti, solventi organici, metalli pesanti ecc., che rendevano questo torrente uno dei pi\u00f9 inquinati del Nord Italia. \nQueste testimonianze sono state raccolte tra alcuni cittadini di Senago , i quali affermarono che dagli anni '50 agli anni '80 circa le acque si coloravano ogni giorno di un colore diverso e il fetore emanato era insopportabile.\nStoria.\nIn origine il percorso del Pudiga aveva una lunghezza maggiore: le acque del torrente non sono infatti sempre finite nell'Olona, che \u00e8 stato deviato verso Milano solo successivamente, dagli antichi Romani. Anticamente il Pudiga percorreva il suo alveo naturale ricevendo da sinistra il torrente Bozzente e lambendo il centro storico di Milano. Garantiva cos\u00ec, insieme al Seveso, le acque necessarie all'approvvigionamento idrico dei milanesi. Dopo aver lambito il lato occidentale del centro storico di Milano il Pudiga proseguiva verso sud seguendo il proprio alveo naturale, corrispondente a quello del moderno colatore Lambro Meridionale, confluendo poi nel Lambro presso Sant'Angelo Lodigiano.\nIn origine, all'altezza del centro abitato di Milano, il Pudiga compiva un'ampia ansa verso est, che lo portava a sfiorare la citt\u00e0 all'altezza della moderna piazza Vetra, nei pressi dell'alveo naturale del torrente Nirone, per poi piegare verso meridione seguendo l'alveo del moderno Lambro Meridionale.\nOriginariamente, alla sua sinistra idrografica, il Pudiga, in luogo dell'Olona, riceveva il Bozzente. Il Bozzente in origine aveva infatti un alveo naturale autonomo che lo portava a raccogliere le acque del Lura e del Merlata per poi confluire nel Pudiga. Come gi\u00e0 accennato, furono a gli antichi Romani a deviare l'Olona, all'altezza di Lucernate, frazione di Rho, nel letto del Bozzente e quindi poi verso l'alveo del Pudiga. Il tratto milanese dell'Olona corrisponde pertanto agli antichi alvei naturali del Bozzente e del Pudiga.\nCome destinazione finale del nuovo percorso dell'Olona fu scelto il fossato delle mura romane di Milano, dove riversava le sue acque nel canale Vetra (nome dato dagli antichi Romani al tratto terminale dell'alveo naturale del Nirone) all'altezza della moderna e omonima piazza: per realizzare questo obiettivo, gli antichi Romani prolungarono e allargarono il \"canale Vetra\" verso la gi\u00e0 citata ansa naturale del Pudiga cos\u00ec da raccogliere anche le acque dell'Olona.\nIl motivo della deviazione dell'Olona verso Milano va ricercata nel fabbisogno d'acqua della popolazione della citt\u00e0, diventata molto numerosa con il passare dei secoli: il modesto regime idrico di Seveso e Pudiga non era infatti pi\u00f9 sufficiente a soddisfare le loro necessit\u00e0. Gli antichi Romani decisero cos\u00ec di deviare il fiume Olona, che scorreva nelle campagne ad ovest di Milano. L'Olona garantiva infatti una quantit\u00e0 d'acqua di gran lunga superiore a quella di Seveso e Pudiga. Il nuovo alveo artificiale dell'Olona fu scavato ex novo solo per un breve tratto: giunti a Rho al torrente Bozzente, i progettisti allargarono il suo letto per poter accogliere una maggior portata d'acqua, quella dell'Olona.\nL'Olona originariamente proseguiva lungo il suo alveo naturale verso sud attraversando la moderna Settimo Milanese e passando a diversi chilometri da Milano per poi percorrere l'alveo dell'Olona inferiore o meridionale e sfociare nel Po a San Zenone. Con questa deviazione l'Olona cess\u00f2 di esistere come fiume continuo dalle sorgenti alla foce.\nL'Olona fu deviato verso Milano anche per un altro motivo: avere un corso d'acqua che costeggiasse interamente la via Severiana Augusta, antica strada romana che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore). Parte del tracciato della via Severiana Augusta, che venne utilizzato anche nel Medioevo e nei secoli seguenti, fu ripreso da Napoleone Bonaparte per realizzare la strada statale del Sempione.\nGli antichi Romani reputarono fondamentale avere una via d'acqua che costeggiasse la via Severiana Augusta per dare un cospicuo incremento ai commerci lungo questa strada, soprattutto considerando il maggiore carico trasportabile sui barconi fluviali rispetto al semplice trasporto terrestre. L'opera di deviazione dell'Olona verso Milano venne realizzata in concomitanza alla costruzione della via Severiana Augusta, ovvero nei primi anni dell'Era volgare, cio\u00e8 tra la fine dell'era repubblicana e i primi decenni dell'et\u00e0 imperiale romana."}
{"id": "1195577", "revid": "125353729", "url": "https://it.wikipedia.org/wiki?curid=1195577", "title": "Metropolitana di Vienna", "text": "La metropolitana di Vienna () \u00e8 la rete di metropolitana che serve la citt\u00e0 di Vienna.\nOltre alla S-Bahn, al tram, agli autobus e alla ferrovia locale Wien-Baden, fa parte della rete di trasporto pubblico della capitale federale austriaca.\nNel 2015 trasport\u00f2 circa 440 milioni di passeggeri, ovvero 1,2 milioni al giorno.\nDopo varie corse prova effettuate con utenti a bordo nel 1976, la metropolitana di Vienna venne ufficialmente inaugurata nel 1978.\nLa rete, composta da 5 linee, include parte del vecchio tracciato della \"Stadtbahn\".\nLa metropolitana \u00e8 gestita dalla Wiener Linien, che fa parte della Wiener Stadtwerke ed \u00e8 di propriet\u00e0 della citt\u00e0 di Vienna.\nRete.\nLa rete attualmente si compone di cinque linee:\nStoria.\nI primi progetti per la linea metropolitana viennese risalgono al 1840. Molteplici furono le progettazione e le domande per la sua costruzione.\nIl primo progetto prevedeva la costruzione di un sistema di 4 linee ferroviarie (chiamate a partire dal 1930 S-Bahn) che prevedevano l'utilizzo di treni a vapore. I lavori di queste linee iniziarono nel 1892 e a partire dal 1898 fino al 1901 il sistema ferroviario venne aperto con diverse fasi.\nA partire dal 1910 si inizi\u00f2 a parlare di una rete di trasporto sotterraneo, ma a causa dello scoppio della prima guerra mondiale i progetti vennero bloccati e rinviati al termine della guerra. Per\u00f2 a causa della difficile situazione economica i lavori vennero ulteriormente rinviati. A partire dal 26 maggio 1924 le linee Stadtbahn vennero elettrificate e i treni a vapore vennero accantonati per quelli elettrici. Si ricominci\u00f2 a parlare di un sistema ferroviario sotterraneo, ma i progetti vennero ulteriormente rinviati, questa volta a causa della grande depressione.\nQuando nel 1938 l'Austria venne occupata dal Terzo Reich, per il sistema delle U-Bahn di Vienna c'erano grandi progetti insieme alla costruzione di una nuova stazione ferroviaria. Ma anche in questo caso i lavori vennero rinviati a causa dello scoppio della seconda guerra mondiale.\nGravi furono i danni che la guerra caus\u00f2 al sistema degli Stadtbahn. La riqualificazione delle linee continu\u00f2 per tutti gli anni cinquanta. La citt\u00e0 di Vienna rimase occupata dalle forze alleate fino al 1955, ma nonostante questo tra il 1953 e il 1954 vennero presentate differenti progetti per le U-Bahn. L'aumento delle automobili port\u00f2 a un cambio di rotta circa la questione metropolitane: si prefer\u00ec orientarsi verso un sistema di autobus in modo da intervenire immediatamente sul traffico cittadino. Inoltre il sistema delle U-Bahn divenne il fulcro della discussione politica dei due principale partiti in vista delle prime elezioni dopo la guerra: il Partito Popolare Austriaco sosteneva la costruzione delle linee metropolitane mentre il Partito Socialdemocratico d'Austria era nettamente contrario. Il primo consiglio comunale respinse il progetto delle U-Bahn, e la cosa non cambi\u00f2 fino alle fine degli anni sessanta.\nLe estensioni del sistema S-Bahn erano sempre state discusse in alternativa alla costruzione di un sistema di U-Bahn. Ma verso la fine degli anni sessanta, ovvero quando il sistema S-Bahn non era pi\u00f9 in grado di gestire il traffico sempre crescente di pendolari,si inizi\u00f2 a pensare alla costruzione di una nuova rete di trasporto. Il 26 gennaio 1968, il consiglio comunale vot\u00f2 per iniziare la costruzione di una rete di 30 km. La costruzione inizi\u00f2 il 3 novembre 1969 presso Karlsplatz, dove le tre linee della rete iniziale si sarebbero dovute incontrare e dove si sarebbe collocato il controllo centrale della U-Bahn.\nPrima fase (1969-1982).\nI progetti presentati per la rete della metropolitana di Vienna vennero modificati: il progetto della U3 venne abbandonato, mentre quello della U2 venne radicalmente ridotto. Quindi i progetti delle linee che si iniziarono a costruzione a partire dal 1969 furono:\nL'8 maggio 1976 la U4 venne riaperta al pubblico dopo la sua fase di modernizzazione, mentre il 25 febbraio 1978 venne inaugurato il primo vero e proprio tratto della metropolitana di Vienna: il tratto della U1 tra Reumannplatz e Praterstern venne aperto al pubblico.\nSeconda fase (1982-2000).\nLa seconda fase coinvolse principalmente due linee: la U3 e la U6.\nLa U6 venne inaugurata il 7 ottobre 1989 e parte del suo percorso deriva dall'ammodernamento della Stadtbahn. Negli anni successivi la linea venne prolungata in due tempi differenti:\nDopo essere stato scartato il progetto iniziale della U3 negli anni sessanta, il progetto \u00e8 stato finalmente approvato e i lavori iniziarono a met\u00e0 degli anni ottanta. Ma a causa della mancanza di fondi i lavori vennero bloccati fino al 1991, anno in cui i lavori vennero ripresi. La prima tratta della U3 venne inaugurata il 6 aprile 1991. La linea venne poi prolungata tra il 1991 e il 2000:\nNel frattempo anche altre linee furono prolungate, come la U1 che fu prolungata fino a Kagran.\nTerza fase (dal 2001).\nLa terza fase iniziata a partire dal nuovo millennio, ha previsto l'ampliamento delle linee gi\u00e0 esistenti. In questi anni i lavori hanno coinvolto le linee U1 e U2. I prolungamenti sono stati:\nNel febbraio 2010 \u00e8 stato deciso in seguito a un referendum che la metropolitana di Vienna fosse aperta per l'intera notte nei giorni festivi, di sabato e di domenica. A partire dal 4 settembre 2010, tutte le cinque linee lavorano per l'intera notte nei giorni prestabiliti.\nLe linee.\nLinea U1.\nNella citt\u00e0 di Vienna a partire dal 1910 si inizi\u00f2 a parlare di una rete di trasporto sotterraneo, ma a causa dello scoppio della prima guerra mondiale i progetti vennero bloccati e rinviati al termine della guerra. Per\u00f2 a causa della difficile situazione economica i lavori vennero ulteriormente rinviati. Nel 1938, quando l'Austria venne occupata dal Terzo Reich, per il sistema delle U-Bahn viennese c'erano grandi progetti, ma nuovamente i lavori vennero rinviati a causa della guerra. Con la fine della guerra il tema delle metropolitane divenne il fulcro della discussione politica dei due principale partiti in vista delle prime elezioni dopo la guerra: il Partito Popolare Austriaco sosteneva la costruzione delle linee metropolitane mentre il Partito Socialdemocratico d'Austria era nettamente contrario. Il primo consiglio comunale respinse il progetto delle U-Bahn, e la cosa non cambi\u00f2 fino alle fine degli anni sessanta.\nLa costruzione della linea U1 inizi\u00f2 nel 1969, con una cerimonia di inaugurazione dei lavori. Il primo tratto della linea, tra Reumannplatz e Karlsplatz, fu inaugurato il 25 febbraio 1978. Nel novembre dello stesso anno venne aperto al pubblico un nuovo tratto della fino a Stephansplatz. Un anno dopo, nel novembre 1979 venne inaugurate due nuove stazioni: Schwedenplatz e Nestroyplatz. Tra il 1981 e il 1982 vennero aperte un totale di sei stazioni, facendo arrivare la Linea U1 fino a Kagran. La linea non sub\u00ec ulteriori lavori fino al 2002 quando iniziarono i lavori per un nuovo prolungamento che port\u00f2 la linea al suo attuale capolinea: Leopoldau.\nNel 2010 iniziarono i lavori di in costruzione dell'estensione, lunga 4,9 km, della linea U1fino a Oberlaa Therme Wien.\nIl 2 settembre 2017 \u00e8 stata aperta al pubblico la tratta Reumannplatz - Oberlaa Therme Wien con 5 stazioni con variazioni dei percorsi delle linee automobilistiche ed il tram 67,\u00e8 stato limitato a Otto Probst Platz, poich\u00e9 il ramo est della linea tramviaria \u00e8 stato sostituito dall prolugamento della stessa.\nLinea U2.\nCos\u00ec come nel caso della Linea U1, i progetti della Linea U2 risalgono all'inizio del XX secolo. Il percorso originario della linea era costituito da un tunnel tranviario costruito durante gli anni sessanta ed era costituito da quattro stazioni: Mariahilfer Stra\u00dfe, Burggasse, Lerchenfelder Stra\u00dfe e Friedrich-Schmidt-Platz. Il tunnel venne poi riconvertito per poter ospitare la metropolitana, lavori che iniziarono in seguito al fatto che il sistema degli S-Bahn non era pi\u00f9 in grado di gestire il traffico sempre crescente di pendolari. Fu cos\u00ec che il 26 gennaio 1968, il consiglio comunale vot\u00f2 per iniziare la costruzione di una rete di 30\u00a0km.\nI lavori continuarono fino a quando il 30 agosto 1980 non fu inaugurato il primo tratto della U2 da Karlsplatz a Schottenring. Col passare del tempo si pens\u00f2 di prolungare la linea, infatti furono presentari vari progetti fino dagli anni novanta. Ma i lavori di un primo prolungamento iniziarono solamente nel 2003, con una cerimonia inaugurale dell'inizio ei lavori tenutasi il 12 giugno 2006. Questo tratta della Linea U2, tra Schottentor e Stadion, venne inaugurata il 10 maggio 2008. Un'altra fase dei lavori per il prolungamento della linea inizi\u00f2 nel 2006 quando iniziarono i lavori per la tratta da Stadion e Aspernstra\u00dfe. Lavori che durarono fino al 2010, quando vennero aperte sette stazioni.\nIl 5 ottobre del 2013 \u00e8 stata inaugurata la tratta Aspernstrasse-Seestadt(Seestadt, Aspern Nord e Hausfeldstra\u00dfe) i quali aggiungono ulteriori 3,2\u00a0km all'attuale tratta.\nSeestadt \u00e8 interessata alla riqualificazione della zona intorno al lago artificiale dove verr\u00e0 costruita una citt\u00e0 indipendente a tutti gli effetti da un progetto ad alta sostenibilit\u00e0.\nNella fermata di Hausfeldstrasse \u00e8 attiguo l'interscambio con la nuova stazione Omonima delle OBB per il servizio ferroviario regionale. Inoltre sulla U2 \u00e8 in fase di costruzione, a seguito della nascita della Nuova U5, il prolungamento a sud abbandonando il percorso tra Rathaus e Karlsplatz il quale verr\u00e0 sostituito dalla nuova linea metropolitana. Da Rathaus il percorso viene deviato per Neubagasse (U3),Pilgramgasse(U4), fino alla stazione di interscambio con le S-Bahn a Matzleinsdorfer Platz.\nNel 2023 si dovrebbe arrivare al completamento della linea fino a Wienerberg.\nLinea U3.\nL'apertura della Linea U3 avvenne in cinque diverse fasi tra il 1991 e il 2000. Gi\u00e0 nel 1976 era prevista la costruzione della linea, anche se originariamente era indicata con il nome di U5, ma nel 1980 la costruzione venne annullata in quanto non vi erano fondi sufficienti. I lavori della linea iniziarono solamente a met\u00e0 degli anni '80. I lavori andarono avanti fino al 1991 quando venne aperta la prima tratta; inoltre si decise anche il cambio del nome da U5 a U3.\nLa prima fase vide l'apertura della tratta tra Erdberg e Volkstheather, inaugurata il 4 marzo 1991. La seconda fase ha visto l'apertura il 4 settembre 1993 delle strazioni tra fermate Volkstheather e Westbahnhof. La terza fase coinvolse l'apertura delle stazioni tra Westbahnhof e Johnstra\u00dfe il 3 settembre 1994, mentre, la quarta l'apertura delle fermate tra Johnberg e Ottakring il 5 dicembre 1998. Infine la quinta e ultima fase ha visto l'aepertura della tratta tra Erdberg e Simmering, inaugurata il 2 dicembre 2000.\nLinea U4.\nLa Linea U4 in origine correva sul tracciato della Stadtbahn linea WD, la linea venne aperta tra il 1898 e il 1901, in seguito ad una serie di progetti che si susseguirono. Quando all'inizio del XX secolo si inizi\u00f2 a parlare sempre pi\u00f9 di linee di trasporto sotterranee, i progetti di possibili linee si susseguirono , ma a causa di vari problemi tra cui lo scoppio della prima guerra mondiale, la crisi economica che ne segu\u00ec e successivamente lo scoppi\u00f2 della seconda guerra mondiale. Nonostante ci\u00f2 con la fine della guerra il tema delle metropolitane divenne il centro del dibattito politico dei due principale partiti in vista delle elezioni: il Partito Popolare Austriaco, il quale sosteneva la costruzione delle linee metropolitane e il Partito Socialdemocratico d'Austria, che era contrario. Le cose non cambiarono fino alle fine degli anni sessanta, quando iniziarono i lavori per la costruzione delle metropolitane.\nPer la U4 questo comport\u00f2 una fase di ammodernamento della linea; fase che dur\u00f2 dall'8 maggio 1976 al 20 dicembre 1981. Il primo tratto tra Heiligenstadt e Friedensbr\u00fccke fu aperto l'8 maggio 1976. Successivamente venne aperto il tratto da Friedensbr\u00fccke e Schottenring nel 3 aprile 1978 e l'ultima tratta venne inaugurata il 20 dicembre 1981.\nLinea U6.\nLa linea U6 \u00e8 la pi\u00f9 lunga del sistema delle U-Bahn viennese. Tra L\u00e4ngenfeldgasse e Spittelau corre sull'originale viadotto della Stadtbahn, che \u00e8 stata chiusa nel 1989, che \u00e8 stata sostituita poi dalla U6 che venne aperta al pubblico il 7 ottobre 1989. A differenza di quanto accaduto nella U4, la maggior parte delle stazioni sono rimaste come erano in origine; per questo motivo la U6 utilizza treni e dispositivi di segnalazione ottica diversi da quelli delle altre linee. La sezione meridionale, da Siebenhirten a Philadelphiabr\u00fccke, aperta il 15 aprile 1995, usa in parte un tratto in superficie costruito per un tram alla fine degli anni settanta. Il tratto successivo, da Philadelphiabr\u00fccke a L\u00e4ngenfeldgasse, \u00e8 invece sotterraneo ed \u00e8 stato aperto il 7 ottobre 1989; il tratto settentrionale tra Spittelau e Floridsdorf corre alternativamente sopra e sotto terra ed \u00e8 stato aperto il 4 maggio 1996.\nProgetti.\nProlungamenti.\nInoltre sulla U2 \u00e8 in fase di progettazione un nuovo prolugamento a sud Deviando i binari da Rathaus a Matzleinsdorfer Platz (OBB) -Wienerberg. Nel 2023 dovrebbe essere aperto al pubblico questo tratto.\nNuove linee.\nLinea U5.\nNel 2014 \u00e8 stato confermato il nuovo progetto della U5 Il quale i lavori cominceranno nel 2018. Era infatti un progetto in costruzione dal 1976 fino al 1980. Per motivi economici, si decise di annullare la linea in corso d'opera. Dal 1991, ricominciati i lavori, la linea \u00e8 stata completata, ma identificata oggi con U3. Dal 2018 verr\u00e0 riutilizzata la stessa denominazione U5 per la linea da Elterleinplatz A Karlsplatz utilizzando il tratto della U2 tra Rathaus e Karlsplatz.\nUn ulteriore prolungamento \u00e8 previsto ad ovest presso la stazione di interscambio con le S-Bahn di Hernals.\nUn referendum dell'estate 2014, chiedeva ai cittadini quale fosse il colore della nuova linea tra Rosa e Turchese proclamando l'identificazione della linea in turchese.\nLe fermate previste saranno:"}
{"id": "1195578", "revid": "1318658", "url": "https://it.wikipedia.org/wiki?curid=1195578", "title": "Claude Alexandre de Bonneval", "text": "La carriera in Francia.\nBonneval proveniva da una nobile famiglia del Limosino. All'et\u00e0 di tredici anni entr\u00f2 nella regia marina francese. Dopo tre anni si trasfer\u00ec nell'esercito di terra, dove giunse presto al comando di un reggimento. Egli combatt\u00e9 nelle campagne d'Italia agli ordini Catinat, Vend\u00f4me e Villeroy e nei Paesi Bassi sotto il comando del maresciallo Luxembourg e mostr\u00f2 il suo coraggio ed il suo talento militare. Tuttavia il suo insolente comportamento nei confronti del ministro della guerra Michel de Chamillard lo port\u00f2 nel 1704 dinnanzi al tribunale di guerra. Fu condannato a morte ma si salv\u00f2 fuggendo in Germania.\nAl servizio dell'Austria.\nGrazie all'intervento del principe Eugenio di Savoia ottenne un comando quale generale nell'esercito austriaco e combatt\u00e9 la Guerra di successione spagnola contro la Francia distinguendosi per le sue capacit\u00e0. Partecip\u00f2 alla battaglia di Malplaquet (11 settembre 1709) e successivamente alla guerra contro i turchi, rimanendo ferito nella battaglia di Petervaradino (5 agosto 1716). Il suo comportamento in Francia nel frattempo fu dimenticato cosicch\u00e9 egli pot\u00e9 rientrare a Parigi per sposare la figlia del maresciallo de Biron (maggio 1717). Torn\u00f2 quindi in tempo in Austria per prendere parte all'assedio di Belgrado (conquistata il 16 agosto 1717).\nAveva a quel momento raggiunto un alto rango ma i suoi rapporti con Eugenio di Savoia si guastarono. Quest'ultimo lo mand\u00f2 nei Paesi Bassi come comandante d'artiglieria ove Bonneval, a causa del suo temperamento sfacciato, litig\u00f2 con il marchese di Priero, il rappresentante di Eugenio come governatore, che lo fece imprigionare e portare dinnanzi ad un tribunale di guerra. Fu anche questa volta condannato a morte ma l'imperatore mut\u00f2 la pena in un anno di carcere cui sarebbe seguito il bando dall'impero. Portato a Vienna, privato dei suoi beni, fu infine spedito prigioniero a Venezia.\nAl servizio dell'Impero ottomano.\nDopo la sua liberazione Bonneval offr\u00ec i suoi servigi al sultano Ahmed III che accett\u00f2.\nConvertitosi all'Islam ed assunto il nome di Ahmet divenendo Pasci\u00e0. Ebbe l'incarico di ristrutturare e potenziare i reparti di artiglieria turca (\"Humbarac\u0131\"), operazione che comp\u00ec con successo.\nNel 1739, quale comandante dell'armata turca dei Balcani, affront\u00f2 l'esercito austriaco comandato da George Olivier Wallis presso Grocka (22 luglio 1739) e lo sconfisse. Questa vittoria port\u00f2 l'Austria alla trattativa di pace che si concluse a Belgrado il 18 settembre 1739 e con la quale l'impero ottomano riottenne quasi tutti i territori dei Balcani persi vent'anni prima con le vittorie di Eugenio di Savoia.\nBonneval serv\u00ec ancora nell'esercito turco in Russia e come riconoscimento dei suoi servigi ottenne il governatorato dell'isola di Chio. A causa di sospetti pervenuti alla Sublime Porta, venne per qualche tempo esiliato sulle coste del Mar Nero. Allora pens\u00f2 ad un suo ritorno in Europa ma la morte lo colse prima."}
{"id": "1195580", "revid": "767487", "url": "https://it.wikipedia.org/wiki?curid=1195580", "title": "Lentamente", "text": "Lentamente \u00e8 il secondo album degli Studio 3, pubblicato nel 2007.\nIl 6 aprile dello stesso anno \u00e8 uscito il singolo contenente il brano \"Alice\" (in versione audio e videoclip), il cui ricavato \u00e8 stato interamente devoluto alla fondazione \"Aiutare i bambini\" in favore del progetto \"Un nido per ogni bambino\"."}
{"id": "1195583", "revid": "767487", "url": "https://it.wikipedia.org/wiki?curid=1195583", "title": "Juan Silva Cer\u00f3n", "text": ""}
{"id": "1195588", "revid": "767487", "url": "https://it.wikipedia.org/wiki?curid=1195588", "title": "Antotipia", "text": "L'antotipia (da \"anthos\", fiore in greco antico) \u00e8 un arcaico processo fotografico che sfrutta la fotosensibilit\u00e0 di alcuni vegetali (alcune specie di fiori, bacche, ortaggi) per produrre un'emulsione fotosensibile adatta alla stampa.\nStoria.\nAlcune indicazioni su come ottenere composti fotosensibili di questo tipo compaiano gi\u00e0 nel 1816 in alcune annotazioni di Henri Auguste Vogel, inerenti le differenti reazioni alla luce di estratti alcolici di papaveri, violette e garofani rossi che, se posti per vari giorni sotto a un vetro blu sbiadivano, invece dietro ad un vetro rosso mantenevano il loro colore. \nL'invenzione di questo procedimento fotografico \u00e8 attribuita a Sir John Herschel che nel 1842 pubblic\u00f2 una vasta ricerca sull'argomento, scaturita dal suo interesse nel cercare un metodo per ottenere fotografie a colori. \nSeguirono gli studi di Mary Somerville, Robert Hunt e Michel Eugene Ch\u00e8vreul. Nel 1844 Hunt pubblic\u00f2 \"Researches on Light\" con un capitolo dedicato all'antotipia.\nProcedimento.\nIl procedimento si basa sulla capacit\u00e0 di reazione alla luce di alcuni succhi di piante (o loro estratti alcolici), cambiando colore. Tra le variet\u00e0 vegetali pi\u00f9 reattive vi sono quelle contenenti antociani, come:\nIl vino rosso pu\u00f2 essere applicato direttamente ed esposto (tempo di esposizione: meno di 12 ore)\nLe piante o i fiori vengono macinati con un mortaio, o un frullatore, per estrarne i coloranti possono essere utilizzati:\nDopo diversi giorni in un luogo caldo e buio pu\u00f2 essere filtrato.\nLa carta assorbente viene rivestita con un pennello o immergendola nella soluzione, quindi viene illuminata ponendola sotto a un oggetto o fotogramma, tenendo presente che le parti ricoperte rimarranno del colore originale, mentre quelle esposte sbiadiranno."}
{"id": "1195594", "revid": "640277", "url": "https://it.wikipedia.org/wiki?curid=1195594", "title": "Planet-C", "text": "Planet-C, conosciuta anche come Venus Climate Orbiter (VCO), \u00e8 una sonda giapponese per l'esplorazione di Venere. \u00c8 stata lanciata alle 21:58:22 UTC il 20 maggio 2010 a bordo di un razzo H-IIA 202 dal Tanegashima Space Center. Ha fallito l'ingresso in orbita attorno a Venere, previsto per il 7 dicembre 2010. La durata prevista della missione era di due anni o pi\u00f9.\nTuttavia, la sonda \u00e8 riuscita ad immettersi in orbita venusiana cinque anni pi\u00f9 tardi, il 7 dicembre 2015, dopo un secondo tentativo questa volta perfettamente riuscito grazie alla tenacia ed agli sforzi degli ingegneri dell'agenzia spaziale giapponese (JAXA).\nDopo il lancio, secondo la tradizione nipponica, la sonda \u00e8 stata rinominata Akatsuki , in giapponese \"alba\"\nCaratteristiche.\nLa massa totale della sonda \u00e8 di 640\u00a0kg, comprensivi dei 320\u00a0kg di propellente e i 34\u00a0kg di strumentazione scientifica.\nMissione.\nTakeshi Imamura, membro della squadra scientifica che guida Akatsuki, l'ha definita come la \"prima sonda interplanetaria al mondo che merita di essere chiamata un satellite meteorologico\". Obiettivo primario della sonda, infatti, \u00e8 lo studio della dinamica dell'atmosfera venusiana. In particolare, gli scienziati sperano di trovare indizi decisivi che permettano di spiegare la \"super-rotazione\" atmosferica. Venere \u00e8 infatti percorsa da venti a 360\u00a0km/h, pari a circa sessanta volte il valore della velocit\u00e0 di rotazione del pianeta. Saranno inoltre condotti esperimenti pensati per confermare la presenza o meno di lampi.\nInfine, le ricerche pianificate includono riprese della superficie con una telecamera a infrarossi, che potranno confermare o smentire il manifestarsi di vulcanismo attivo in superficie.\nIl budget di questa missione \u00e8 di 13 miliardi di yen (circa 84 milioni di euro) per la sonda e 12 miliardi di yen (circa 72 milioni di euro) per il lancio.\nOperazioni.\nLancio.\nPlanet-C ha lasciato il Sagamihara Campus, una struttura dell'Agenzia spaziale giapponese, il 17 marzo 2010 ed ha raggiunto il Tanegashima Space Center due giorni dopo. Qui il 4 maggio \u00e8 stata montata insieme ad IKAROS nell'ogiva di un razzo H-IIA.\n\u00c8 stata lanciata alle 21:58:22 UTC il 20 maggio 2010 a bordo di un razzo H-IIA 202 dal Tanegashima Space Center. Il razzo ha posto entrambe le sonde su un'orbita che le ha condotte a raggiungere Venere nel dicembre del 2010.\nNel corso del lancio sono stati posti in orbita attorno alla Terra tre nanosatelliti costruiti da universit\u00e0 nipponiche; un quarto, invece, \u00e8 stato posto su una traiettoria che lo porter\u00e0 in prossimit\u00e0 di Venere e tester\u00e0 in ambiente spaziale il funzionamento di alcuni processori presenti a bordo.\nIngresso in orbita citerocentrica.\nIl 7 dicembre 2010 \"Akatsuki\" sarebbe dovuto entrare in orbita attorno a Venere. La manovra consisteva nell'accensione dei motori per circa dodici minuti. In realt\u00e0, anche un'accensione di durata inferiore, di circa nove minuti e venti secondi, avrebbe comunque determinato una decelerazione sufficiente affinch\u00e9 la sonda fosse catturata dalla gravit\u00e0 del pianeta. Tuttavia, il computer di bordo ha abortito la manovra dopo 2 o 3 minuti e ci\u00f2 ne ha determinato l'insuccesso.\nIl 10 dicembre la JAXA ha reso pubbliche delle immagini riprese dalla sonda in allontanamento da Venere. Esse testimoniano il buono stato della strumentazione a bordo.\nSeconda fase di crociera.\nIl fallimento della manovra d'ingresso in orbita ha trasferito la sonda su un'orbita interna a quella di Venere con l'80% della quantit\u00e0 iniziale di carburante, che dovrebbe riportarla in prossimit\u00e0 del pianeta dopo una seconda fase di crociera della durata di 5 anni, nel dicembre 2015 o gennaio 2016. Non sono risultate possibili strategie di recupero che permettessero di ritentare la manovra di ingresso in orbita prima del periodo indicato. Si \u00e8 anzi pensato di selezionare missioni scientifiche alternative per utilizzare la strumentazione scientifica di bordo nel lungo periodo di crociera.\nIngresso in orbita.\nIl 7 dicembre 2015 si \u00e8 inserita nell'orbita di Venere con successo, con una distanza orbitale di 400\u00a0km al periapside e di 440.000\u00a0km all'apoapside che copre in 13 giorni e 14 ore ed un'inclinazione orbitale di circa 3 gradi, scattando immediatamente delle foto del pianeta che testimoniano l'evento ed il buon funzionamento della sonda.\nIl 26 marzo 2016 ha effettuato una manovra di abbassamento della quota massima orbitale fino a circa e riduzione del periodo orbitale a soli 9 giorni, entrando in pieno nella fase scientifica programmata per due anni.\nRisultati scientifici.\nPoco dopo l'inserimento in orbita e nel 2016 \u00e8 stata registrata una caratteristica forma ad arco nell'atmosfera venusiana che si estende da polo a polo per circa 10.000 km. Gli scienziati l'hanno definita un'onda di gravit\u00e0 nei venti del pianeta sopra a Aphrodite Terra.\nA partire dal 2019 Entro sono stati pubblicati i primi risultati sui cambiamenti temporali dei venti delle nubi intermedie di Venere riportando contrasti inaspettatamente elevati che potrebbero indicare la presenza di assorbitori come l'acqua. Al contrario di quanto osservato nelle missioni precedenti i venti delle nubi dello strato intermedio sono pi\u00f9 veloci a latitudini equatoriali e molto diverse da quelle dello strato superiore, situato a 70 km d'altezza.\nA dicembre 2021 \u00e8 stato comunicato che la sonda continua a funzionare correttamente e a inviare dati."}
{"id": "1195596", "revid": "809148", "url": "https://it.wikipedia.org/wiki?curid=1195596", "title": "Nesogoral", "text": "Nesogoral \u00e8 un genere di mammiferi ruminanti estinto, endemico della Sardegna, vissuto nel Pliocene e Pleistocene inferiore. Si ritiene che si sia evoluto dal genere continentale Gallogoral: gli antenati del \"Nesogoral\" sarebbero arrivati durante la crisi di salinit\u00e0 del Mediterraneo (fine Miocene).\n\"Nesogoral\" era dotata di arti snelli atti alla corsa, caratteristica che non si dovrebbe riscontrare in un animale che popola un'area ristretta come un'isola. La causa del mancato nanismo (brevit\u00e0 degli arti) \u00e8 probabilmente da imputare alla presenza della coeva iena cacciatrice \"Chasmaporthetes melei\".\nResti di \"Nesogoral\" provengono da Capo Figari (Olbia), Mandriola (Capo Mannu) e M. Tuttavista (Orosei). Quest'ultima localit\u00e0 ha restituito numerosi e pi\u00f9 completi resti di questo animale. La specie tipo \"N. melonii\" venne ritrovata nelle brecce ossifere di Capo Figari.\nUn'altra specie, \"N. cenisae\", \u00e8 stata descritta recentemente in base a resti ritrovati in una non specificata zona del Campidano e in un non chiaro contesto stratigrafico. La validit\u00e0 di tale specie \u00e8 dunque dubbia.\n\"Nesogoral\" presenta affinit\u00e0 anche con Myotragus balearicus, la piccola capra dalla vista stereoscopica vissuta nelle Isole Baleari durante il Terziario."}
{"id": "1195597", "revid": "256896", "url": "https://it.wikipedia.org/wiki?curid=1195597", "title": "Venus Climate Orbiter", "text": ""}
{"id": "1195601", "revid": "145233", "url": "https://it.wikipedia.org/wiki?curid=1195601", "title": "Antotipo", "text": ""}
{"id": "1195602", "revid": "145233", "url": "https://it.wikipedia.org/wiki?curid=1195602", "title": "Ferrotipo", "text": ""}
{"id": "1195605", "revid": "729019", "url": "https://it.wikipedia.org/wiki?curid=1195605", "title": "Sindrome da anticorpi antifosfolipidi", "text": "La sindrome da anticorpi antifosfolipidi, abbreviato SAFL o SAF, (in inglese \"antiphospholipid antibody syndrome\" o \"APLS\") \u00e8 una malattia autoimmune acquisita, definita come una malattia dove si possono manifestare sia trombosi venose e arteriose, ma anche entrambe. Venne studiata dalla fine del XX secolo come causa potenziale di trombosi, aborti ricorrenti, alterazioni del sangue e della pelle. Oggi la sindrome \u00e8 considerata una patologia pi\u00f9 complessa, con manifestazioni neurologiche, cardiache e vascolari diverse, che possono mimare altre condizioni, autoimmuni e non. Pu\u00f2 manifestarsi in corso di altre malattie (SAFL secondaria) o pu\u00f2 restare come una forma a s\u00e9 stante (SAFL primaria)\nDiagnosi.\nLa diagnosi si basa su alterazioni di laboratorio (presenza di anticorpi anti-cardiolipina, anticoagulante lupico, anti-\u00df2-glicoproteina I o altri antifosfolipidi) e manifestazioni cliniche (patologie della gravidanza, trombosi venosa o arteriosa).\nL'insieme di questi elementi, che sono stati definiti in dettaglio durante il Congresso Internazionale di Sapporo nel 1998 ed aggiornati in seguito alle nuove evidenze, possono indirizzare verso una diagnosi della SAFL.\nLo sviluppo nella diagnostica della sindrome da anticorpi antifosfolipidi, negli anni 2010 ha dimostrato che un profilo di anticorpi pu\u00f2 essere utile nella differenziazione clinica tra pazienti con SAFL e pazienti con trombosi arteriosa o venosa. Dal 2014 con un saggio di Immuno DOT per antifosfolipidi, contenente dieci differenti fosfolipidi o proteine leganti i fosfolipidi, vi \u00e8 una nuova possibilit\u00e0 di misurazione del fattore di rischio in pazienti con SAFL. Mediante questo saggio \u00e8 possibile misurare in siero, grazie ad una distribuzione ottimale di epitopi su membrana idrofobica, simultaneamente anti-cardiolipina, anti-\u00df2-GP1, fosfatidilinositolo, fosfatidilserina, fosfatidilcolina, fosfatidiletanolammina, fosfatidilglicerolo, acido fosfatidico, annexina V e protrombina (IgG e/o IgM) con una sensibilit\u00e0 superiore rispetto alle due ELISA usualmente raccomandate. Questi risultati sono stati confermati in uno studio multicentrico mostrando una marcata associazione tra anticorpi antifosfolipidi e la manifestazione di SAFL generale o associata con specifiche complicazioni (per es. poliabortivit\u00e0 o accidente cerebrovascolare).\nTerapia.\nLe terapie si basano soprattutto sulla prevenzione delle recidive trombotiche, effettuata con farmaci anticoagulanti o antiaggreganti piastrinici. In gravidanza ed in forme della SAFL meno frequenti ci sono altri farmaci disponibili, oltre a quelli usati in conseguenza degli eventi clinici."}
{"id": "1195615", "revid": "74801", "url": "https://it.wikipedia.org/wiki?curid=1195615", "title": "Adelaide Ametis", "text": "Biografia.\nEbbe come maestri Alberto Falchetti e Lorenzo Delleani. \nTra le mostre si ricordano la partecipazione alla X\u00b0 edizione (con l'opera \"Sole sul Ghiacciaio\"), alla XII\u00b0 edizione (con l'opera \"Primo Sole sulle Alpi\") e alla XIII\u00b0 edizione(con l'opera \"Solitudine\") della Biennale di Venezia e alle Esposizioni Nazionali d'Arte di Brera del 1915 (con l'opera \"Alto Biellese\") e del 1916 (con l'opera \"La via del Monte\"). Pittrice dotata, con l'avvento del regime fascista decise di non partecipare pi\u00f9 a manifestazioni pubbliche.\nIl 5 settembre 1898 spos\u00f2 Alfredo Frassati, fondatore del giornale \"La Stampa\" del quale egli divenne direttore nel 1900. Dal matrimonio nacquero due figli, tra cui Pier Giorgio Frassati, beato patrono delle Confraternite e dei Giovani di Azione Cattolica beatificato da papa Giovanni Paolo II, e Luciana Frassati, nata il 18 agosto 1902 e morta il 7 ottobre 2007, madre del giornalista europarlamentare Jas Gawronski.\nDiverse sue opere si trovano nella Villa Ametis Frassati casa di famiglia e oggi monumento storico in cura al FAI."}
{"id": "1195619", "revid": "36426", "url": "https://it.wikipedia.org/wiki?curid=1195619", "title": "Concilio Laterano I", "text": ""}
{"id": "1195620", "revid": "37401", "url": "https://it.wikipedia.org/wiki?curid=1195620", "title": "Concilio Costantinopolitano IV", "text": ""}
{"id": "1195628", "revid": "287204", "url": "https://it.wikipedia.org/wiki?curid=1195628", "title": "Af Upplendinga konungum", "text": "Af Upplendinga konungum (\"Sui re delle Alte Terre\") \u00e8 una saga inclusa nell\"Hauksb\u00f3k\" (\"Libro di Haukr\", siglato AM 544 4to), un manoscritto in norreno redatto nel XIV secolo dal lagmann Haukr Erlendsson ( ? -1334), che compendia diversi poemi epici, mitologici o storici, della cultura scandinava.\nDescrizione.\nLa saga riassume una parte dell\"Ynglingatal\", un poema scaldico del IX secolo che narra la storia leggendaria della semi-mitologica (discendendo direttamente da Freyr e Ger\u00f0r) dinastia reale svedese degli Ynglingar. Questo poema fu trascritto da vari autori medioevali, ma sopravvive oggi solo in tre manoscritti, il pi\u00f9 importante dei quali \u00e8 l\"Ynglinga saga\" (\"Saga degli Ynglingar\") di Snorri Sturluson, di cui l'opera di Haukr ne riassume la parte finale.\nLa saga traccia la cronistoria del \"ramo norvegese\" degli Ynglingar che avrebbe governato il piccolo regno di Oppland (\"Alte Terre\") e altre province della Norvegia meridionale a partire dal 710 circa. La narrazione parte dal regno di Olof Tr\u00e4t\u00e4lja e dagli eventi che avrebbero condotto il clan a lasciare la Svezia fino a giungere a R\u00f6gnvaldr hei\u00f0um-h\u00e6ri, ultimo sovrano della dinastia.\nOlof Tr\u00e4t\u00e4lja era l'unico figlio maschio di re svedese Ingjald che si era reso inviso per le atrocit\u00e0 compiute durante il suo regno.\nDopo aver trascorso l'infanzia in V\u00e4sterg\u00f6tland, Olof aveva stabilito un proprio dominio nella provincia di N\u00e4rke fino a quando gli svedesi (governati dal danese Ivar Vidfamne che aveva assoggettato tutta la Scandinavia e parte dell'Inghilterra) non lo costrinsero alla fuga nella disabitata regione boscosa del V\u00e4rmland. Olof colonizz\u00f2 e disbosc\u00f2 quella provincia assieme ai suoi uomini trasformandola nella sua nuova casa. Il regno prosper\u00f2 e in V\u00e4rmland emigrarono molti svedesi che volevano sfuggire al dominio danese, ma, a causa della sovrappopolazione, la regione venne colpita da una carestia di cui venne incolpato Olof. I suoi stessi uomini lo sacrificarono quindi ad Odino bruciandolo vivo assieme alla reggia.\nResisi conto, dopo la morte del sovrano, che le cause della carestia erano demografiche, gli svedesi seguirono il figlio di Olof, H\u00e1lfdan Hvitbeinn, in Norvegia dove lui e i suoi eredi sarebbero diventati re di Oppland."}
{"id": "1195631", "revid": "124653924", "url": "https://it.wikipedia.org/wiki?curid=1195631", "title": "Domenico Vicini", "text": "Carriera.\nAlto 188\u00a0cm per un peso di 80\u00a0kg, non \u00e8 un giocatore professionista, ma svolge la professione di insegnante di tennis.\nRaggiungendo la finale del torneo di doppio del Genoa Open Challenger, in coppia con Stefano Galvani, \u00e8 diventato il primo sammarinese nella storia ad entrare nel ranking ATP.\nDetiene il record di spareggi giocati in Coppa Davis: 70, quattro in pi\u00f9 di Nicola Pietrangeli, a cui apparteneva precedentemente il primato. Ha raggiunto il prestigioso record nel match contro l'Islanda, con una vittoria 6-0 6-0 ai danni di Andri Jonsson.\nHa partecipato a numerose edizioni dei Giochi dei Piccoli Stati d'Europa, conquistando 7 podi, ma nessuna vittoria:\nNel 2012, durante una cerimonia a Praga per la centesima edizione della Coppa Davis, ha ricevuto un prestigioso riconoscimento dall'International Tennis Federation, quale giocatore con il maggior numero di incontri disputati nel torneo.\nIl 17 luglio 2019 \u00e8 diventato il tennista pi\u00f9 anziano a vincere un match in Coppa Davis. Vicini, a 47 anni e 318 giorni d'et\u00e0 ha battuto nel match del Group IV tra San Marino e Kosovo il classe 1998 Genc Selita con il punteggio di 6-3 4-6 6-3. Il giorno successivo, nella sfida contro l'Andorra, batte anche Eric Cervos Noguer con il punteggio di 6-3 7-6."}
{"id": "1195633", "revid": "729019", "url": "https://it.wikipedia.org/wiki?curid=1195633", "title": "Charles Armand de Gontaut-Biron", "text": "Biografia.\nComand\u00f2 l'avanguardia nella battaglia di Oudenaarde (1708) e pur avendo compreso la prima manovra del duca di Marlborough, attaccato da forze numericamente superiori, non fu in grado di modificare il corso degli eventi. Nel 1734 divenne Maresciallo di Francia.\nSpos\u00f2 Maria Antonietta, duchessa di Lauzun e nipote di Antonio Nompar di Caumont dalla quale ebbe quattordici figli tra i quali:"}
{"id": "1195638", "revid": "1318658", "url": "https://it.wikipedia.org/wiki?curid=1195638", "title": "Born Again (The Notorious B.I.G.)", "text": "Born Again \u00e8 il secondo album postumo di The Notorious B.I.G. L'album \u00e8 stato pubblicato dalla Bad Boy Records il 7 dicembre 1999.\nLa pubblicazione non \u00e8 avvenuta a seguito della volont\u00e0 espressa da Biggie prima della morte, il disco infatti \u00e8 in gran parte una raccolta di versi gi\u00e0 registrati ed inediti, con nuove produzioni e ospiti. Assieme ai pi\u00f9 frequenti collaboratori del rapper come P. Diddy, Lil' Kim e Junior M.A.F.I.A., l'album contiene apparizioni di Nas, Ice Cube, Eminem, Mobb Deep, Method Man, Redman, Beanie Sigel, Too $hort, Snoop Dogg e gli Hot Boys. L'album non ha ricevuto critiche positive, soprattutto per l'impressione di essere un'operazione meramente commerciale con materiale che lo stesso Biggie aveva preferito non pubblicare in vita o nell'album postumo \"Life After Death\" da lui concepito.\nCampionamenti.\nNotorious B.I.G.\nDead Wrong\nBiggie\nBig Booty Hoes\nCome On\nRap Phenomenon\nLet Me Get Down\nTonight\nWho Shot Ya\nCan I Get Witcha\nI Really Want To Show You"}
{"id": "1195641", "revid": "287204", "url": "https://it.wikipedia.org/wiki?curid=1195641", "title": "Collodio umido", "text": "Con il nome collodio umido si indicano quei procedimenti fotografici storici che utilizzavano il collodio come legante per emulsioni fotosensibili. \nCaratteristiche.\nSi tratta dell'ambrotipo, inventato da Frederick Scott Archer nel 1852 e del ferrotipo, introdotto da Hamilton Smith nel 1856. \nIl termine \"umido\" veniva utilizzato perch\u00e9 in questi processi i supporti fotosensibili dovevano essere esposti quand'erano ancora umidi, cio\u00e8 appena preparati. \nIl termine \"umido\" verr\u00e0 utilizzato pi\u00f9 frequentemente in seguito, per distinguere questi processi da quelli che adottarono le prime emulsioni in gelatina, che invece consentivano un utilizzo dei materiali fotografici a secco."}
{"id": "1195643", "revid": "145233", "url": "https://it.wikipedia.org/wiki?curid=1195643", "title": "Processo al collodio umido", "text": ""}
{"id": "1195644", "revid": "145233", "url": "https://it.wikipedia.org/wiki?curid=1195644", "title": "Procedimento al collodio umido", "text": ""}
{"id": "1195653", "revid": "78273", "url": "https://it.wikipedia.org/wiki?curid=1195653", "title": "Fiandre orientali", "text": ""}
{"id": "1195654", "revid": "120839125", "url": "https://it.wikipedia.org/wiki?curid=1195654", "title": "Richard Felton Outcault", "text": "\u00c8 stato il creatore di Yellow Kid, una delle prime strisce a fumetti comiche.\nSuo nipote William S. Rising intraprese la carriera di attore.\nBiografia.\nDopo aver studiato belle arti a Parigi aveva ideato una serie di cronache chiamate \"Hogan's Alley\" in vignette, ambientate nelle aree residenziali di New York, ormai deteriorate a causa dell'abbandono degli abitanti, e che erano piene di vita intensa e avventurosa.\nIl 16 febbraio 1895 in un supplemento del Pulitzer, su tre quarti della pagina apparve un disegno di Outcault, completamente a colori il cui protagonista era Yellow Kid, che ebbe un gran successo che increment\u00f2 di giorno in giorno.\nUna volta abbandonato Yellow Kid, Outcault, a partire 1902, cre\u00f2 un nuovo personaggio: Buster Brown. Egli apparve in compagnia di un bulldog di nome Tige dal 1902 nel \"New York Herald\". In Italia la serie apparve col nome di \"Mimmo Mammolo e Medoro\" sul \"Corriere dei Piccoli\". Lo stile di Buster Brown, ragazzino di buona famiglia, era molto diverso rispetto a quello dello \"Hogan's Alley\", nel quale i personaggi erano dei furfanti spesso rissosi.\nOutcault e il cinema.\nIl disegnatore lavor\u00f2 anche per il cinema, con 75 titoli che portano il suo nome in qualit\u00e0 di soggettista o sceneggiatore. Outcault apparve sullo schermo in due film, uno del 1904 e l'altro nel 1913."}
{"id": "1195656", "revid": "228587", "url": "https://it.wikipedia.org/wiki?curid=1195656", "title": "Comuni delle Fiandre", "text": "Le Fiandre sono divise in 308 comuni, elencati nella tabella che segue. I numeri si riferiscono alla posizione dei comuni nelle mappe delle rispettive province."}
{"id": "1195661", "revid": "106456", "url": "https://it.wikipedia.org/wiki?curid=1195661", "title": "Carlo Armando di Gontaut-Biron", "text": ""}
{"id": "1195663", "revid": "552314", "url": "https://it.wikipedia.org/wiki?curid=1195663", "title": "Andreu Buenafuente", "text": "Biografia.\nInizi\u00f2 la sua carriera a 17 anni come giornalista sportivo a \"Radio Popular de Reus\". Nel 1989 present\u00f2 per la prima volta un programma proprio sulla emittente radiofonica \"SER Catalunya\". Le sue prime apparizioni televisive furono nel programma \"Tot per l'audi\u00e8ncia\" trasmesso dal canale televisivo TV3 e condotto da Javier Sard\u00e0, successivamente condusse i programmi \"Sense T\u00edtol\", \"La Cosa Nostra\" e \"Un'Altra Cosa\" trasmessi dalla stessa emittente. Nel 2004 pass\u00f2 a lavorare per Antena 3 e nel gennaio 2005 cominci\u00f2 a condurre un nuovo programma su questo canale dal titolo \"Buenafuente\" che \u00e8 andato in onda in seconda serata il marted\u00ec, il mercoled\u00ec e il gioved\u00ec fino a luglio 2007, quando il conduttore passa a La Sexta (di cui \u00e8 anche proprietario in piccola parte con la sua casa di produzione, El Terrat) portando il suo format che durer\u00e0 fino a giugno 2011. A settembre 2008, diventa vicepresidente di La Sexta.\nDal programma \"Buenafuente\" \u00e8 emerso come personaggio un altro comico, Rodolfo Chikilicuatre, che ha rappresentato la Spagna all'Eurovision Song Contest 2008.\nPer due anni consecutivi, presenta per La 1 di TVE il Premio Goya , programma trasmesso in diretta dal Teatro Real de Madrid.\nIl conduttore \u00e8 anche apparso sul piccolo schermo nel novembre 2011 quando su TV3 comincer\u00e0 a condurre insieme al divulgatore scientifico Eduard Punset \"Com va la vida\", programma che aveva il fine di riflettere sulla vita e sulla scienza utilizzando un pizzico di umorismo.\nDurante la trattativa tra Antena 3 e laSexta (poi concretizzatasi), Buenafuente torna nella prima emittente dove conduce un nuovo programma, \"Buenas noches y Buenafuente\", che dura poche puntate. Nel 2013 si ripresenta su laSexta con un altro programma, \"En el aire\", che lo riporta al successo."}
{"id": "1195665", "revid": "110810811", "url": "https://it.wikipedia.org/wiki?curid=1195665", "title": "Carta salata", "text": "La carta salata (\"salted paper\", in inglese) \u00e8 un antico procedimento di stampa fotografica inventato da William Henry Fox Talbot nel 1833 circa.\nStoria.\nTalbot stava lavorando, in quegli anni, ad un sistema per produrre immagini fotografiche, che si concretizzer\u00e0 nel 1839, con l'annuncio pubblico dell'invenzione del calotipo e la nascita della fotografia. Nel corso dei suoi esperimenti, tutti basati sull'uso di sali d'argento, Talbot ide\u00f2 numerose varianti del suo processo, dapprima da lui denominato \"disegno fotogenico\". Tra queste varianti si inseriva la cosiddetta \"carta salata\", cui per\u00f2 non fu mai veramente dato un nome (bench\u00e9 alcuni testi inglesi dell'epoca utilizzassero il termine \"transfer\").\nNelle intenzioni originarie di Talbot riposava l'idea di creare un sistema di ripresa fotografica, finalizzata all'ottenimento di immagini positive dall'apparecchio fotografico o di negativi. Talbot raggiunse il suo scopo con la messa a punto della calotipia. Quanto alla carta salata, questo processo non era molto adatto per essere esposto direttamente nell'apparecchio fotografico, ma si prestava per produrre stampe fotografiche a partire da negativi, creati mediante un'altra tecnica (tipicamente per l'epoca, dei calotipi).\nTecnica.\nIl nome generico con cui viene indicato questo processo deriva dal fatto che dei fogli di carta vengono intrisi di un sale comune, tipicamente cloruro di sodio o di ammonio, per poi essere fatti reagire con nitrato d'argento. In questo modo si formava cloruro d'argento, instabile alla luce, ci\u00f2 consentiva la formazione di immagini fotografiche.\nLa carta salata \u00e8 stata una delle prime carte sensibili usate in fotografia. Il trasferimento dell'immagine, dal negativo alla carta, avveniva all'interno di un torchietto dove erano messe a contatto, esponendole all'azione del sole. Aprendo posteriormente il torchietto, si poteva controllare lo stato della stampa interrompendo il processo quando si riteneva di aver raggiunto l'annerimento giusto. Per questa ragione la carta salata \u00e8 detta \"ad annerimento diretto\".\nQuesta carta si trovava gi\u00e0 pronta in commercio prodotta da diverse ditte e vendute dai negozianti di articoli fotografici, ma i manuali dell'epoca consigliavano di prepararsela, vista la relativa facilit\u00e0 dell'operazione. Innanzitutto si doveva decidere se usare carta liscia o rugosa o granosa. \nPer la carta liscia era raccomandato l'uso di carta il pi\u00f9 possibile pura e per la granosa era consigliata la scelta di una carta il pi\u00f9 bianca possibile fra le migliori per disegno. Le formule consigliate variavano leggermente secondo il tipo di carta mentre il modo di operare era identico per i due tipi. \nSi iniziava con la salatura della carta e, dopo asciugatura, si procedeva alla sensibilizzazione con nitrato d'argento. Solo che con questa operazione la carta si alterava molto velocemente e andava usata nella giornata di preparazione. Per prolungare pi\u00f9 a lungo il tempo di utilizzo occorreva un secondo bagno cos\u00ec, dopo asciugatura, la carta era pronta per essere utilizzata. Sembra che la carta cos\u00ec trattata fosse ancora utilizzabile dopo un anno. \nDopo la stampa alla luce, si procedeva al lavaggio per alcuni minuti, poi al viraggio all'oro o al doppio viraggio all'oro e al platino. Dopo il viraggio, senza lavatura, le copie venivano immerse nel bagno di iposolfito per fissarle poi lavate a lungo.\nDifferenti tipi di carta, componenti il bagno di salatura o cambiamenti nei componenti i diversi bagni, conferivano alle copie intonazioni che andavano dal nero-violetto al bruno nelle diverse sfumature."}
{"id": "1195667", "revid": "145233", "url": "https://it.wikipedia.org/wiki?curid=1195667", "title": "William Henry Fox Talbot", "text": ""}
{"id": "1195680", "revid": "1154737", "url": "https://it.wikipedia.org/wiki?curid=1195680", "title": "Colle San Bartolomeo", "text": "Il colle San Bartolomeo (\"A Colla\" in ligure) \u00e8 un valico delle Alpi Liguri situato in provincia di Imperia, posto ad una altitudine di 625.4\u00a0m s.l.m..\nGeografia.\nIl colle \u00e8 situato sul confine tra i comuni di Pieve di Teco e Cesio. Si apre tra il Monte Mucchio di Pietre (a nord-est) e il Monte Guardiabella (1.218 m, a ovest), e collega la vallata dell'Impero con quella dell'Arroscia (a nord). Sul Colle \u00e8 presente un piccolo nucleo abitato, che conta circa 50 abitanti. Per il punto di valico, fino al 1980, \u00e8 transitata la Strada Statale 28 del Colle di Nava.\nStoria.\nNel 1944 al colle furono fucilati, senza processo, alcuni partigiani.\nEconomia.\n\u00c8 localit\u00e0 turistica montana, che trova la sua potenzialit\u00e0 nella vicinanza col mare. Sulla vetta sono presenti due alberghi.\nTrasporti e vie di comunicazioni.\nSituato in posizione strategica, \u00e8 luogo di partenza e passaggio importante della viabilit\u00e0 provinciale:"}
{"id": "1195692", "revid": "36426", "url": "https://it.wikipedia.org/wiki?curid=1195692", "title": "Stazione Maria Antonia", "text": ""}
{"id": "1195693", "revid": "1305772", "url": "https://it.wikipedia.org/wiki?curid=1195693", "title": "Dove c'\u00e8 musica", "text": "Dove c'\u00e8 musica \u00e8 il settimo album in studio realizzato dal cantautore romano Eros Ramazzotti, pubblicato il 13 maggio 1996 dall'etichetta DDD e prodotto dallo stesso Ramazzotti. L'album \u00e8 stato pubblicato anche in una versione in spagnolo, intitolata Donde hay m\u00fasica.\nHa riscosso un ottimo successo commerciale sia in Italia, dove ha venduto oltre 1.500.000 copie, restando alla prima posizione della classifica degli album per 16 settimane consecutive, sia in diversi Paesi europei. L'album ha infatti raggiunto il primo posto anche in Germania per due settimane (dove rimane in classifica per 76 settimane), Svizzera per otto settimane, Austria, Belgio (tre settimane nelle Fiandre e due in Vallonia) e Svezia per due settimane, ed ha venduto oltre 7 milioni di copie in tutto il mondo..\nIl disco.\nTra le canzoni del disco, \"Pi\u00f9 bella cosa\" \u00e8 dedicata alla musica e anche all'allora compagna Michelle Hunziker, mentre \"L'aurora\" alla figlia che nacque pochi mesi dopo. \"Lettera al futuro\" \u00e8 invece ispirata al racconto di Edgar Allan Poe \"La maschera della morte rossa\".\nIl 16 luglio 2016 \u00e8 uscita la versione in doppio vinile con tre tracce per ogni lato."}
{"id": "1195701", "revid": "48479", "url": "https://it.wikipedia.org/wiki?curid=1195701", "title": "Legge del tre", "text": ""}
{"id": "1195705", "revid": "155613", "url": "https://it.wikipedia.org/wiki?curid=1195705", "title": "Fosso Reale (Livorno)", "text": "Il Fosso Reale di Livorno \u00e8 un fossato (da non confondersi con canale) che in origine seguiva il perimetro della citt\u00e0 fortificata e che, in seguito, con l'abbattimento dei bastioni, ha perso definitivamente la sua funzione difensiva.\nIl sistema dei fossi e dei canali livornesi, seppur soggetto a numerose modifiche nel corso dei secoli, mantiene inalterato gran parte del proprio fascino, tanto \u00e8 vero che, sin dal 2002, ne \u00e8 stato caldeggiato l'inserimento nella lista dei Patrimoni dell'umanit\u00e0.\nInoltre la tradizione vuole che Amedeo Modigliani, sconfortato dai poco lusinghieri giudizi degli amici, abbia gettato nel Fosso Reale, nel tratto compreso tra il Mercato delle vettovaglie e la chiesa degli Olandesi, alcune sue sculture; nei primi anni ottanta, furono avviate le opere per la loro ricerca, con il ritrovamento di tre teste, inizialmente attribuite al maestro, ma che poi si rivelarono dei clamorosi falsi.\nStoria.\nIl sistema difensivo.\nParlare del Fosso Reale significa ripercorrere buona parte della storia di Livorno, la citt\u00e0 acquistata dai fiorentini nel 1421 e successivamente oggetto di un piano urbanistico redatto da Bernardo Buontalenti.\nIl progetto di Buontalenti, eseguito nella seconda met\u00e0 del XVI secolo, veniva incontro alla volont\u00e0 dei Medici di fare di Livorno, sino ad allora un piccolo villaggio situato ai margini di Porto Pisano, lo sbocco a mare per i traffici del Granducato di Toscana.\nL'architetto ide\u00f2 un centro abitato di forma pentagonale, chiuso da possenti bastioni e fossati, integrandolo con il nucleo urbano preesistente.\nTuttavia, i lavori, cominciati nel 1577 sotto Francesco I de' Medici, procedettero a rilento per circa un decennio; fu Ferdinando I, salito al potere nel 1587, a dare maggior impulso al colossale cantiere.\nFrattanto il disegno buontalentiano sub\u00ec alcune importanti modifiche: al fine di potenziare l'apparato bellico furono realizzati alcuni rivellini intermedi tra i bastioni rivolti verso sud e il Baluardo di San Francesco fu trasformato in una cittadella isolata, che assunse il nome di Fortezza Nuova.\nNei primi anni del Seicento al cantiere dei fossi, diretto da Claudio Cogorano, lavoravano ben 2000 schiavi e 5000 contadini.\nQuindi, con l'avvento di Cosimo II de' Medici, nel 1609, i fossi e i bastioni potevano dirsi completati, mentre negli anni seguenti fu potenziato il sistema portuale con la costruzione di un nuovo grande molo.\nUna seconda sostanziale modifica si registra nei primi decenni del medesimo secolo, quando, per accrescere la presenza di aree edificabili all'interno della citt\u00e0, fu iniziata la costruzione del quartiere della Venezia Nuova.\nSul finire del XVII secolo, un ulteriore accrescimento dell'abitato comport\u00f2 la distruzione di parte della Fortezza Nuova e la creazione di altri canali all'interno del quartiere della Venezia, che divennero le principali arterie commerciali della citt\u00e0, tanto che lungo i corsi d'acqua si aprirono magazzini e depositi di merci; al contempo, l'ultimo tratto del preesistente Canale dei Navicelli fu deviato nello specchio d'acqua antistante alla Fortezza Nuova.\nAl fine di mantenere inalterate le caratteristiche del fossato, si rese necessario avviare costanti opere di salvaguardia e pulizia, tanto che sul fondo dei medesimi canali potevano coltivarsi ostriche. Era presente un sistema di cateratte che avevo il compito di migliorare il flusso delle acque e ingenerare una corrente naturale a miglioramento della navigabilit\u00e0 dei barconi.\nI \"lungarni\" livornesi.\nIl Fosso Reale mantenne invece inalterate le proprie caratteristiche fino al XIX secolo, quando furono avviate le prime trasformazioni con l'abbattimento dei bastioni e l'urbanizzazione, avviata gi\u00e0 dalla fine del Settecento, delle zone un tempo occupate dai terrapieni esterni al fossato.\nDopo un primo piano di Luigi de Cambray Digny, che port\u00f2 alla creazione di un nuovo quartiere e di una piazza lungo il Fosso Reale (attuale piazza Cavour), intorno al 1840 i baluardi rivolti verso mezzogiorno furono rettificati su progetto di Luigi Bettarini, il quale progett\u00f2 anche la copertura di un tratto del medeismo Fosso con una grande volta, che al livello del piano stradale determin\u00f2 la creazione di una piazza intitolata ai granduchi lorenesi (oggi piazza della Repubblica).\nLungo gli scali vennero realizzati dei magazzini sul modello dei canali della Venezia Nuova e collegati al piano stradale mediante grandi rampe lastricate.\nI terreni edificabili, risultanti dalla rettifica del Fosso Reale, furono acquistati da importanti famiglie livornesi che qui realizzarono le proprie dimore o eleganti alberghi.\nNel 1856, la famiglia Maurogordato affid\u00f2 a Giuseppe Cappellini il progetto della propria residenza; il palazzo Maurogordato, con la sua mole nobile e severa, confer\u00ec al nuovo percorso del Fosso Reale un aspetto simile a quello dei lungarni fiorentini.\nAltri edifici degni di nota sono il cosiddetto palazzo dell'Aquila Nera, il palazzo Squilloni ed il palazzo Reggio. Il primo, caratterizzato da un imponente fronte continuo aperto da numerose finestre, era sede di un albergo, fu gravemente danneggiato durante la seconda guerra mondiale e quindi in parte ricostruito. Il secondo, dotato di un esteso prospetto lungo il fosso e di una elegante facciata sugli scali rivolti verso il porto, risale all'inizio degli anni cinquanta del secolo; ospit\u00f2 un albergo e anche l'istituto nautico. Infine, il palazzo Reggio fu innalzato a partire dal 1854 per conto di Bonafede Bastianini, per essere poi rilevato da Michele Reggio gi\u00e0 nel 1855. Il palazzo Reggio, che rimase propriet\u00e0 dell'omonima famiglia d'origine greca fino al 1919, presenta uno stile sobrio che si rif\u00e0 a quello delle coeve costruzioni fiorentine; il prospetto \u00e8 ornato con timpani sorretti da cornici di gusto classicheggiante, mentre internamente \u00e8 decorato con pitture in perfetta condizione con stili che vanno dal gusto neoclassico del XVIII secolo all'Eclettismo di met\u00e0 Ottocento.\nTra piazza Cavour e piazza della Repubblica, nei pressi della Tempio della Congregazione Olandese Alemanna (1864), sorsero invece opere destinate alla collettivit\u00e0, come il grande Mercato delle vettovaglie (1894) e le Scuole \"Antonio Benci\", opera in entrambi i casi di Angiolo Badaloni.\nIn particolare, il mercato, sorto a lato del Teatro Politeama (oggi scomparso), \u00e8 una delle testimonianze pi\u00f9 interessanti dell'architettura di fine Ottocento, grazie all'impiego di numerosi elementi in ferro per il sostegno della copertura.\nI fossi oggi.\nAd oggi il Fosso Reale e i canali della Venezia Nuova hanno perso l'originaria valenza commerciale e sono utilizzati principalmente per il ricovero di piccole imbarcazioni (ben 1500 - 2000 posti barca).\nNegli ultimi anni \u00e8 stato avviato un programma per il rilancio turistico del sistema dei fossi, con l'istituzione di itinerari in battello per i visitatori, disponibili tutto l'anno. Il punto d'imbarco principale si trova in piazza del Pamiglione, di fronte al monumento dei Quattro mori.\nTuttavia l'intero complesso necessiterebbe di accurati restauri, per proteggere i rivestimenti lapidei dall'aggressione della vegetazione e per la ricostruzione di un lungo tratto di terrapieno crollato intorno agli anni novanta del Novecento e ancora lasciato in calcestruzzo armato faccia a vista.\nAltra problematica \u00e8 la presenza del depuratore cittadino sul sito del fossato che circondava il Rivellino di San Marco e il Forte San Pietro, che ha portato al parziale interramento della via d'acqua e alla costruzione di impianti di depurazione a ridosso dell'antico quartiere della Venezia Nuova."}
{"id": "1195706", "revid": "48479", "url": "https://it.wikipedia.org/wiki?curid=1195706", "title": "Ruota dell'anno", "text": ""}
{"id": "1195709", "revid": "2165952", "url": "https://it.wikipedia.org/wiki?curid=1195709", "title": "Battaglione Bagramyan", "text": "Il Battaglione Bagramyan era un'organizzazione militare, attualmente sciolta, operativa negli anni novanta nella repubblica autonoma dell'Abcasia, in Georgia.\nIl Battaglione era composto da armeni che si batterono per l'indipendenza dell'Abkhazia durante la guerra abkhazo-georgiana. Fu cos\u00ec chiamato in onore del maresciallo sovietico di origine armena Hovhannes Bagramyan.\nIl Battaglione, nel corso del conflitto, combatt\u00e9 a fianco dei separatisti abkhazi e dei russi contro le forze georgiane, prendendo anche parte alle operazioni di pulizia etnica dei georgiani in Abkhazia.\nL'ultimo attacco compiuto dal Battaglione ebbe luogo il 10 maggio 1998 e fu diretto ai danni della rete elettrica degli edifici amministrativi a Mziuri."}
{"id": "1195710", "revid": "149485", "url": "https://it.wikipedia.org/wiki?curid=1195710", "title": "Jacques Diouf", "text": "Biografia.\nSi laure\u00f2 in agraria, conseguendo poi un dottorato in Scienze sociali del settore rurale alla Sorbona di Parigi.\nDal 1978 al 1983 fu Segretario di Stato per scienza e tecnologia del governo senegalese di Abdou Diouf.\nDal 1983 al 1984 fu membro del Parlamento di Dakar.\nDal maggio 1991 al dicembre 1993 fu ambasciatore del Senegal alla missione permanente presso le Nazioni Unite a New York.\nFu eletto Direttore generale della FAO l'8 novembre 1993, ricoprendo l'ufficio dal 1\u00ba gennaio 1994.\nOttenne numerose lauree honoris causa.\nEra sposato con A\u00efssatou Seye dal 1963 e padre di cinque figli."}
{"id": "1195712", "revid": "11266", "url": "https://it.wikipedia.org/wiki?curid=1195712", "title": "Pulizia etnica dei georgiani in Abcasia", "text": "Con l'espressione pulizia etnica dei georgiani in Abcasia o genocidio dei georgiani in Abcasia (georgiano \u10e5\u10d0\u10e0\u10d7\u10d5\u10d4\u10da\u10d7\u10d0 \u10d2\u10d4\u10dc\u10dd\u10ea\u10d8\u10d3\u10d8 \u10d0\u10e4\u10ee\u10d0\u10d6\u10d4\u10d7\u10e8\u10d8, russo \u0413\u0435\u043d\u043e\u0446\u0438\u0434 \u0433\u0440\u0443\u0437\u0438\u043d\u0441\u043a\u043e\u0433\u043e \u043d\u0430\u0441\u0435\u043b\u0435\u043d\u0438\u044f \u0410\u0431\u0445\u0430\u0437\u0438\u0438) si designano i massacri e le espulsioni forzate di migliaia di abitanti di etnia georgiana dell'Abcasia durante la guerra abcaso-georgiana, svoltasi nel 1991-1993 (anche se le ostilit\u00e0 ripresero nuovamente nel 1998).\nTra i 10.000 e i 30.000 georgiani furono uccisi dai separatisti abcasi, dai mercenari stranieri e dalle forze della Federazione russa. Tra le vittime si ebbero anche alcuni greci, estoni, russi e abcasi moderati.\nIl massacro venne ufficialmente riconosciuto dall'OSCE in una convenzione del 1994, nonch\u00e9 durante un incontro a Budapest nel 1996.\nLa Corte penale internazionale sta attualmente indagando sulle violenze perpetrate, servendosi del materiale raccolto a partire da 300 fascicoli di prove preparati dall'Ufficio Georgiano dei Pubblici Ministeri. Tra gli episodi pi\u00f9 macabri viene riportato il massacro di Gagra, quando i separatisti giocarono a calcio con le teste dei civili georgiani appena trucidati.\nLa guerra abcaso-georgiana.\nLe prime tensioni nella repubblica autonoma dell'Abcasia si fecero sentire verso la fine degli anni Ottanta, quando la popolazione si ritrov\u00f2 spaccata grossomodo in due fazioni: da un lato, gli abitanti di etnia georgiana (circa il 45% della popolazione) appoggiavano la causa dell'indipendenza della Georgia; dall'altro gli abitanti di etnia non georgiana (specie gli abcasi, al tempo minoritari nella repubblica che portava il loro nome) desiderosi di creare uno Stato a s\u00e9 stante.\nDopo i primi disordini del 1989, il conflitto scoppi\u00f2 nel luglio del 1992, quando i ribelli abcasi attaccarono gli edifici governativi della capitale della repubblica autonoma, Sukhumi.\nIl 23 luglio il governo abcaso proclam\u00f2 unilateralmente l'indipendenza. Le forze georgiane, inviate nella regione per ristabilire l'ordine, ripresero il controllo di Sukhumi e di gran parte dell'Abcasia, dando inizio ad un'opera di repressione della popolazione di etnia abcasa.\nLe sorti della guerra cominciarono per\u00f2 a cambiare il 3 settembre 1992, con il cessate il fuoco siglato a Mosca tra georgiani e ribelli.\nDopo aver ricevuto l'aiuto di migliaia di volontari paramilitari riuniti nella Confederazione dei Popoli Montani del Caucaso (CPMC, composta soprattutto da ceceni e cosacchi), i ribelli violarono la tregua e attaccarono Gagra, dandosi al massacro della popolazione civile con il beneplacito delle forze russe.\nSuccessivamente i ribelli presero di mira i villaggi sul fiume Gumista situati a nord di Sukhumi (Kamani, Shroma e Achadare), specie dopo il fallito attacco a Sukhumi. Con l'aiuto delle forze navali russe, i separatisti sbarcarono a Tkvarcheli e attaccarono i villaggi, abbandonandosi nuovamente a violenze e saccheggi.\nIl 14 marzo 1993 i ribelli attaccarono nuovamente Sukhumi. Dopo una breve tregua (14 maggio) i ribelli, con l'aiuto determinante dei russi, conquistarono diversi villaggi di importanza strategica. Particolarmente sanguinoso si rivel\u00f2 l'attacco al villaggio di Kamani.\nSukhumi fu posta sotto assedio il 16 settembre e cadde il 27 dello stesso mese dopo un'eroica resistenza. I ribelli, ancora una volta, si diedero al massacro della popolazione civile.\nLa caduta di Gagra.\nIl 3 settembre 1992, i russi mediarono un accordo tra i georgiani e i separatisti abcasi, in base al quale le forze georgiane avrebbero dovuto abbandonare la citt\u00e0 di Gagra, mentre i separatisti abcasi avrebbero posto fine agli attacchi sul centro abitato. Fu cos\u00ec che i battaglioni georgiani Shavnabada, Avaza e Aquila Bianca lasciarono Gagra. Rimasero solo alcuni piccoli gruppi armati, composti soprattutto da volontari civili georgiani residenti nella citt\u00e0.\nIl 1\u00ba ottobre, tuttavia, le forze abcase e i loro alleati violarono l'accordo e attaccarono. In particolare, a distinguersi nelle operazioni furono i ceceni (guidati da Shamil Basaev, che si sarebbe poi distinto nei massacri) e altri combattenti provenienti dal Caucaso settentrionale radunati nella Confederazione dei Popoli delle Montagne del Caucaso (CPMC). Nel frattempo, i volontari georgiani persero il controllo delle periferie (Leselidze e Kolkhida) e, entro la fine della giornata, del centro cittadino.\nOccupata la citt\u00e0, i separatisti e i loro alleati si diedero al massacro della popolazione di etnia georgiana, compiendo saccheggi, stupri e torture. In particolare, ad essere presi di mira furono bambini e giovani. Alle cinque del pomeriggio circa 1.000-1.500 civili furono radunati nello stadio di Gagra, uccisi e sepolti in una fossa comune nei pressi della struttura. A finire vittime degli occupanti furono anche molti abitanti di etnia non georgiana che avevano tentato di proteggere i loro concittadini georgiani.\nIl massacro di Kamani.\nDopo il fallito tentativo di attacco su Sukhumi (14 marzo 1994), il 4 luglio i separatisti e i loro alleati (CPMC e Battaglione Bagramyan) vennero trasportati da unit\u00e0 navali russe verso la citt\u00e0 di Tkhvarcheli: cominci\u00f2 cos\u00ec l'attacco ai villaggi situati nel nord del distretto di Sukhumi.\nLe forze georgiane e i volontari loro alleati, di stanza nei villaggi di Stroma, Tamishi e Kamani furono colti di sorpresa. Il 5 luglio, i georgiani persero 500 uomini dopo poche ore di lotta. Il villaggio di Kamani, allora abitato da genti Svan (un sottogruppo georgiano) e da una comunit\u00e0 di religiosi ortodossi, cadde cos\u00ec nelle mani degli attaccanti.\nCirca 120 abitanti del villaggio furono sterminati e la chiesa di San Giorgio fu teatro di un orrendo massacro. Le monache furono stuprate e uccise sotto gli occhi di padre Yuri Anua e padre Andria. Condotti fuori dall'edificio, i due sacerdoti furono prima insultati e poi uccisi. A venir trucidato fu anche un altro sacerdote, di etnia abcasa, costretto a sparare a padre Andria prima di cadere a sua volta vittima dei ribelli.\nAtrocit\u00e0 di questo tipo si verificarono anche nei vicini villaggi di Stroma, Tamishi, Aguzera, Gulripsh e Labra.\nLa presa di Sukhumi.\nIl 27 luglio 1994, un accordo simile a quello gi\u00e0 stipulato per Gagra riguard\u00f2 la citt\u00e0 di Sukhumi. A mediare furono russi e rappresentanti dell'ONU. I separatisti abcasi e i loro alleati promisero di cessare i bombardamenti sulla citt\u00e0, mentre il grosso delle forze georgiane fu evacuate verso Poti a bordo di navi russe: la citt\u00e0 fu pressoch\u00e9 lasciata senza difese. Molti civili decisero comunque di rimanere e il 1\u00ba settembre le scuole vennero riaperte.\nIl 16 settembre, violando l'accordo, i ribelli abcasi, il CPMC e alcune forze speciali russe sferrarono l'attacco.\nL'assedio si protrasse senza pause per 12 giorni: le perdite umane furono ingenti da ambo le parti. Alle forze georgiane rimaste in citt\u00e0, prive di carri armati e armamenti pesanti, si unirono molti civili e persino gli attori del teatro cittadino. Il 27 settembre, tuttavia, la citt\u00e0 cadde.\nCominci\u00f2 cos\u00ec uno dei massacri pi\u00f9 sanguinosi della guerra abcaso-georgiana. Circa 1.000 civili perirono durante i rastrellamenti. Gli occupanti scatenarono la loro ferocia soprattutto nei confronti del sindaco e di altri membri di spicco della cittadinanza.\nLe atrocit\u00e0 proseguirono nelle due settimane successive, con episodi particolarmente odiosi. Un bambino di circa 5 anni venne ucciso dinanzi agli occhi della madre. A cadere vittime furono anche gli abitanti di etnia non georgiana che protessero i loro concittadini georgiani: un abcaso fu ucciso dinanzi ai suoi figli da un soldato dell'Adighezia per il fatto di non aver preso parte ai massacri, un altro ancora fu assassinato insieme all'amico georgiano che aveva protetto.\nOchamchira.\nIl massacro di Ochamchira fu del tutto simile a quello di Gagra del 1992. Entrati nella piccola citt\u00e0, i ribelli radunarono la popolazione nello stadio di calcio. Uomini, donne e bambini furono separati. In poche ore, gli uomini furono tutti uccisi. Vennero organizzati dei campi di concentramento dove donne e ragazze furono tenute per 25 giorni e ripetutamente stuprate.\nAtrocit\u00e0 furono poi compiute nell'intero distretto di Ochamchire, specie a Kochara, dove furono uccisi almeno 235 abitanti su 5.340 abitanti.\nLa regione di Gali.\nDurante le prime fasi della guerra, la regione di Gali, abitata perlopi\u00f9 da georgiani, fu risparmiata.\nTuttavia, i separatisti abcasi e i loro alleati arrivarono a scatenare la loro furia anche in questa zona, attaccando tra l'8 e il 13 febbraio e abbandonandosi ad assassini, stupri e distruzione di abitazioni (circa 4.200 case distrutte). Le forze di interposizione russe fecero gran poco per fermare le violenze: nella regione di Gali la pulizia etnica tra il 1995 e il 1996 provoc\u00f2 450 morti e migliaia di rifugiati. Nel 1997 altri 1.300 civili persero la vita. Entro il 1998, gran parte della popolazione georgiana di Gali (circa 50.000 individui) aveva lasciato la regione.\nIl dopoguerra.\nI massacri dell'Abcasia hanno lasciato una pesantissima eredit\u00e0 sulla societ\u00e0 georgiana. La guerra ha provocato circa 270.000-300.000 sfollati in varie regioni georgiane, specie in Megrelia: molti di essi hanno persino dovuto abbandonare la loro patria per cercare un lavoro in Russia.\nAlmeno 40.000 rifugiati tentarono di fare ritorno dopo il cessate il fuoco del 1994. Circa la met\u00e0 di essi ha per\u00f2 di nuovo dovuto abbandonare l'Abcasia a seguito del riesplodere del conflitto.\nIn particolare, rimane precaria la situazione nel distretto di Gali. Nonostante le proteste del governo georgiano che denuncia la persecuzione dei pochi georgiani rimasti e la preoccupazione della comunit\u00e0 internazionale per la situazione abcasa, la situazione rimane precaria.\nCome conseguenza dei combattimenti, la popolazione in Abcasia \u00e8 notevolmente diminuita e i georgiani, un tempo rappresentanti la maggioranza, sono ridotti ad una minoranza."}
{"id": "1195713", "revid": "2056951", "url": "https://it.wikipedia.org/wiki?curid=1195713", "title": "Alpine A110", "text": "La Alpine A110 era un'autovettura sportiva prodotta dal 1962 al 1977 dalla casa automobilistica francese Alpine (o Alpine-Renault).\nStoria e profilo.\nLa A110 nacque nel 1962 come sostituta della A108, che comunque rimase ancora in listino per un anno in Francia, mentre fu prodotta su licenza in altri Paesi per ancora qualche anno.\nRispetto alla A108, la A110 condivide le linee generali della carrozzeria, realizzata in vetroresina. Se ne differenzia esternamente per il disegno del padiglione e della coda, resi pi\u00f9 sportivi e pi\u00f9 estremi nel design, ma anche per il frontale a doppi fari carenati.\nMeccanicamente, invece, la A110 \u00e8 completamente nuova: nuovo fu il telaio utilizzato per la sua realizzazione, sebbene fosse anch'esso a trave centrale come nel caso dell'antenata, e nuova fu la meccanica adottata, proveniente dall'allora neonata Renault 8 ed inizialmente consistente in un motore a 4 cilindri da 956 cm\u00b3 di cilindrata, in grado di erogare 50 CV di potenza massima. Con tale unit\u00e0 motrice, la A110 sfiorava i 160\u00a0km/h.\nNel corso della sua storia, per\u00f2, la A110 adott\u00f2 svariate motorizzazioni, tutte provenienti dalla produzione Renault di serie, fino ad arrivare ad un propulsore da 1.8 litri, non montato per\u00f2 sulle vetture di serie.\nLa A110 \u00e8 stata sicuramente la pi\u00f9 famosa tra le Alpine, grazie ai suoi innumerevoli successi in tutto il mondo.\nAppena nata, infatti, la A110 fu immediatamente introdotta sui tracciati di gara e subito cominci\u00f2 a farsi conoscere riscuotendo numerosi successi. La A110, specie nelle prime versioni, quelle con motorizzazioni minori, fece anche da \"scuola\" per numerosi aspiranti piloti, alcuni dei quali emersero e divennero assai famosi, come per esempio il brasiliano Emerson Fittipaldi, poi approdato in Formula 1.\nDopo i primi successi, pi\u00f9 che altro circoscritti quasi all'ambito nazionale, la A110 sub\u00ec nel 1964 il primo trapianto di motore, passando all'unit\u00e0 da 1108\u00a0cm\u00b3 proveniente dalla R8 Major ed in grado di erogare 60 CV di potenza, divenuti in seguito 86 CV.\nNel 1967, la A110 benefici\u00f2 del motore da 1255\u00a0cm\u00b3 ,introdotto nell'anno precedente per la R8 Gordini 1300. Tale motore erogava 95 CV DIN, ma vi furono altri due motori di cilindrata simile (1296 e poi 1289 cm\u00b3) in grado di erogare rispettivamente 110 e 72 CV DIN e fu grazie a tali motorizzazioni che la A110 cominci\u00f2 ad imporsi all'attenzione di tutti, affermandosi di continuo in numerosi rally.\nMa il passo definitivo avvenne nel 1969, quando la A110 ricevette il motore da 1565\u00a0cm\u00b3 gi\u00e0 montato sulla R16 ed elaborato in modo da raggiungere potenze comprese tra gli 83 ed i 148 CV. In questo modo, la A110 raggiunse velocit\u00e0 massime nell'ordine dei 210\u2013215\u00a0km/h. Fu con questo propulsore che la vettura ottenne successi di portata storica, primo fra tutti il titolo di Campione del mondo di Rally nel 1973. In seguito, la A110 ricevette due nuovi motori, da 1605 e da 1647\u00a0cm\u00b3, in grado di sviluppare rispettivamente 127 e 95 CV.\nCome la A108, anche la A110 fu prodotta su licenza da aziende in altri Paesi nel mondo: in Bulgaria dalla \"Bulgaralpine\" di Plovdiv, in Spagna dalla FASA di Villamuriel, in Brasile dalla \"Willys Overland\" di Santo Amaro e in Messico, dove veniva assemblata con il marchio Dinalpin dalla Diesel Nacional di Sahag\u00fan, nell'Hidalgo.\nTra le versioni derivate direttamente dalla A110, vi fu la A210, una A110 modificata per correre alla \"24 Ore di Le Mans\"."}
{"id": "1195714", "revid": "1543377", "url": "https://it.wikipedia.org/wiki?curid=1195714", "title": "Alfa Lum", "text": "La Alfa Lum \u00e8 stata una squadra maschile sammarinese di ciclismo su strada, attiva nel professionismo dal 1982 al 1990.\nSponsorizzata per diversi anni dall'azienda di serramenti Alfa Lum, ebbe sempre come dirigente di riferimento Primo Franchini. La divisa della squadra fu caratterizzata prima da una maglia biancazzurra, poi da una verde (nel 1988) e infine, nel periodo \"sovietico\", da una a strisce orizzontali bianche e rosse.\nStoria.\nGli esordi e gli anni dell'affermazione.\nLa squadra fu creata nel 1982 grazie all'ingresso nel mondo del ciclismo di Alfa Lum, azienda sammarinese produttrice di serramenti. Originariamente era un modesto team composto principalmente da atleti italiani pi\u00f9 l'australiano Michael Wilson e lo svedese Anders Adamsson, diretto per\u00f2 da un ds esperto, Primo Franchini, gi\u00e0 alla guida della Magniflex-Torpado dal 1974 al 1978 e della Mobili San Giacomo nel biennio 1979-1980.\nNel 1983, con l'arrivo della casa costruttrice di biciclette Olmo come co-sponsor (a rilevare Guerciotti), la squadra ingaggi\u00f2 lo spagnolo Marino Lejarreta, gi\u00e0 vincitore della Vuelta a Espa\u00f1a dell'anno prima. In quel 1983 Lejarreta, che aveva portato anche suo fratello Ismael nella squadra, concluse secondo alla Vuelta, in un'edizione caratterizzata dai cinque successi di tappa per l'Alfa Lum (tre per Lejarreta e uno a testa per Giuseppe Petito e Michael Wilson); nel 1984 lo stesso Lejarreta termin\u00f2 al quarto posto il Giro d'Italia, vincendo anche la tappa di Selva di Val Gardena. Tra il 1983 e il 1984 la squadra ingaggi\u00f2 altri corridori del calibro di Giuseppe Martinelli, Orlando Maini e Marino Amadori, che per\u00f2 (eccetto Maini alla Vuelta 1984) non colsero successi. Per il 1985 la vicentina Alpilatte subentr\u00f2 come primo sponsor: in stagione spicca la vittoria di Maini a Jesi al Giro d'Italia, accompagnata dalla top 10 finale nella stessa \"Corsa rosa\" di Lejarreta e Wilson (quinto e ottavo posto rispettivamente).\nNel 1986 nuovo main sponsor divenne Ecoflam, produttore trevigiano di bruciatori; in squadra arriv\u00f2 per quell'anno Franco Chioccioli, che subito si distinse vincendo una tappa al Giro d'Italia e una al Tour de Suisse. Nel 1987 pass\u00f2 invece professionista nel team, ancora sotto denominazione Ecoflam, il promettente ventiduenne Maurizio Fondriest. Con l'addio di Ecoflam, a partire dal 1988 Alfa Lum (gi\u00e0 sponsor minore nel biennio 1985-1986) ripropose importanti finanziamenti, in collaborazione con lo storico marchio di biciclette Legnano (da cui la maglia verde vestita in stagione). La stella nascente della squadra, composta da atleti italiani pi\u00f9 il sammarinese Silvio Zonzini, era proprio il giovane Fondriest, che non deluse le aspettative e vinse i Campionati del mondo in Belgio (anche se con la maglia della Nazionale), ma anche tappe alla Tirreno-Adriatico, al Tour de Suisse e il Gran Premio Industria e Commercio di Prato.\nL'arrivo dei sovietici e la chiusura.\nAlla fine della stagione 1988 Fondriest e gli altri italiani (e la Legnano) abbandonarono la squadra, che dovette rifondarsi completamente per il 1989, sempre per\u00f2 sotto la direzione di Primo Franchini. Grazie anche al contributo di Colnago (nuovo fornitore dei telai) e dell'Armata Rossa, in un'operazione curata da una societ\u00e0 del Liechtenstein, vennero ingaggiati a sorpresa quindici atleti dall'Unione Sovietica, tra i quali Sergej Suchoru\u010denkov, campione olimpico nel 1980, Dmitrij Kony\u0161ev, vincitore del Giro d'Italia dilettanti nel 1988, Andrei Tchmil, P\u00ebtr Ugrjumov, Djamolidine Abdoujaparov, Viktor Klimov, Volodymyr Pulnikov ed Ivan Ivanov. Si tratt\u00f2 del primo storico gruppo di ciclisti professionisti sovietici, in una fase di progressiva apertura dei sovietici allo sport professionistico occidentale. La squadra sammarinese (divenuta per intero sovietica) stup\u00ec il panorama ciclistico nel biennio 1989-1990: Klimov vest\u00ec per cinque giorni la maglia di leader nella Vuelta a Espa\u00f1a 1990, Pulnikov chiuse il Giro d'Italia dello stesso anno al quarto posto, Kony\u0161ev arriv\u00f2 secondo ai Campionati del mondo tenutisi nel 1989 in Francia, i primi in assoluto con (almeno tra i \"pro\") partecipazione sovietica.\nNonostante i risultati, alla fine del 1990 Alfa Lum abbandon\u00f2 per\u00f2 definitivamente la sponsorizzazione ciclistica e il team si sciolse. La maggior parte dei corridori si trasfer\u00ec in altre squadre occidentali, ottenendo negli anni seguenti notevoli risultati. Abdoujaparov conquist\u00f2 per tre volte la classifica a punti al Tour de France, Ugrjumov arriv\u00f2 secondo al Giro d'Italia 1993 e al Tour de France 1994, dove vinse anche due tappe consecutive. Kony\u0161ev e Tchmil si specializzarono invece nelle corse di un giorno e quest'ultimo vinse la Parigi-Roubaix 1994, la Milano-Sanremo 1999 e il Giro delle Fiandre 2000."}
{"id": "1195720", "revid": "115190125", "url": "https://it.wikipedia.org/wiki?curid=1195720", "title": "Passo del Ginestro", "text": "Il passo del Ginestro ( Passu du Ginestru in Lingua ligure) \u00e8 un valico alpino sul confine tra le province di Imperia e Savona a 677\u00a0m s.l.m.. Collega l'alta valle Impero con la valle Lerrone (Casanova Lerrone) e, tramite un secondo punto di valico poco lontano, con la valle del Merula (Testico-Andora).\nGeografia.\nIl colle \u00e8 situato sul confine tra i comuni di Testico e Cesio. Si apre tra il Monte Vagie (715 m, a nord-ovest, una anticima del Monte Mucchio di Pietre) e le Ciazze di Monte Tearoso (833 m, a sud-est), e collega la vallata dell'Impero con quella del Lerrone (a est). Prende il nome dal sottostante paese di Ginestro, situato in val Merula, frazione del comune di Testico(SV).\nInteresse paesaggistico.\n\u00c8 pittoresco il paesaggio che si ammira dal passo del Ginestro, in particolare sul versante imperiese, dove, in tarda primavera, \u00e8 possibile ammirare la stupenda fioritura delle ginestre, che, inserita in un tipico paesaggio ligure ricco di ulivi, rende la vista spettacolare.\nSport.\nCiclismo.\nSalita di discreto livello, \u00e8 annualmente percorso dal Trofeo Laigueglia, classica di apertura della stagione ciclistica professionistica internazionale. Il 20 febbraio 2007 \u00e8 transitato in prima posizione sul passo del Ginestro Gilberto Simoni. \u00c8 salita frequentata dai cicloturisti durante tutto l'anno."}
{"id": "1195724", "revid": "339392", "url": "https://it.wikipedia.org/wiki?curid=1195724", "title": "Giro di Catalogna", "text": ""}
{"id": "1195725", "revid": "289247", "url": "https://it.wikipedia.org/wiki?curid=1195725", "title": "Beato Simone da Lipnica", "text": ""}
{"id": "1195727", "revid": "614400", "url": "https://it.wikipedia.org/wiki?curid=1195727", "title": "Luigi Serristori", "text": "Biografia.\nFautore dello sviluppo ferroviario, di idee moderate, ricopr\u00ec incarichi amministrativi e di governo alla corte di Leopoldo II di Toscana.\nFu allievo della Scuola Normale napoleonica di Pisa negli \u00abanni francesi\u00bb e vi consegu\u00ec il baccellierato in lettere e s'impegn\u00f2 in studi di matematica e fisica. \nDopo la caduta napoleonica viaggi\u00f2 in Russia, rimanendovi per 10 anni, servendo entr\u00f2 nell'esercito zarista (1819-29) ove raggiunse il grado di colonnello.\nNella celebre pubblicazione milanese: \"Annali Universali di statistica, economia pubblica, storia, viaggi e commercio\" del 1843 apparve il suo articolo \"Sulla possibilit\u00e0 di un'unione doganale tra gli stati italiani\" in cui propugnava l'unione doganale fra gli Stati in cui allora era divisa l'Italia e addirittura un'unione doganale con l'Austria.\nStranamente, per un competente uomo politico, utilizz\u00f2 gli argomenti meno adatti per un lettore della corte viennese:\n(corsivi non nell'originale).\nLuigi, figlio del senatore Averardo e della marchesa Maria Lucrezia Pucci del ramo di Alessandro di Niccol\u00f2, fu nella Toscana preunitaria esponente del moderatismo e funzionario granducale. Rappresent\u00f2 una personalit\u00e0 di confine, la cui visione politica conciliava conservatorismo e idee di modernizzazione, identit\u00e0 di ceto e senso dello stato, fedelt\u00e0 dinastica e concezione di un potere pubblico dedito a migliorare le condizioni del popolo. Il Serristori dimostr\u00f2, inoltre, una devozione incrollabile verso lo stato lorenese, specialmente nel corso della sua rapida carriera. Nel 1840-45 fu Governatore di Siena e, poi, di Pisa dal gennaio 1846 al settembre 1847, e Ministro degli Esteri nel biennio 1847/48.\nDi Luigi restano importanti scritti di natura sociale, di statistica e sulle relazioni commerciali ed economiche tra l'Italia e la Russia, che molto influirono sul progressismo \u2018napoleonico\u2019 di parte delle \u00e9lite italiane. Fu, inoltre, molto interessato alla questione dell'istruzione popolare e collabor\u00f2 agli Annali Universali di Statistica di Francesco Lampato e contribu\u00ec, in qualit\u00e0 di membro della prestigiosa Accademia dei Georgofili al progresso delle scienze e delle loro applicazioni all'agricoltura, alla tutela dell'ambiente, del territorio agricolo e allo sviluppo del mondo rurale.\nSulla figura di Luigi \u00e8 possibile leggere alcuni ricordi nel diario del nobile bibliofilo russo Micha\u00ecl Dmitrievitch Bourtouline: (...) Un podere separava villa Gondi da quella del marchese Giuseppe Pucci, uomo progressista all'interno della nobilt\u00e0 fiorentina. Nell'autunno del 1818 gli venne l'idea di compiere un viaggio in Europa e visitare la Russia, per cui chiese ai miei parenti di fornirgli lettere di raccomandazione per i nostri conoscenti. Insieme con lui partiva un altro fiorentino, il conte Serristori, in seguito entrato al servizio della Russia\u2026 [\u2026] Alla fine di ottobre o nel novembre 1838 giunse a Firenze l'erede al trono di Russia (il futuro zar Alessandro II, nda) [\u2026] il conte Luigi Serristori, come ex generale dell'esercito russo, ritenne anch'egli d'obbligo presentarsi con la divisa dello stato maggiore con la quale era stato congedato (...)\nLa moglie Sofia, nata a Costantinopoli nel 1808, era figlia di Antonio Franchini, originario di Pistoia, Consigliere di Stato e Primo Dragomanno presso l'ambasciata russa in Turchia, e di Elisabetta Kiriko (o Chirico) di Giorgio e della baronessa Elisabetta Hubsh. I figli furono Maddalena, Sofia, Alfredo (1833 - 1857), Paolina (... - 1899), Maria, Balbina e Matilde."}
{"id": "1195731", "revid": "767487", "url": "https://it.wikipedia.org/wiki?curid=1195731", "title": "Chasing 3000", "text": "Chasing 3000 \u00e8 un film del 2008 diretto da Gregory J. Lanesey.\nTrama.\nUn padre racconta ai suoi due figli della sua passione per il baseball e dell'avventura che in giovent\u00f9, insieme al fratello, sofferente di distrofia muscolare, ha vissuto attraversando gli Stati Uniti, dalla California fino alla Pennsylvania, per vedere il loro idolo, il giocatore dei Pittsburgh Pirates Roberto Clemente, battere la sua 3000\u00aa battuta valida."}
{"id": "1195737", "revid": "599013", "url": "https://it.wikipedia.org/wiki?curid=1195737", "title": "Agnone (disambigua)", "text": ""}
{"id": "1195739", "revid": "74801", "url": "https://it.wikipedia.org/wiki?curid=1195739", "title": "Circondario degli Ha\u00dfberge", "text": "Il circondario degli Ha\u00dfberge \u00e8 uno dei circondari dello stato tedesco della Baviera.\nFa parte del distretto governativo della Bassa Franconia."}
{"id": "1195740", "revid": "767487", "url": "https://it.wikipedia.org/wiki?curid=1195740", "title": "Garden Party (film)", "text": "Garden Party \u00e8 un film drammatico statunitense uscito nel 2008, sceneggiato e diretto da Jason Freeland.\nTrama.\nLa quindicenne April \u00e8 una ragazza ingenua, specializzata nel mettersi nei guai. Nella sua continua esplorazione di Los Angeles si imbatte un giorno in un gruppo di giovani all'inseguimento dei propri sogni e decide di unirsi a loro."}
{"id": "1195741", "revid": "4106", "url": "https://it.wikipedia.org/wiki?curid=1195741", "title": "Malo-les-Bains", "text": ""}
{"id": "1195748", "revid": "252105", "url": "https://it.wikipedia.org/wiki?curid=1195748", "title": "Andvaranautr", "text": "Nella mitologia norrena, Andvaranautr era un anello magico capace di produrre oro, posseduto inizialmente dal nano Andvari.\nStoria.\nLoki ingann\u00f2 Andvari, che era trasformato in un luccio, e lo cattur\u00f2 con la rete di R\u00e1n, obbligandolo a consegnargli le sue ricchezze, fra le quali vi era Andvanautr. Volendo vendicarsi, Andvari maledisse l'anello, che da quel momento in poi avrebbe portato distruzione per il suo possessore.\nLoki, ottenuto l'oggetto, lo don\u00f2 subito a Hrei\u00f0marr, come riparazione, poich\u00e9 ne aveva inavvertitamente ucciso il figlio \u00d3tr. Il fratello di \u00d3tr, F\u00e1fnir, saputo dell'anello magico, uccise il padre per impossessarsene, e questo lo tramut\u00f2 in un mostro malvagio. Fu Sigfrido che uccise pi\u00f9 tardi F\u00e0fnir, prendendone l'anello e donandolo a Brunilde. In seguito Sigfrido riprese di nascosto l'anello a Brunilde per donarlo a Crimilde, sua moglie. La vista dell'anello in mano a Crimilde spinse Brunilde ad ordinare la morte di Sigfrido. L'anello e tutto il tesoro giunsero poi nelle mani di Gunther e Hagen, fratelli di Crimilde. Crimilde, che ne rivendicava il possesso, spinse il secondo marito, Attila, a uccidere i fratelli (detti Nibelunghi, cio\u00e8 possessori del tesoro di Nibelung). L'oro tuttavia era stato da essi gettato sul fondo del fiume Reno e n\u00e9 Crimilde, n\u00e9 Attila, n\u00e9 altri riuscirono a recuperarlo. \nLa storia di Andvaranautr e della sua maledizione \u00e8 uno dei temi centrali dell'opera di Richard Wagner \"Der Ring des Nibelungen\" (\"L'anello del Nibelungo\").\nNella cultura di massa.\nNel videogioco pu\u00f2 essere trovato come ricompensa in una missione secondaria. \nLa storia di Andvaranautr ha ispirato il film TV \"La saga dei Nibelunghi\"."}
{"id": "1195750", "revid": "123655904", "url": "https://it.wikipedia.org/wiki?curid=1195750", "title": "Agnone Cilento", "text": "Agnone Cilento (anche semplicemente \"L\u2019Agnone\" in dialetto cilentano, da non confondersi con l'omonimo comune molisano), \u00e8 la principale frazione di Montecorice, in provincia di Salerno (Campania) con 1000 abitanti.\nGeografia fisica.\nIl paese cilentano (detto \"L'Agnone\" nel dialetto locale) \u00e8 situata sulla costa tirrenica alla foce del Rio Lavis, lungo il tracciato della SS 267. Dista 5\u00a0km da Acciaroli, 6 da Case del Conte, 13 da S.Maria di Castellabate, 11,5 da S.Marco, 3 da Montecorice e circa 3 da Mezzatorre, piccola localit\u00e0 marina di San Mauro Cilento. Una strada interna collega Agnone con Perdifumo (13\u00a0km.) e Serramezzana (7\u00a0km.).\nLe piccole localit\u00e0 che sorgono nei dintorni di Agnone Cilento e che ne rappresentano una sorta di contrade periferiche sono: S.Nicola a Mare, S.Nicola dei Lembo, Rosaine, Ripe Rosse, Magazzeni, Guarino, Capitello e Punta Capitello.\nStoria.\nLe prime notizie riguardo Agnone si hanno nel 1187, allorquando nei pressi dell'attuale localit\u00e0 sorgeva una chiesa chiamata Santa Maria de Hercula (o S.M. ad Herchia). Lo sviluppo della localit\u00e0 vera e propria si ha dalla fine del XVII secolo laddove si vedr\u00e0 anche lo sviluppo della localit\u00e0 di S.Nicola a Mare, inizialmente piccolo nucleo di case di pescatori sorte sotto la torre di San Nicola.\nUna particolare usanza del posto sono le di alici marinate e i libbani, una particolare corda fatta prevalentemente con erbe selvatiche raccolte nelle vicinanze.\nLe famiglie pi\u00f9 numerose di Agnone sono i Margarucci, i Lembo, i Maffia, i Malzone e i Guariglia.\nI quartieri sono \u201c a Marina\u201d la piazza, a \u201cvia vecchia\u201d via Lavis , i magazzini, il melaro e il Lumbro\nEconomia.\nTurismo.\nAgnone \u00e8 una localit\u00e0 turistica balneare piuttosto nota compresa nel parco nazionale del Cilento e Vallo di Diano. L'altra frazione balneare di Montecorice \u00e8 Case del Conte, a circa 6\u00a0km nord, al confine con Ogliastro Marina, nel comune di Castellabate.\nNegli ultimi anni si sono avuti interventi di completamento del porto. \u00c8 in programma la realizzazione di un collegamento pedonale tra San Nicola ed Agnone.\nInfrastrutture e trasporti.\nUn servizio di autobus cadenzati da Salerno e Napoli rappresenta il collegamento principale per il paese con i centri provinciali maggiori. Nella contrada di S.Nicola a Mare (500 metri da Agnone) vi \u00e8 un porto, funzionante, (ed in fase di completamento e rifiniture), ove sar\u00e0 costruito un collegamento pedonale con Agnone."}
{"id": "1195751", "revid": "729019", "url": "https://it.wikipedia.org/wiki?curid=1195751", "title": "Enterite", "text": "L'enterite \u00e8 l'infiammazione dell'intestino tenue. L'intensit\u00e0 della malattia varia da un fastidioso disturbo a una malattia fulminante; ci\u00f2 dipende dall'entit\u00e0 della perdita di elettroliti e fluidi con la diarrea e, quando presente, con il vomito, oltre che dall'et\u00e0 del paziente.\nLa deplezione di fluidi ed elettroliti (sodio, potassio, bicarbonato) \u00e8 il fattore che determina la pericolosit\u00e0 di questa patologia poich\u00e9 pu\u00f2 causare ipovolemia e uno sbilanciamento idrosalino.\nPresentazione clinica.\nI sintomi possono includere:\nDiagnosi.\nLa diagnosi cerca di risalire alle cause della malattia, indagando innanzitutto sulla possibilit\u00e0 di avvelenamento da cibo, o su recenti viaggi in aree endemiche.\nEnterite da rotavirus.\nL'enterite da rotavirus \u00e8 una delle pi\u00f9 frequenti cause di malattia e di ricovero ospedaliero durante i mesi invernali. Colpisce prevalentemente i bambini non allattati al seno e meno frequentemente gli adulti, poich\u00e9 la memoria immunologica, che non \u00e8 sufficiente a prevenire una reinfezione, riduce la gravit\u00e0 delle infezioni contratte negli anni successivi.\nLa trasmissione dell'infezione avviene per via orofecale, ma \u00e8 possibile la trasmissione anche per via respiratoria o per contatto.\nIl quadro clinico si protrae per 3-8 giorni.\n\u00c8 caratterizzata da un esordio con vomito, presto seguito da diarrea acquosa (per circa 4-6 giorni), con dolori addominali, febbre e sonnolenza. Si cura con soluzioni reidratanti, dapprima fredde perch\u00e9 pi\u00f9 indicate nel vomito, poi a temperatura ambiente.\nTerapia.\nI casi di diarrea virale hanno, in genere, un decorso autonomo e sono trattati con la reidratazione. Quando le cause batteriche sono sospette (viaggi recenti, cibo avariato), viene considerato l'uso di antibiotici.\nLe enteriti croniche sono trattate a seconda delle diverse diagnosi."}
{"id": "1195752", "revid": "159315", "url": "https://it.wikipedia.org/wiki?curid=1195752", "title": "Cobain", "text": ""}
{"id": "1195753", "revid": "287204", "url": "https://it.wikipedia.org/wiki?curid=1195753", "title": "\u00c1lafoss", "text": "\u00c1lafoss (in italiano \"cascata delle anguille\") \u00e8 una cascata nel fiume Varm\u00e1 a Mosfellsb\u00e6r in Islanda. Un lanificio omonimo \u00e8 situato nei pressi della cascata fin dal 1896, quando un agricoltore locale import\u00f2 i macchinari atti al trattamento della lana mediante l'utilizzo dell'energia proveniente dalla cascata.\nDurante la seconda guerra mondiale, furono costruite caserme per le truppe britanniche. \u00c1lafoss ha svolto un ruolo fondamentale nello sviluppo della cittadina di Mosfellsb\u00e6r. Lo studio del gruppo musicale post-rock Sigur R\u00f3s, chiamato Sundlaugin si trova nei pressi di \u00c1lafoss, e la quinta traccia senza titolo dell'album \"( )\" \u00e8 soprannominata in onore di quest'area."}
{"id": "1195758", "revid": "2110845", "url": "https://it.wikipedia.org/wiki?curid=1195758", "title": "Victor Fontan", "text": "Professionista tra il 1923 ed il 1930, conta due vittorie di tappa al Tour de France.\nCarriera.\nCorse per la Elvish-Fontan e per la Wolsit, distinguendosi soprattutto in corse nella Francia sud-occidentale e nel Tour de France. Prima della Prima guerra mondiale vinse la Tolosa-Bordeaux nel 1913.\nDopo l'interruzione bellica torn\u00f2 alla ribalta nel 1923, imponendosi nella Vuelta a Guip\u00fazcoa, nel Tour du Sud-Ouest e nel Tour de Corr\u00e8ze. Nel 1924 partecip\u00f2 al Tour de France, ritirandosi durante la quinta tappa.\nNel 1926 vinse la Volta a Catalunya, vincendo anche tre delle sei tappe disputate, la Bordeaux-La Rochelle e la corsa di San Pedro de Irun. L'anno successivo vinse ancora la Volta a Catalunya, vincendo due tappe, la Vuelta al Pa\u00eds Vasco, imponendosi nella tappa di San Sebasti\u00e1n, il Circuit du Midi, il Circuit du B\u00e9arn (vincendo due tappe), la Vuelta a Estella e una corsa a Taffala.\nNel 1928 fu quarto al Giro d'Italia e settimo al Tour de France, dove vinse due tappe, a Bordeaux ed a Luchon. L'anno successivo vinse il Petit Tour de Sud-Est; al Tour de France conquist\u00f2 la maglia gialla nella tappa di Luchon, ma fu costretto al ritiro nella tappa successiva a causa della rottura della bicicletta. A seguito di questo fatto il regolamento della \"Grande Boucle\" fu cambiato, permettendo il cambio del mezzo durante la corsa.\nNel 1930, ultima stagione da professionista, vinse il Tour de Corr\u00e8ze, il Grand-Prix de la C\u00f4te-d'Argent e si ritir\u00f2 durante la nona tappa al Tour de France.\nFontan fu ricordato nel 1980 quando il Tour de France pass\u00f2 per Nay."}
{"id": "1195759", "revid": "125493526", "url": "https://it.wikipedia.org/wiki?curid=1195759", "title": "Telefonia fissa", "text": "La telefonia fissa \u00e8 una tipologia di accesso ad una rete telefonica, in particolare una tipologia di accesso destinata all'utente finale. L'accesso alla rete telefonica inoltre \u00e8 di tipo privato (la telefonia fissa si contrappone quindi alla telefonia pubblica), cio\u00e8 di propriet\u00e0 dell'utente finale o ad esso riservato dal proprietario dell'accesso o da chi lo ha in gestione, e realizzato per mezzo di un cavo per telecomunicazioni.\nIn conseguenza ai vincoli di mobilit\u00e0 che impone il cavo per telecomunicazioni, la telefonia fissa \u00e8 in grado di servire solo punti geografici fissi, di norma rappresentati da edifici.\nPer ovviare in parte a tali vincoli di mobilit\u00e0 sono nati apparecchi telefonici (normalmente telefoni) cosiddetti \"cordless\" costituiti da due parti, una vincolata al cavo per telecomunicazioni, l'altra, alimentata a batterie, non vincolata. Le due parti sono interconnesse attraverso onde radio e permettono una totale libert\u00e0 di movimento all'utente di norma fino a qualche centinaio di metri, ma esistono anche apparecchi telefonici cordless per esigenze particolari in grado di raggiungere una distanza maggiore, non superiore comunque al kilometro.\nRelativamente all'accesso privato, la telefonia fissa si contrappone alla telefonia mobile per la quale non sussistono invece i vincoli di mobilit\u00e0 imposti dal cavo per telecomunicazioni presente nella telefonia fissa in quanto l'accesso alla rete telefonica da parte dell'utente finale \u00e8 realizzato attraverso onde radio, motivo per cui la telefonia mobile \u00e8 in grado di servire non punti geografici fissi ma intere aree geografiche.\nDescrizione.\nImpianto telefonico.\nLa compagnia telefonica che fornisce il servizio di telefonia fissa, collega l'abbonato alla Rete Telefonica Generale attraverso un mezzo trasmissivo a onde guidate la cui terminazione \u00e8 fissata in un punto specifico dell'edificio. Tale terminazione rappresenta un punto di connessione per i vari dispositivi (telefoni, fax, modem, ecc...) che si vuole connettere alla Rete Telefonica Generale. Se si vuole connettere alla Rete Telefonica Generale un dispositivo che si trova lontano da tale punto di connessione e non si vuole lasciare liberi lunghi cavi di connessione \u00e8 necessario predisporre una rete per telecomunicazioni chiamata \"impianto telefonico\". L'impianto telefonico predispone altri punti di connessione alla Rete Telefonica Generale. Tali punti di connessione alla Rete Telefonica Generale sono chiamati \"prese telefoniche\".\nIn alternativa all'impianto telefonico sono disponibili sul mercato i cordless, telefoni funzionanti attraverso onde radio che permettono di muoversi liberamente in una area di qualche centinaio di metri senza essere vincolati ad un cavo di telecomunicazioni. Spesso comunque i cordless sono usati in abbinamento all'impianto telefonico e ai tradizionali telefoni dotati di cavo di telecomunicazioni, i cosiddetti \"telefoni fissi\".\nTecnologie per la telefonia fissa.\nPer l'ambito residenziali e SoHo:\nPer esigenze maggiori (medie e grandi aziende, alberghi, ecc.):\nLo standard POTS offre una sola linea telefonica. Lo standard ISDN nella versione BRA offre due linee telefoniche. Lo standard ISDN nella versione PRA offre un numero variabile di linee telefoniche fino ad un massimo di trenta.\nPrese telefoniche.\nLe prese telefoniche per lo standard POTS sono:\nLe prese telefoniche per lo standard ISDN sono:\nApparecchi telefonici per l'utente finale.\nDi seguito sono elencati gli apparecchi telefonici per l'utente finale.\nTelefoni:\nVideotelefoni: \nAltre tipologie di apparecchi telefonici:\nOperatori telefonici alternativi.\nIn seguito all'ultima ondata di liberalizzazione nel settore delle telecomunicazioni avvenuta in Italia nel 1994 venne privatizzato l'unico operatore telefonico italiano esistente all'epoca, SIP (poi divenuto Telecom Italia), e nacquero altri operatori come Omnitel (poi divenuto Vodafone Italia), Infostrada (ora Wind Tre), Fastweb, Tiscali, Linkem e Iliad.\nEsclusivamente nella telefonia fissa \u00e8 possibile utilizzare operatori telefonici alternativi anche per la medesima linea telefonica. In questo caso le modalit\u00e0 di utilizzo dell'operatore alternativo sono:\nLa \"selezione dell'operatore\", o \"Carrier Selection\", in sigla CS, prevede l'utilizzo di un prefisso telefonico chiamato \"Carrier Selection Code\", in sigla CSC, da comporre prima del numero telefonico. Tale prefisso telefonico \u00e8 un numero assegnato in modo esclusivo ad un operatore telefonico, componendolo prima del numero telefonico si utilizza l'operatore telefonico corrispondente.\nEsistono apparecchi telefonici specifici, o anche telefoni, che compongono il Carrier Selection Code automaticamente, previa programmazione, sollevando quindi l'utente da tale compito. Alcuni, chiamati \"Least Cost Routing\", in sigla LCR, sono molto complessi. Permettono ad esempio di programmare l'utilizzo di un operatore telefonico per il giorno e un altro per la notte, oppure uno per le chiamate a numeri telefonici di telefonia fissa e uno per le chiamate a numeri telefonici di telefonia mobile, oppure, ancora, utilizzare sempre il medesimo operatore telefonico quando si chiama un determinato numero telefonico.\nLa \"preselezione dell'operatore\", o \"Carrier Preselection\", in sigla CPS, permette di impostare come operatore telefonico predefinito un operatore telefonico alternativo al posto di quello principale che fornisce la linea telefonica. \u00c8 un servizio che fornisce l'operatore telefonico alternativo su richiesta dell'utente oppure a volte previsto obbligatoriamente dal contratto telefonico sottoscritto con l'operatore telefonico alternativo. Con tale servizio per utilizzare l'operatore telefonico alternativo non \u00e8 pi\u00f9 necessario comporre il Carrier Selection Code prima del numero telefonico. Attivando la preselezione dell'operatore rimane comunque possibile utilizzare l'operatore telefonico principale o eventuali altri operatori telefonici alternativi utilizzando la carrier selection.\nA valle dell'assegnazione degli spazi presso gli stadi di linea in 'Co-Locazione', alcuni operatori alternativi hanno cominciato nel 2002 a sviluppare la propria rete di telecomunicazioni con lo strumento dell'Unbundling del Local Loop (ULL), ovvero la cessione dell'ultimo miglio in rame da Telecom Italia all'OLO, che quindi ha la gestione completa dell'utente finale sia per la rete che per il servizio. Con questa tecnologia \u00e8 stato possibile sviluppare una offerta di servizi da parte degli OLO che fosse realmente indipendente dai servizi offerti dall'operatore dominante.\nQuota di mercato.\nI dati AGCOM riguardanti il settore della rete fissa in Italia aggiornati al terzo trimestre del 2021 riportano un calo di TIM, scesa al 43,9%, la quale si conferma operatore leader di rete fissa (-1,2% punti percentuale su base annua).\nAl secondo Vodafone con il 16% delle linee (+0,2% rispetto a settembre 2020), seguito da Fastweb e Wind Tre rispettivamente con il 14,7% delle linee (-0,3%) e il 13,8% delle linee per Wind Tre (+1%)."}
{"id": "1195761", "revid": "106356", "url": "https://it.wikipedia.org/wiki?curid=1195761", "title": "The (International) noise conspiracy", "text": ""}
{"id": "1195763", "revid": "404449", "url": "https://it.wikipedia.org/wiki?curid=1195763", "title": "Ex palazzo del Tribunale", "text": "L'ex palazzo del Tribunale \u00e8 uno edificio situato nel centro storico di Grosseto, sul lato meridionale di piazza Baccarini.\nGi\u00e0 sede del Tribunale civile di Grosseto, ospita dal 1975 il Museo archeologico e d'arte della Maremma.\nStoria.\nIl palazzo venne costruito negli anni immediatamente successivi all'unit\u00e0 d'Italia, in un'area del centro storico fino a quel momento occupata da un agglomerato di case e di orti risalente presumibilmente all'epoca medicea (XVI-XVII secolo), nelle adiacenze dell'ex convento di Santa Chiara. L'edificio divenne la sede degli uffici del Tribunale civile e correzionale, della regia Procura e della Pretura, e disponeva di un unico accesso che dava su strada Vinzaglio, di fronte al cosiddetto chiasso delle Monache. Nel 1876 ebbero inizio le procedure di esproprio degli orti per permettere l'ampliamento dei locali del tribunale e la costruzione di una nuova piazza; i lavori si conclusero nel 1892 con l'intitolazione della piazza ad Alfredo Baccarini, e l'apertura su di essa di un secondo ingresso: come accesso principale venne mantenuto quello su via Vinzaglio.\nNel corso del Novecento, a fronte del continuo incremento demografico, il palazzo non venne pi\u00f9 ritenuto idoneo per continuare a svolgere le funzioni di tribunale, e si rese necessaria la costruzione di un nuovo edificio al di fuori delle mura medicee. Il nuovo palazzo di giustizia, progettato da Giuseppe Giorgio Gori e Rosario Vernuccio, venne ultimato nel 1964 ed ebbero cos\u00ec inizio le operazioni di trasloco degli uffici. Nel 1969 ci fu un tentativo, da parte della Banca d'Italia, di acquisire l'edificio con l'intenzione di demolirlo per realizzarvi la nuova sede, essendo quella vecchia non pi\u00f9 adatta alle proprie esigenze; l'iniziativa tuttavia non and\u00f2 in porto, in quanto l'istituto bancario opt\u00f2 infine per trasferirsi al di fuori del centro storico.\nL'amministrazione comunale individu\u00f2 l'ormai ex palazzo del tribunale come sede del costituendo Museo archeologico e d'arte della Maremma, che riuniva le collezioni dello storico museo civico, fondato nel 1860, e del museo d'arte sacra della diocesi di Grosseto, fondato nel 1933. Il palazzo fu profondamente ristrutturato negli spazi interni per adempiere alla nuova funzione (1974-1975), e venne realizzata l'imponente scala centrale interna in cemento a facciavista. Durante i lavori al piano terra, vennero rinvenuti un pozzo medievale e alcuni frammenti ceramici di epoca rinascimentale. L'inaugurazione del museo archeologico e d'arte della Maremma avvenne il 3 maggio 1975.\nIn occasione del nuovo allestimento museale del 1999, l'edificio venne nuovamente restaurato e riorganizzato internamente, con minimi interventi atti principalmente alla messa a norma e all'abbattimento delle barriere architettoniche (1992-1999).\nDescrizione.\nIl palazzo del vecchio tribunale si presenta come un imponente edificio, disposto su tre livelli, che chiude il lato meridionale di piazza Baccarini.\nIl portale d'ingresso, situato al centro della facciata principale, si presenta ad arco tondo, come le finestre che si aprono sui due livelli superiori; quelle al piano terra presentano, invece, forme quadrilatere. Molto caratteristico risulta essere il rivestimento della facciata in stile neorinascimentale, che di quell'epoca cerca di imitare il bugnato."}
{"id": "1195764", "revid": "48479", "url": "https://it.wikipedia.org/wiki?curid=1195764", "title": "Gerald Brosseau Gardner", "text": ""}
{"id": "1195765", "revid": "729019", "url": "https://it.wikipedia.org/wiki?curid=1195765", "title": "Forte Pietralata", "text": "Il Forte Pietralata \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel quartiere Q. XXI Pietralata, nel territorio del Municipio Roma IV.\nStoria.\nFu costruito a partire dal 1881 e terminato nel 1885, su una superficie di 25,4 ha, in via di Pietralata, dalla quale prende il nome, su un leggero altopiano nei pressi del fiume Aniene. \u00c8 il pi\u00f9 grande dei 15 forti di Roma.\nPer la sua difesa era previsto un fossato ed un ponte levatoio per permettere l'accesso.\nHa ospitato il Reggimento Carri Armati e attualmente Ospita la caserma \"Antonio Gandin\" della Brigata meccanizzata \"Granatieri di Sardegna\"."}
{"id": "1195768", "revid": "133260", "url": "https://it.wikipedia.org/wiki?curid=1195768", "title": "HoMe", "text": ""}
{"id": "1195772", "revid": "838137", "url": "https://it.wikipedia.org/wiki?curid=1195772", "title": "Bertolino", "text": ""}
{"id": "1195773", "revid": "610351", "url": "https://it.wikipedia.org/wiki?curid=1195773", "title": "Ten Tour", "text": "Il Ten Tour \u00e8 il primo tour internazionale dei Pearl Jam, immediatamente successivo al breve US Tour del 1991, per promuovere \"Ten\".\nLa band intraprese un inflessibile programma. A met\u00e0 del loro tour in Nord America, i Pearl Jam cancellarono le loro rimanenti date, per lasciare un posto libero ai Red Hot Chili Peppers. Nel 1992 la band inizi\u00f2 il suo primo tour europeo; nella secondo tour europeo la band suon\u00f2 al Pinkpop Festival, nei Paesi Bassi, dove la band fece uno show divenuto ormai leggenda, grazie ad Eddie Vedder che si arrampic\u00f2 sul braccio di una telecamera e da l\u00ec salt\u00f2 direttamente sulla folla. Dopo il Roskilde Festival in Danimarca, la band cancell\u00f2 le rimanenti date a causa di un litigio con la security dell'evento e anche per sfinimento: Il tour era iniziato in a Victoria il 25 settembre 1991 ed era finito quasi un anno dopo al Roskilde Festival il 26 giugno 1992, anche se la fine era stata programmata il 5 luglio 1992 a Werchter, in Belgio. La band, in estate, suoner\u00e0 ad alcune serate del Lollapalooza\nGruppi di spalla.\nNord America 1\nEuropa 1\nNord America 2\nEuropa 2"}
{"id": "1195782", "revid": "983767", "url": "https://it.wikipedia.org/wiki?curid=1195782", "title": "Carbone pulito", "text": "Carbone pulito, in inglese \"clean coal\", \u00e8 il nome attribuito ad un insieme di tecnologie volte alla riduzione dell'impatto ambientale della produzione di energia elettrica dalla combustione del carbone, sia in termini di efficienza energetica che di riduzione di emissioni inquinanti.\nProcesso.\nPreparazione del carbone.\nIl carbone che arriva alla centrale per la produzione di energia contiene generalmente dei minerali ed impurit\u00e0 che devono essere eliminate per ottenere il carbone pulito. Ci sono processi disponibili gi\u00e0 sul mercato per rimuovere la materia e le polveri non necessarie e rendere la combustione pi\u00f9 efficiente e meno inquinante. Una di queste \u00e8 la depurazione del carbone (\"Coal Washing\"), che implica la frantumazione del carbone in piccoli pezzi e il passaggio dentro un filtro a separazione per gravit\u00e0. Successivamente il carbone viene inserito in alcuni recipienti che contengono un fluido in cui il carbone galleggia, data la minore densit\u00e0, mentre gli altri materiali affondano e vengono rimossi dalla miscela.\nGassificazione.\nLe centrali termoelettriche con gassificazione del carbone sono le favorite dalla comunit\u00e0 scientifica perch\u00e9 permettono di ridurre gli inquinanti ed ottenere un'elevata efficienza. Inoltre il carbone gassificato \u00e8 altamente flessibile, e pu\u00f2 essere usato, oltre che nella produzione di energia elettrica, per i trasporti o per le industrie chimiche.\nI sistemi a gassificazione sono chiamati IGCC, in inglese Integrated Gasification Combined Cycle. Il carbone non viene bruciato direttamente, come nelle centrali a carbone tradizionali (ovvero le PCC, Pulverised Coal Combustion), ma reagisce con ossigeno e vapore per formare il \"syngas\" (principalmente idrogeno e monossido di carbonio). Dopo essere nuovamente depurato, viene quindi bruciato in una turbina a gas per produrre energia e nuovamente utilizzato per produrre vapore per alimentare una turbina a vapore.\nL'efficienza di utilizzazione \u00e8 molto elevata, e centrali che arrivano ad una efficienza di circa il 50% sono gi\u00e0 disponibili nel mondo (circa 160). Secondo alcune stime, la produzione di energia prodotta da IGCC negli Stati Uniti raggiunger\u00e0 circa i 16.000 MW nel 2020.\nCi\u00f2 che rende questa tecnologia molto appetibile \u00e8 che si tratta della pi\u00f9 promettente in termini di impatto ambientale ed \u00e8 alla base delle cosiddette centrali a carbone ad \"emissioni zero\", come il famoso progetto statunitense FutureGen.; oltre a questo si ha anche un vantaggio in termini economici, in quanto il carbone \u00e8 un combustibile assai meno costoso di petrolio e gas naturale.\nPurificazione post-combustione degli inquinanti.\n\u00c8 un fatto noto che il carbone \u00e8 il combustibile pi\u00f9 inquinante se comparato con le altre fonti fossili. A valle della sua combustione produce infatti: biossido di zolfo (piogge acide), ossidi di azoto e particolato fine o nanopolveri (che sono ritenute responsabili di problemi al sistema respiratorio, cardiaco e fino a 13 tipi di tumori, ictus e degenerazione del sistema nervoso). Ci sono una serie di contromisure che servono a ridurre parte di queste emissioni.\nCattura e immagazzinamento dell'anidride carbonica.\nNonostante l'elevata efficienza, la combustione del carbone produce una elevata quantit\u00e0 di anidride carbonica che rimane un problema. Recentemente numerosi studi, esperienze e prototipi in tutto il mondo cercano di rendere possibile l'economicit\u00e0 della cattura e dello stoccaggio dell'anidride carbonica emessa dalle centrali elettriche a carbone.\nOltre alla combustione, energia da carbone pulito pu\u00f2 essere ottenuto da pile (o celle) a combustibile alimentate a carbone. Questo sistema ibrido incorporerebbe un sistema di gassificazione con una cella a combustibile (\"IGFC Integrated Gassification with a fuel cell\"). Le celle a combustibile sono capaci di convertire l'energia chimica di un combustibile come l'idrogeno direttamente in energia elettrica, con emissioni vicine allo zero, un'efficienza vicino al 60% e la possibilit\u00e0 di riutilizzare i gas di scarico prodotti per alimentare una turbina a gas. I piani strategici per questa tecnologia sono quelli di utilizzarla con l'idrogeno estratto dal carbone gassificato.\nIl carbone pulito \u00e8 stato menzionato dal Presidente degli Stati Uniti George W. Bush in svariate occasioni, incluso il suo ultimo discorso annuale al congresso. La posizione di Bush \u00e8 che le tecnologie di carbone pulito dovrebbero essere incoraggiate come un mezzo sostenibile per ridurre la dipendenza degli Stati Uniti dall'olio combustibile straniero. La senatrice Hillary Clinton recentemente ha detto che gli USA dovrebbero fare degli investimenti per trovare delle forme non convenzionali di energia, come le rinnovabili e il carbone pulito. Gli Stati Uniti nel 2003 hanno finanziato il progetto Futurgen, per una centrale IGCC ad emissioni zero, con un miliardo di dollari.\nNonostante gli investimenti in carbone pulito con tecnologia IGCC a livello mondiale, in Italia, dal 2003, si stanno facendo investimenti nelle tradizionali tecnologia a combustione solida del tipo gi\u00e0 ricordato PCC, utilizzata insieme a caldaie Ultrasupercritical per aumentarne l'efficienza. Ne \u00e8 un esempio la centrale termoelettrica in costruzione nell'area di Civitavecchia.\nLo stato attuale della tecnologia del \"carbone pulito\".\nLa tecnologia degli impianti Igcc (ciclo combinato di gassificazione integrata) non \u00e8 affatto priva di rischi.\nQuella che la Duke e la Vectren vorrebbero utilizzare a Edwardsport nell'Indiana, rende pi\u00f9 semplice catturare l'anidride carbonica. Ma questa affermazione incompleta va rettificata: una volta catturata, l'anidride (CO2, gas serra) verrebbe, \u201csequestrata\u201d per migliaia di anni in formazioni geologiche profonde.\nNel dicembre 2006, il Dipartimento dell'Energia statunitense ha ammesso, in un supplemento a una Dichiarazione di Impatto Ambientale per un impianto Igcc in Pennsylvania, commentando con la seguente frase che: \"il Dipartimento ha valutato la capacit\u00e0 del sequestro geologico di ridurre le emissioni di CO2. Non \u00e8 una scelta percorribile perch\u00e9 questa tecnologia non \u00e8 sufficientemente sviluppata da poter essere applicata negli impianti proposti per produzioni su larga scala durante il periodo di prova\u201d.\nAmmettere in maniera cos\u00ec trasparente, al di l\u00e0 dei grandi interessi economici in ballo, che questa scelta non \u00e8 percorribile dimostra che tutta l'idea del sequestro, sia, nella migliore delle ipotesi, discutibile quanto pericolosa.\nGli aspetti pi\u00f9 preoccupanti tra quelli enunciati negli studi pi\u00f9 recenti si risolvono in questi tre punti fondamentali:\nIl dibattito per stabilire se sia possibile convertire il carbone in un gas di sintesi, con una ipotesi positiva riguardo ad un'evoluzione della tecnologia Igcc che ne consentirebbe lo sfruttamento per produrre elettricit\u00e0, si risolve solo con la gassificazione: risultato ancora non raggiunto.\nTuttavia la Duke e la Vectren, per costruire il loro impianto costoso e inquinante, hanno recentemente ricevuto dal governo federale pi\u00f9 di 133 milioni di dollari in agevolazioni fiscali.\nQuesto carbone, etichettato come \u201ccarbone pulito\u201d, \u00e8 risultato apparentemente e per certi versi pi\u00f9 pulito di quello polverizzato dal punto di vista dell'inquinamento atmosferico, ma sempre sotto gli standard che prevedono oggi un abbattimento delle emissioni di CO2.\nLacunoso o del tutto assente \u00e8 invece uno studio su cosa fare con i prodotti chimici esalati dal processo di gassificazione (ben diverso da quello di polverizzazione che \u00e8 maggiormente inquinante e che libera nell'atmosfera le nanopolveri) e su quale sia il costo effettivo della costruzione e della messa in opera delle centrali; su quanta dell'energia prodotta verr\u00e0 richiesta per eseguire i processi chimici richiesti, riducendo cos\u00ec l'efficienza complessiva degli impianti; e infine su quale sia l'entit\u00e0 del rischio e della spesa per la \"cattura\" e lo stoccaggio del CO2 quando si andr\u00e0 a iniettare nelle formazioni geologiche sotterranee (senza per altro considerare eventuali danni conseguenti a questa ultima operazione).\nAd oggi nessun progetto Igcc analizza questi temi in dettaglio.\nI costi per la costruzione di questi proposti impianti Igcc sono oltremodo aumentati: il costo dell'Excelsior's Mesaba Igcc in Minnesota \u00e8 salito ad almeno 2.155 miliardi di dollari per un impianto da 603 MW. \nSi arriva alla cifra enorme di 3,5 milioni di dollari per megawatt, pi\u00f9 alta dei costi attuali delle centrali nucleari. \nIl presidente della Duke Energy nell'Indiana, Jim Rogers, ha dichiarato alla stampa che il costo del loro impianto IGCC a Edwardsport \u00e8 cresciuto dagli 1.3 miliardi di dollari all'inizio del 2006 a ben oltre \u201c2 miliardi di dollari\u201d per 630 MW. Questo significa un costo per megawatt di 3,17 milioni di dollari, e in aumento.\nLa cattura e lo stoccaggio dell'anidride carbonica, coster\u00e0 almeno un altro 50% in termini di costruzione, e senza considerare che nessuna di queste centrali ha presentato un reale calcolo di queste spese.\nFacendo un'approssimazione per difetto, i costi di costruzione dell'impianto di Edwardsport salirebbero a 4,75 miliardi di dollari equivalenti a pi\u00f9 di 7,5 milioni di dollari per megawatt. Paragonando questo costo a quello per la centrale nucleare di Marble Hill, la cui costruzione, risalente al 1984, venne bloccata a causa dei costi crescenti, PSI (ora Duke) disse nel 1973 che Marble Hill sarebbe venuta a costare 700 milioni di dollari per 2.260 MW (309.000 dollari/MW). Quando si arriv\u00f2 al processo nel 1977, il costo era duplicato a 1,4 miliardi di dollari (619.000/MW). Quando lo stato dell'Indiana obblig\u00f2 la sospensione dei lavori della centrale, i costi di costruzione erano saliti a 10 miliardi di dollari (4,4 milioni/MW).\nJohn Blair, il Presidente del gruppo ambientalista Valley Watch si pronuncia in merito dicendo: \u00abConoscete anche una sola \u201ccomunit\u00e0 del carbone\u201d prospera? In realt\u00e0 \u00e8 vero il contrario. Il carbone \u00e8 la rovina di chi \u00e8 costretto a conviverci, non la salvezza economica.\u00bb"}
{"id": "1195783", "revid": "6923", "url": "https://it.wikipedia.org/wiki?curid=1195783", "title": "Canottaggio ai Giochi della XX Olimpiade", "text": "Le competizioni del canottaggio dei Giochi della XX Olimpiade si sono svolte nei giorni dal 27 agosto al 2 settembre 1972 presso il Regattastrecke Oberschlei\u00dfheim di Oberschlei\u00dfheim.\nCome a si sono disputati sette eventi tutti maschili."}
{"id": "1195784", "revid": "767487", "url": "https://it.wikipedia.org/wiki?curid=1195784", "title": "Michele Di Monte", "text": "Dedicatosi allo studio della batteria e delle percussioni sin da giovanissimo, dopo gli studi classici, si dedica alla ricerca e all'evoluzione dello strumento, interscambiando esperienze con batteristi italiani e stranieri.\nHa collaborato con: Irio De Paula, Tony Scott, Urbie Green, Enrico Granaffei, Joy Garrison, Cristal White, Zenobio Carmelo Alfano, Dick Halligan, Neiva Veiva, Teixeria e Domingos, Franco Cerri, Bruce Johnson, Kile Gregory, Gianluca Petrella, Cristy Castanon, Poldo Sebastiani, Emanuele Basentini, Marco Sannini, Laurent Felipe, Giorgio Vendola, Gaetano Partipilo, Nico Stufano, Pele' Do Brasil, Pippo Fumaroli, Nico Marziliano, Tiziana Ghiglioni, Guido Di Leone, Saverio Tasca, Mino Lacrignola, Mario Rosini, Maurizio Patarino, Cosmo Intini, Leonardo Principe, Davide Santorsola, Larry Franco, Mariella Carbonara, Gabriele D'Angela, Vito Di Modugno, Michele Carrabba, Paola Arnesano, Nicola Stilo, Angelo Canelli, Gianna Montecalvo, Fabrizio Bosso, Tommaso Lama, Gianni Basso, Giuseppe Bassi, Felice Mezzina, Mirko Signorile, Antonio Tosques, Danilo Sossi, Pino Pichierri, Pippo Lombardo, Pierluigi Balducci, Enzo Cavalli, Marco Contardi, Joice Yuille, Teo Ciavarella, Sai Rosselli, Joe Pisto, Jenny B e molti altri.\nAttualmente svolge attivit\u00e0 concertistica in Italia e all'estero. Dal 1986 insegna batteria e percussioni presso una scuola di musica di Bari ed \u00e8 proprio in questa citt\u00e0 che esercita un'intensa attivit\u00e0 di promozione e diffusione della cultura jazz mediante l'organizzazione e la conduzione di jam session in vari locali dove partecipano professionisti e buona parte dell'underground musicale barese."}
{"id": "1195785", "revid": "6923", "url": "https://it.wikipedia.org/wiki?curid=1195785", "title": "Canottaggio ai Giochi della XIX Olimpiade", "text": "Le competizioni del canottaggio dei Giochi della XIX Olimpiade si sono svolte nei giorni dal 13 al 19 ottobre 1968 nella \"Pista Ol\u00edmpica de Remo y Canotaje Virgilio Uribe del Canal de Cuemanco\", Citt\u00e0 del Messico. \nCome a si sono disputati sette eventi tutti maschili."}
{"id": "1195791", "revid": "107831", "url": "https://it.wikipedia.org/wiki?curid=1195791", "title": "Medaglie maschili dei Campionati europei di nuoto", "text": "In questa pagina sono elencate tutte le medaglie maschili dei campionati europei di nuoto in vasca lunga, a partire dagli europei di Budapest 1926."}
{"id": "1195792", "revid": "287204", "url": "https://it.wikipedia.org/wiki?curid=1195792", "title": "Altopiano di Rascino", "text": "L'Altopiano di Rascino \u00e8 un altopiano carsico situato nel Lazio orientale, in provincia di Rieti, tra i Monti del Cicolano (Cicolano) ai confini con l'Abruzzo nord-occidentale, all'interno del territorio del comune di Fiamignano, con l'intera area classificata come sito di interesse comunitario (SIC).\nGeografia.\nEsteso per 7\u00a0km circa in lunghezza e 5\u00a0km in larghezza, si trova ad una altitudine di circa 1150\u00a0m sul livello del mare circondato da cime che raggiungono i 1500\u00a0m sovrastato dal versante sud-orientale del Gruppo montuoso del Monte Nuria (1888\u00a0m) e del Monte Torrecane, sito di un'ormai diruta torre medievale, facente parte di un antico sistema di difesa della strategica valle di Corno che collegava da Antrodoco la valle del Velino a quella dell'Aterno a L'Aquila.\nCollegato all'adiacente Altopiano d'Aquilente in comune con il territorio di Petrella Salto e a quello di Cornino ai confini con i territori di Antrodoco e Scoppito, \u00e8 presente un lago carsico, il lago di Rascino, di origine meteorica con estensione variabile in funzione della stagione e circondato da un canneto di forma incredibilmente variegata e separato da un piccolo valico dalla vicina piana del laghetto di Cornino, nota nella zona come luogo di libero pascolo per bovini ed armenti. Sono presenti inoltre i resti di un castello medioevale (\"Castello di Rascino\") che sorvegliava una via strategica che portava dal Regno di Napoli allo Stato Pontificio.\n\u00c8 un luogo isolato, quasi incontaminato e dall'interessante risvolto naturalistico con presenza di alcuni agriturismi, usato in estate come pascolo per le mandrie di allevatori delle zone circostanti, mentre in inverno \u00e8 possibile praticarvi per vari mesi con guida lo sci di fondo o con racchette (ciaspe), nonostante la quota non particolarmente elevata.\nD'estate \u00e8 possibile praticare trekking a piedi, a cavallo e in MTB o chiedendo info al CAI di Antrodoco.\nSi pu\u00f2 giungervi in trekking anche dal paese di Antrodoco (dotato di FS) sia attraverso la statale 17 e poi seguendo una traccia o sia un sentiero di 9\u00a0km salendo, a dx sulla Salaria, lasciata la croce di via s.terenziano lungo il Rio, passando per la frazione e/o stazione Fs di Rocca di Fondi (750 mt), attraversando il Piano di Piscignola salendo alla sella di Torrecane e poi scendendo proseguendo verso sud al Piano o verso est risalire sul Monte Nuria.\nImportante \u00e8 la recente risuscitata coltivazione da parte di giovani coltivatori motivati delle lenticchie di Rascino igp, dalla nota e tipica qualit\u00e0 di lenticchia piccola d'altipiano appenninico, apprezzate dai comunque pochi fortunati che possono gi\u00e0 fruirne.\nAccessibilit\u00e0.\nVi si accede provenendo direttamente da Fiamignano e Pescorocchiano attraverso una strada montana, non asfaltata nell'ultima parte o dalla statale 17 provenendo da Antrodoco o L'Aquila ed altra ardua traccia impraticabile nei mesi invernali se non con ciaspe o sci da fondo.\nEventi storici.\nIl 30 maggio 1974 l'altopiano fu teatro di uno scontro a fuoco tra un gruppo di neofascisti e le forze dell'ordine, durante il quale venne ucciso Giancarlo Esposti, militante di Ordine Nero."}
{"id": "1195793", "revid": "247222", "url": "https://it.wikipedia.org/wiki?curid=1195793", "title": "\u010calga", "text": "\u010calga () \u00e8 una forma di musica folk bulgara denominata anche etnomusic o etnopop. Essa si fonda sul tradizionale folk balcanico e incorpora elementi di musica arabo-turca, greca come anche motivi tratti dalla musica tradizionale bulgara, dal flamenco e dalla musica klezmer. Molte \"hit\" \u010dalga sono anche \"hit\" greche, turche e financo romene (manele). Le star pop-folk bulgare spesso realizzano \"cover\" di \"hit\" straniere con arrangiamenti nuovi e interpretazioni pi\u00f9 prettamente bulgare.\nStoria.\nLa parola \"\u010dalga\" deriva dal termine turco \u00e7alg\u0131 (pronunciato \"cial-ga\"; dallo stile di musica araba \"chalghi\" o \"tchalgi\" a Baghdad) e significa semplicemente \"suonare\" o \"musica\".\nNei fatti il movimento \"\u010dalga\" \u00e8 derivato dall'arte dei \"\u010dalgad\u017eja\" (sempre parola d'origine turca e arabo che significa \"musicisti\"), un tipo di musicisti in grado di suonare qualsiasi tipo di musica, ma con l'aggiunta alle canzoni di un ritmo distintivo. \nSpesso un \u010dalgad\u017eja non \u00e8 in grado di leggere la musica, ma soltanto di suonarla a memoria. Suonando in gruppi ai festival o ai matrimoni questi artisti resero popolare la \u010dalga. Taluni ritengono che questa musica sia una delle tracce pi\u00f9 forti della dominazione ottomana. Al tempo del socialismo in Bulgaria, sulle basi delle norme estetiche del marxismo-leninismo, questo genere venne osteggiato e proibito. Questo semplice e paesano genere musicale non trovava posto nell'ottica del progresso di un moderno Stato socialista. Inoltre quando l'ultimo leader comunista bulgaro, Todor \u017divkov, decise di dare un'impronta maggiormente nazionalistica alla visione socialista dello Stato, queste musicalit\u00e0 della tradizione orientale vennero considerate inferiori rispetto a quelle che avevano radici pi\u00f9 prettamente slave. Mentre la musica del tipo \u010dalga veniva osteggiata in Bulgaria, essa godeva di minori restrizioni in Jugoslavia, dove si attuava una forma pi\u00f9 flessibile di socialismo. Molti bulgari si sintonizzavano su radio serbe dove si poteva ascoltare il \"turbo-folk\".\nIn tutti i balcani le tradizioni folk si modernizzarono. In Grecia la musica pop incorpor\u00f2 la tradizione la\u00efk\u00f3 (\"popolare\"), un genere basato principalmente sui \"melos\" dell'Asia minore greca. Molte di queste arie sono state successivamente prese in prestito in Bulgaria.\nLa \u010dalga nel nuovo secolo.\nNegli anni 2000 la popolarit\u00e0 della \u010dalga sta un po' scemando e sempre pi\u00f9 viene sostituita dalla musica pop occidentale, dalla musica tradizionale bulgara o anche da nuovi percorsi musicali. Attualmente le case discografiche lavorano insieme ad altre regioni europee rendendo la \u010dalga popolare sia in patria sia all'estero."}
{"id": "1195794", "revid": "39224", "url": "https://it.wikipedia.org/wiki?curid=1195794", "title": "Yuriy Prilukov", "text": ""}
{"id": "1195804", "revid": "123821452", "url": "https://it.wikipedia.org/wiki?curid=1195804", "title": "Vincenzo Cantatore", "text": "Biografia.\nNasce a Bari nel quartiere periferico di Santo Spirito. Vive la prima infanzia a Ginosa, comune della provincia di Taranto. All'et\u00e0 di 5 anni si trasferisce a Roma che diviene la sua citt\u00e0 di adozione.\nCarriera da dilettante.\n si avvicina per la prima volta al pugilato, spinto dal padre, all'et\u00e0 di tredici anni e, una volta maggiorenne, comincia la trafila nei dilettanti. Nel 1990 e nel 1992 si laurea campione italiano dei pesi massimi, in entrambe le occasioni batte in finale, ai punti, il boxeur milanese Giacobbe Fragomeni.\nConvocato per le Olimpiadi di Barcellona 1992, lascia il ritiro azzurro prima della fine dei giochi, in polemica con gli altri pugili del team. In precedenza aveva battuto la futura medaglia d'argento Daniel Petrov.\nCarriera da professionista.\nNel 1993 passa professionista e, dopo appena due anni, con pochi match all'attivo, ottiene la sua prima chance tricolore, ma viene battuto dal milanese Francesco Spinelli. Nel 1996 si prende la rivincita, e conquista per la prima volta il titolo italiano dei pesi massimi con un ko sull'undicesima ripresa.\nDopo un assalto infruttuoso al titolo dell'Unione Europea, scende nella categoria dei pesi massimi-leggeri e, nel 1998, conquista il mondiale WBU mandando al tappeto il campione in carica Andy Sample. Difende la cintura per la prima volta nel 1999, al PalaMazzola di Taranto, contro l'imbattuto Dirk Wallyn. Poi, sempre nello stesso anno, contro Terry Ray e Damon Reed, vincendo entrambi gli incontri prima del limite.\nNel 2000 tenta la scalata nella sigla WBC e conquista il titolo internazionale sbarazzandosi in soli tre minuti del brasiliano Rogerio Lobo. Difende la cintura per tre volte, prima di soccombere, nel 2002, allo sfidante Wayne Braithwaite.\nNel dicembre 2004, divenuto primo nelle classifiche di merito EBU, ottiene il diritto a sfidare il campione europeo in carica Pietro Aurino. In vista di un derby azzurro con in palio la cintura continentale, la Rai impegna il proprio palinsesto televisivo, ma ancor prima dell'inizio delle trattative, il pugile di Torre Annunziata lascia vacante la cintura per tentare la scalata internazionale nella sigla WBC. Cantatore conquista quindi il titolo vacante affrontando e battendo ai punti il co-sfidante Ismail Abdul, per poi, a sua volta, rinunciare alla difesa, a causa di un infortunio al braccio sinistro.\nNel dicembre 2005, Pietro Aurino, diventato nel frattempo campione internazionale per la sigla WBC, chiamato a sostenere una difesa volontaria, lancia la sfida al pugile romano. Ma i due atleti non raggiungono l'accordo economico per la realizzazione dell'incontro.\nIl 20 maggio 2006, in occasione del centenario di Primo Carnera, Cantatore organizza una riunione pugilistica a Piazza di Siena, avente come match clou il suo combattimento contro il camerunese Jean Cloud Bikoi (in quell'occasione sale sul ring, per la prima ed unica volta in Italia, il futuro campione italo-tedesco Francesco Pianeta).\nIl 22 giugno 2007 Cantatore affronta l'ucraino Alexander Gurov nella suggestiva cornice dei Fori Imperiali di Roma, coinvolgendo lo speaker d'eccezione Pino Insegno ed il cantautore Franco Califano. Nell'occasione si riprende il titolo europeo dei massimi-leggeri vincendo ai punti al termine di un incontro infuocato.\nNel novembre 2007 viene sfidato da Silvio Branco, il quale mette in palio la cintura intercontinentale WBA appena conquistata. Cantatore rifiuta, essendo gi\u00e0 proiettato verso la difesa del titolo europeo fissata per dicembre.\nIl 14 dicembre 2007, al PalaLottomatica di Roma, contro il danese Johny Jensen, Cantatore riempie la struttura in ogni ordine di posto, segnando uno storico record di incassi ai botteghini. Il parterre vede presenti tra gli altri il Ministro Giovanna Melandri, l'assessore provinciale Adriano Panatta, l'ex calciatore Zib\u00ec Boniek, gli attori Jimmy Ghione, Beppe Fiorello, Giovanna Mezzogiorno, Isabella Ferrari, Max Tortora, Paolo Conticini, Jonis Bashi ed i cantautori Alex Britti e Renato Zero. Nonostante il tifo casalingo, quello che doveva essere un semplice match di rodaggio per poter poi lanciare la sfida mondiale ad Antonio Tarver, si trasforma in una disfatta, con Cantatore che finisce KO nel corso della seconda ripresa. Il 31 dicembre dello stesso anno, per le difficolt\u00e0 riscontrate a rimanere nei propri limiti di peso, Vincenzo Cantatore annuncia il suo ritiro dal pugilato professionistico.\nA settembre del 2014, tuttavia, ancora Silvio Branco, in occasione del proprio ritiro, propone a Cantatore quel match mai disputato negli anni del professionismo, in una sorta di serata d'addio utile a decretare \u00abil miglior pugile romano degli ultimi trent'anni\u00bb, ma Cantatore declina la sfida dichiarando: \u00abPur riconoscendo tutto quello che Branco ha fatto sul ring, non lo ritengo un pugile al mio livello. Senza presunzione credo di essere a tutt'oggi un atleta di livello superiore, che fra le altre cose non \u00e8 mai tornato indietro sulle proprie decisioni: secondo me se uno sportivo decide di ritirarsi, deve rimanere coerente con le sue scelte. Per altro ho fortissimi dubbi sul fatto che, dopo sette anni di inattivit\u00e0, la Federazione possa rilasciarmi il nullaosta per combattere\u00bb.\nEsperienze televisive.\nFigura trainante del movimento pugilistico italiano degli anni Novanta, e capace di coinvolgere un seguito considerevole di appassionati, Cantatore ha quasi sempre ottenuto la diretta televisiva e radiofonica sia per i match combattuti oltreoceano che per quelli disputati in Italia. \u00c8 stato inoltre ospite e opinionista in alcune trasmissioni televisive Rai e Mediaset.\nNel 2004 ha fatto parte del cast di \"Questa Domenica\", nota trasmissione di Canale 5.\nNel 2005 \u00e8 stato protagonista di un docufilm intitolato \"A pugni chiusi, a cuore aperto\" diretto da Stefano Calvagna e dedicato alla vita del pugile, ripreso durante gli allenamenti, gli incontri e la vita privata.\nNel 2008 \u00e8 stato tra i concorrenti del reality show \"Uomo e gentiluomo\", condotto da Milly Carlucci su Rai 1, format durato solo una puntata a causa degli ascolti bassi.\nNel 2009, su Italia 1, \u00e8 stato commentatore della terza edizione del reality \"La talpa\", condotto da Paola Perego.\nDal 2012 al 2015 \u00e8 stato impegnato come attore nella serie televisiva di \"R.I.S. Roma Delitti Imperfetti\".\nNella fiction del 2014 di Rai Uno \"Mister Ignis - L'operaio che fond\u00f2 un impero\", avente ad oggetto la vita di Giovanni Borghi, ha interpretato la parte del pugile Guido Mazzinghi.\nL'11 gennaio 2015, ha partecipato come concorrente ad una puntata della trasmissione televisiva \"Avanti un altro!\".\nCarriera di preparatore atletico di calcio.\nIl 4 luglio del 2019, viene annunciato nello staff tecnico dell'amico Sini\u0161a Mihajlovi\u0107 al , come attivit\u00e0 complementare alla performance con indirizzo psico-motorio. Viene riconfermato nel ruolo fino alla stagione 2020/2021.\nVita privata.\nCantatore \u00e8 sposato e ha due figlie. Nel 2010 si \u00e8 laureato in Scienze politiche all'Universit\u00e0 degli Studi di Parma, con voto di 100/110 discutendo una tesi dal titolo \"Lo sport nella Societ\u00e0\"."}
{"id": "1195805", "revid": "228587", "url": "https://it.wikipedia.org/wiki?curid=1195805", "title": "Impact factor", "text": ""}
{"id": "1195809", "revid": "200568", "url": "https://it.wikipedia.org/wiki?curid=1195809", "title": "Triossido di arsenico", "text": ""}
{"id": "1195817", "revid": "1573940", "url": "https://it.wikipedia.org/wiki?curid=1195817", "title": "Moenkhausia sanctaefilomenae", "text": "Moenkhausia sanctaefilomenae () \u00e8 un pesce osseo d'acqua dolce appartenente alla famiglia Characidae.\nDistribuzione e habitat.\nQuesto pesce \u00e8 diffuso nel bacino dei fiumi Uruguay, S\u00e3o Francisco, Paran\u00e1 e Parna\u00edba; il locus typicus \u00e8 Santa Filomena, in Brasile. Abita le acque calme e ricche di vegetazione, anche galleggiante.\nDescrizione.\nIl corpo \u00e8 alto, allungato, molto compresso ai fianchi. Come la maggioranza dei caracidi, \u00e8 presente la pinna adiposa. La livrea presenta una colorazione di fondo avorio argentea: ogni scaglia ha l'estremit\u00e0 pi\u00f9 scura. La parte superiore dell'occhio \u00e8 rosso vivo, mentre la radice della coda \u00e8 nera, preceduta da una fascia verticale gialla e seguita da una fascia sottile bianca. Le pinne sono trasparenti, e la pinna anale e quelle ventrali sono delicatamente ortlate di bianco. &lt;br&gt;\nLa femmina presenta un ventre pi\u00f9 accentuato. &lt;br&gt;\nRaggiunge una lunghezza di 7 cm.\nBiologia.\nComportamento.\n\u00c8 un pesce che vive in gruppi, .\nAlimentazione.\n\"M. sanctaefilomenae\" si nutre sia di piccoli invertebrati (crostacei, anellidi e insetti) che di alghe e altra materia vegetale.\nRiproduzione.\n\u00c8 oviparo e la deposizione pu\u00f2 avvenire sia in coppie che in gruppi; non ci sono comunque cure nei confronti delle uova, che possono anche essere mangiate dagli stessi pesci che le hanno deposte.\nAcquariofilia.\nLe piccole dimensioni, l'elegante livrea e la facilit\u00e0 di allevamento hanno fatto di questo pesce un comune ospite di acquari; va allevato in gruppi di almeno cinque esemplari."}
{"id": "1195820", "revid": "4106", "url": "https://it.wikipedia.org/wiki?curid=1195820", "title": "Amalio Viarengo", "text": ""}
{"id": "1195823", "revid": "458502", "url": "https://it.wikipedia.org/wiki?curid=1195823", "title": "Comuni della Vallonia", "text": "La Vallonia \u00e8 suddivisa in 262 comuni, elencati nella tabella che segue. I numeri si riferiscono alla posizione dei comuni nelle mappe delle rispettive province."}
{"id": "1195824", "revid": "767487", "url": "https://it.wikipedia.org/wiki?curid=1195824", "title": "Carborani", "text": "I carborani sono composti cluster caratterizzati dalla presenza di atomi di carbonio e di boro. Come nel caso dei borani, anche queste molecole possiedono geometria poliedrica e seguendo le regole di Wade e Mingos sono classificate in \"closo-\", \"nido-\", \"aracno-\", \"ifo-\". Esempi interessanti di carborani sono quelli icosaedrici \"closo-\", estremamente stabili.\nTra i pi\u00f9 importanti carborani spicca C2B10H12 (dicarbadodecaborano(12)), utilizzato in sintesi inorganica e anche a livello industriale con applicazioni che vanno dalla produzione di polimeri resistenti al calore ad applicazioni mediche. Questo composto viene detto super aromatico in quanto obbedisce alla regola di H\u00fcckel ed esibisce elevata stabilit\u00e0 termica. Presenta forme isomere (1,7 e 1,12), ottenibili per riscaldamento della molecola 1,2. Altro importante carborano \u00e8 l'anione [CHB11H12]-, utilizzato per ottenere superacidi solidi. Il carborano superacido H(CHB11Cl11) \u00e8 un milione di volte pi\u00f9 forte dell'acido solforico. La ragione di questa elevata acidit\u00e0 risiede nella stabilit\u00e0 dell'anione [CHB11Cl11]-, contenente come sostituenti atomi elettronegativi di cloro. H(CHB11Cl11) \u00e8 l'unico acido conosciuto in grado di protonare il fullerene C60 senza decomporlo.\nStruttura.\nLa struttura geometrica deltaedrica dei carborani pu\u00f2 essere determinata applicando le regole di Wade e Mingos (vedi la voce riguardante i borani). Si ricorda che ogni frammento C-H contribuisce con 3 elettroni al computo totale della molecola, ogni frammento B-H con una coppia di elettroni mentre ogni singolo H contribuisce con un singolo elettrone. Occorre altres\u00ec non dimenticare il contributo delle cariche elettroniche.\nAnalizziamo a titolo di esempio il carborano C2B7H13: il contributo totale dei frammenti C-H vale 6, quello per B-H vale 14 mentre tutti i singoli H contribuiscono con quattro elettroni. Il totale \u00e8 6 + 14 + 4 = 24, cio\u00e8 12 coppie di elettroni. Essendo il numero di vertici \"n\" = 9 (2 di C + 7 di B), applicando le regole di Wade e Mingos si perviene che trattasi \"aracno-\"C2B7H13 (n + 3 coppie elettroniche totali).\nSintesi e reattivit\u00e0.\nIl \"closo-\"1,2-C2B10H12, \u00e8 il carborano pi\u00f9 ampiamente studiato ed \u00e8 di semplice sintesi di laboratorio. Si ottiene facendo reagire il decaborano, B10H14, prima con un dialchil solfuro e successivamente con acetilene:\nIl dicarbadodecaborano(12), similmente al benzene, \u00e8 in grado di subire sostituzione nucleofila aromatica.\n\"closo-\"1,2-C2B10H12 pu\u00f2 perdere i 2 idrogeni legati al carbonio per trattamento con N-butil litio (\"litiazione\"). I bilitiocarborani sono buoni nucleofili e sono in grado di reagire con composti quali CO2, I2 e NOCl.\nPur essendo molto stabile, il dicarbadodecarborano(12) si pu\u00f2 parzialmente frammentare utilizzando una base forte:\nNa[C2B9H12] reagisce con idruro di sodio perdendo un idrogeno e formando il \"nido-\"[C2B9H11]2-:\n[C2B9H11]2-, chiamato anione \"dicarbollide\", \u00e8 un importante ligando isolobale al ciclopentadienuro C5H5-, la cui simile reattivit\u00e0 nel formare composti a sandwich \u00e8 sfruttata in ambito sintetico."}
{"id": "1195827", "revid": "599013", "url": "https://it.wikipedia.org/wiki?curid=1195827", "title": "Amulio Viarengo", "text": "Professionista tra il 1926 e il 1933.\nCarriera.\nCorse per la Bianchi e la Prina. Non ottenne alcuna vittoria di rilievo, ma i piazzamenti pi\u00f9 importanti comprendono un terzo posto al Giro del Piemonte nel 1928 ed alla Parigi-Tours nel 1932. Partecip\u00f2 a due edizioni del Giro d'Italia, concludendo al settimo posto nel 1928, e a tre edizioni del Tour de France."}
{"id": "1195828", "revid": "1687149", "url": "https://it.wikipedia.org/wiki?curid=1195828", "title": "Punto di aderenza", "text": "In topologia generale, un punto formula_1 \u00e8 un punto di aderenza ad un sottospazio di uno spazio topologico se \u00e8 possibile trovare punti di questo sottospazio \"arbitrariamente vicini\" ad formula_1. Si tratta di una nozione meno restrittiva di quella di punto di accumulazione.\nDefinizione.\nUn punto formula_3 \u00e8 aderente ad formula_4 se e solo se, comunque si prenda un intorno dell'elemento formula_3, l'intersezione dell'intorno con l'insieme formula_4 \u00e8 sempre non vuota. \nOvvero, formula_3 \u00e8 un punto di aderenza per formula_4 se e solo se formula_3 \u00e8 un punto di accumulazione per formula_4 o \u00e8 un punto isolato di formula_4. \nSpazi topologici.\nUn punto formula_12 appartenente ad uno spazio topologico formula_13 \u00e8 detto punto di aderenza (o punto di chiusura) per un sottoinsieme formula_14 di formula_15 se ogni aperto contenente formula_12 interseca formula_17. In simboli:\nSpazi metrici.\nIn uno spazio metrico, se si considera la topologia naturalmente indotta dalla metrica, la definizione \u00e8 equivalente alla richiesta seguente.\ndove con formula_20 si indica la palla di raggio formula_21 e centro formula_12. Non ne consegue (come nel caso dei punti di accumulazione) che in ogni palla vi siano infiniti punti di formula_17.\nDifferenza con i punti di accumulazione.\nTutti i punti di accumulazione di formula_17 sono anche aderenti ma non \u00e8 valido il viceversa. Non \u00e8 richiesto infatti che ogni intorno di formula_12 intersechi formula_17 in punti diversi da formula_12. L'intersezione non vuota pu\u00f2 essere garantita dallo stesso punto, purch\u00e9 appartenente a formula_17.\nNe consegue che tutti i punti di formula_17 sono aderenti in formula_17, anche quando non sono di accumulazione. In tale ultimo caso si parla di punti isolati.\nChiusura di un insieme.\nL'insieme dei punti di aderenza di formula_17 \u00e8 detto \"chiusura\" (o \"aderenza\") di formula_17."}
{"id": "1195835", "revid": "287204", "url": "https://it.wikipedia.org/wiki?curid=1195835", "title": "Bestetti", "text": ""}
{"id": "1195837", "revid": "287204", "url": "https://it.wikipedia.org/wiki?curid=1195837", "title": "Ammuntadore", "text": "Lammuntad\u00f2re (dal sardo \"ammuntare\"/\"-ai\" \"avere incubi\") \u00e8 una creatura della mitologia sarda che attaccherebbe le persone nel sonno tramite gli incubi (in sardo chiamati \"ammuntad\u00f9ras\"). Per alcuni versi questa figura non sembrerebbe altro che un'interpretazione dell'incubo dei romani.\nStoria.\nSi hanno molte testimonianze riguardo all'esistenza di esseri notturni fantastici, ma di figure capaci talvolta di agire sfruttando il sonno delle persone con malignit\u00e0, in Sardegna, pare se ne parlasse da tempo. Per alcuni studiosi tale credenza ebbe principalmente origine dopo il 241 a.C., ovvero dopo la cattura dell'isola da parte dei romani a seguito della vittoria riportata sui Cartaginesi, ma per altri la Sardegna avrebbe sviluppato queste superstizioni gi\u00e0 molto prima.\nSarebbe ancora oggi possibile ascoltare dagli anziani qualche racconto al riguardo sebbene molte testimonianze comincino a mancare e queste credenze inizino ad abbandonare l'interesse delle nuove generazioni.\nL'Ammuntadore avrebbe perso col tempo il suo carattere di spirito notturno assumendone uno pi\u00f9 \"cristiano\" comunemente associato a quello di Satana.\nEsisterebbero anche formule e preghiere tutt'oggi ottenibili per scacciare questo demone.\nDai sintomi espressi dalle presunte persone \"visitata\" da questi spiriti si direbbe che siano le creature della notte chiamate dai romani Incubi (Incubus) o, nella versione femminile, Succubi (Succubus). Tali sintomi coinciderebbero con forte pressione sul petto, visioni macabre e spaventose in alcuni casi la morte della vittima per soffocamento. Da queste descrizioni l'ammuntadore e gli incubi sono molto simili e sono quindi probabilmente lo stesso demone o ente con un diverso nome.\nTestimonianze.\nDavvero tante son le persone che dicono di esser state sue vittime. A quanto riportano varie testimonianze, dovrebbe trattarsi di un essere che non possiede una vera e propria forma poich\u00e9 questa cambia a seconda della vittima. Porta un senso di soffocamento e di disperazione che spesso arrivano a svegliare il dormiente. Una volta svegli ci si troverebbe davanti ad uno spettacolo davvero macabro: alcuni sostengono di aver visto l'Ammutadori sotto forma di strega, di scheletro, di nuvole di vapore, di persone il cui volto non era ben visibile o insanguinato. Durante questo periodo di tempo solitamente breve, non si pu\u00f2 muover alcun muscolo e se si prova ad urlare, non ci si riesce. Alcuni sostengono di aver provato anche forti dolori al petto come se qualcosa si trovasse su di esso e li obbligasse a rimanere come paralizzati.\nTeorie.\nOvviamente molti sono gli scettici e questo genere di apparizioni sono da considerarsi semplicemente come normali incubi notturni o suggestione. \nL'aspetto che si attribuisce all'Ammutadori \u00e8 infatti generalmente collegato alla morte (tranne per alcuni casi) e quindi ci\u00f2 potrebbe semplicemente esser dovuto al timore di chi fa sogni riguardo a questo argomento. \nUna teoria legata allo stato di paralisi che si prova durante l'attacco de s'Ammutadori riporta al passaggio tra la veglia e il sonno, o viceversa. In questa fase particolare, il corpo si trova addormentato mentre la mente risulta essere cosciente."}
{"id": "1195839", "revid": "287204", "url": "https://it.wikipedia.org/wiki?curid=1195839", "title": "Daniele Abbado", "text": "Biografia.\nFiglio del direttore d'orchestra Claudio Abbado, Daniele Abbado si diploma presso la scuola d'Arte Drammatica del Piccolo Teatro di Milano, e nel 1985 si laurea in Filosofia presso l'Universit\u00e0 degli Studi di Pavia. Dopo alcune esperienze come aiuto regista in produzioni liriche e teatrali, nel 1988 inizia l'attivit\u00e0 di regista, occupandosi di teatro, teatro musicale, televisione e spettacoli multimediali.\nDopo le prime produzioni la sua ricerca si orienta nella direzione di un sempre pi\u00f9 stretto dialogo tra i diversi linguaggi dello spettacolo. Nell'aprile del 2005 gli viene assegnato il Premio Franco Abbiati della Critica Musicale Italiana per il suo spettacolo \"Il prigioniero e Volo di Notte\" andato in scena al Maggio Musicale Fiorentino.\nDal 2003 al 2012 Daniele Abbado \u00e8 stato direttore artistico della Fondazione I Teatri di Reggio Emilia."}
{"id": "1195840", "revid": "1573940", "url": "https://it.wikipedia.org/wiki?curid=1195840", "title": "Santuario di Santa Maria in Valle", "text": "Il santuario di Santa Maria in Valle \u00e8 un edificio sacro situato nel comune di Laterina Pergine Valdarno, in provincia di Arezzo, lungo la strada che dalla localit\u00e0 di Rimaggio conduce all'Arno.\nStoria e descrizione.\nLa chiesa attuale risale agli anni Quaranta del Seicento e fu eretta su un precedente oratorio. Preceduto sul fronte e sul lato sinistro da un portico con colonne monolitiche, aggiunto nel 1678, presenta una facciata con portale sormontato da timpano spezzato e affiancato da due finestre.\nSulla parte posteriore della copertura, sorretta da capriate lignee, emerge il campaniletto a vela; l'interno, ad aula unica, custodisce numerosi arredi sei-settecenteschi, tra i quali un interessante organo. L'immagine raffigurante la \"Madonna col Bambino\", attribuita all'ambito di Margarito d'Arezzo (seconda met\u00e0 del XIII secolo), e oggetto di grande devozione popolare, per ragioni di sicurezza \u00e8 portata nella chiesa solo in occasione delle feste annuali."}
{"id": "1195844", "revid": "1573940", "url": "https://it.wikipedia.org/wiki?curid=1195844", "title": "Chiesa di San Bartolomeo (Vitereta)", "text": "La chiesa di San Bartolomeo \u00e8 un edificio sacro situato a Vitereta, nel comune di Laterina Pergine Valdarno, in provincia di Arezzo.\nStoria e descrizione.\nAnticamente suffraganea della pieve di San Cassiano in Campavane, fu completamente riedificata nel Settecento in forme barocche, secondo quelle che erano all'epoca le tipologie nelle chiese del Valdarno. Presenta sulla semplice facciata quattro specchiature laterali in cui sono dipinte le figure degli \"Evangelisti\", attualmente poco leggibili. L'interno, a navata unica con copertura a volta ribassata, \u00e8 ornato da stucchi e finti marmi."}
{"id": "1195845", "revid": "78273", "url": "https://it.wikipedia.org/wiki?curid=1195845", "title": "Accordi di villa Madama", "text": ""}
{"id": "1195847", "revid": "1005847", "url": "https://it.wikipedia.org/wiki?curid=1195847", "title": "Referendum sull'indipendenza del Montenegro", "text": ""}
{"id": "1195848", "revid": "118565250", "url": "https://it.wikipedia.org/wiki?curid=1195848", "title": "Pietro Chesi", "text": "Professionista tra il 1925 ed il 1934, soprannominato \"Pelo\". Vinse la Milano-Sanremo del 1927.\nCarriera.\nMilite ciclista presso la legione di Carpi, corse per la Niccol\u00f2 Biondo e la Morozzi. Nel 1927 ottenne una vittoria a sorpresa alla Milano-Sanremo, precedendo i favoriti Binda e Piemontesi, dopo essere andato in fuga a pi\u00f9 di 200 km dal traguardo. In questo modo colse la sua prima e unica vittoria da professionista. Fu sesto alla Milano Sanremo dell'anno successivo e decimo al Giro d'Italia 1928, dove conquist\u00f2 un significativo terzo posto nella tappa pi\u00f9 dura, la Arezzo-Sulmona vinta da Binda. Temperamento temerario e sregolato, la sua carriera ciclistica fu di breve durata e si concluse di fatto con la squalifica per traino subita alla fine della decima tappa Genova-Cuneo del Giro d'Italia 1931, dopo la quale il suo nome scomparve dagli ordini di arrivo.\nCatturato nell'agosto 1944 a Firenze dai partigiani per la sua adesione alla RSI nelle file delle Brigate Nere volute da Alessandro Pavolini, fu processato da un improvvisato tribunale popolare e rilasciato per l'intervento di un ammiratore. Pochi giorni dopo fu nuovamente catturato da un gruppo di antifascisti e fucilato non molto distante dalla Basilica di Santa Croce a Firenze.\n\u00c8 sepolto nel sacrario dedicato ai caduti della Repubblica Sociale al Cimitero di Trespiano."}
{"id": "1195849", "revid": "4106", "url": "https://it.wikipedia.org/wiki?curid=1195849", "title": "Pietro Chiesi", "text": ""}
{"id": "1195850", "revid": "1318658", "url": "https://it.wikipedia.org/wiki?curid=1195850", "title": "TMS Entertainment", "text": ", precedentemente e , \u00e8 uno studio di animazione giapponese.\nFondata a Tokyo nel 1964 come \"Tokyo Movie\", \u00e8 stata tra i principali studi di animazione per decenni creando e producendo moltissime serie. Tra queste \u00e8 il caso di citare \"Lupin III\", \"Lady Oscar\", \"Jenny la tennista\", \"Occhi di gatto\", \"Hamtaro\", \"Bakugan\", \"Sonic X\" e la seconda serie di \"Rocky Joe\"; ha anche realizzato le animazioni in particolare per diverse serie co-prodotte con case di altri paesi come la DiC Entertainment (\"L'ispettore Gadget\", \"Iridella e il ladro di stelle\", \"Denny\", \"Isidoro\", \"The Real Ghostbusters\") e in Francia (\"Ulisse 31\"), la Rai in Italia (\"Il fiuto di Sherlock Holmes\", \"Reporter Blues\" e \"I ragazzi del Mundial\"), la Sunbow, la Marvel Entertainment e la Disney negli Stati Uniti (\"Transformers\", \"Spider-Man\", \"DuckTales - Avventure di paperi\", \"Le nuove avventure di Winnie the Pooh\", \"I Gummi\") e anche la Warner Bros. (\"Batman\", \"I favolosi Tiny\", \"Animaniacs\", \"Superman\")\nNel 1995 si \u00e8 fusa per incorporazione con la Kyokuichi, dando vita alla \"TMS Entertainment Ltd.\", societ\u00e0 del gruppo SEGA Sammy, che oltre agli anime produce videogiochi e realizza e gestisce parchi divertimenti. L'azienda conta 204 dipendenti ed ha una sussidiaria chiamata Telecom Animation Film con cui si gestisce le produzioni. Tra le serie prodotte dopo la fusione ci sono \"Detective Conan\", Monster Rancher, \"Project Arms\", \"D.Gray-man\", \"\", \"All Out!!\", \"Dr. Stone\", \"Rent a Girlfriend\" e \"Don't Toy with Me, Miss Nagatoro\".\nProduzioni.\nProduzioni straniere.\nLa TMS ha anche lavorato a numerose popolari serie animate trasmesse in Paesi stranieri, soprattutto negli Stati Uniti d'America, che nonostante sono in collaborazione con il proprio studio giapponese, queste serie annoverano di maggiore successo in Italia.\nAltre opere.\nLa TMS Entertainment ha anche lavorato ai seguenti anime come subappaltatrice:"}
{"id": "1195852", "revid": "458502", "url": "https://it.wikipedia.org/wiki?curid=1195852", "title": "Duomo di Tortona", "text": "Il duomo di Tortona, dedicato alla Vergine Maria Assunta e a san Lorenzo martire, \u00e8 la cattedrale della diocesi di Tortona.\nStoria antica.\nAd inizio del '500 gli spagnoli tramutarono il castello di Tortona in fortezza, cos\u00ec l'antica cattedrale ed il grandioso palazzo vescovile costruite sulla sommit\u00e0 del colle Savo dovettero essere cedute dalla diocesi. Si dovette cos\u00ec iniziare la costruzione di una nuova cattedrale; la scelta del luogo cadde sulla chiesa di San Quirino poich\u00e9, data la sua collocazione, con lo sviluppo della citt\u00e0 verso ponente la cattedrale si sarebbe trovata in posizione centrale.\nLa posa della prima pietra avvenne nel 1574 ed i lavori terminarono nel 1592. Fu consacrata (a met\u00e0 costruzione) nel 1583 dal vescovo Cesare Gambara alla presenza della Signora di Tortona Cristina di Danimarca. Il 1\u00ba ottobre 1891 il chierico Luigi Orione fu nominato custode della cattedrale; con quest'incarico pot\u00e9 mantenersi agli studi in seminario.\nArchitettura e storia.\nL'architettura della cattedrale rispetta i dettami della controriforma, fatta salva l'assenza del transetto, giustifica dalla mancanza di spazio in quanto la chiesa si veniva a trovare stretta tra due strade ed addossata alle mura cittadine. La facciata originaria era in mattoni a vista divisi in due ordini, quello superiore terminava con una semplice tabernazione lineare(priva di frontone) e due piccoli campanili laterali coperti da una copertura piramidale a coppi.\nNella prima met\u00e0 del seicento i lavori cessarono sia per mancanza di fondi sia per gli eventi storici che afflissero Tortona (come la peste del 1630 e ben due assedi). Tutto questo caus\u00f2 una marcata differenza tra i ricchi interni e la semplicit\u00e0 dei prospetti esterni tutti in mattoni a vista. Nel 1661 venne realizzato il cosiddetto \"passetto\" che mette in comunicazione il palazzo vescovile con la cattedrale attraverso una galleria che scavalca l'attuale via De Amicis ed uno scalone (un tempo ligneo) addossato alla contro-facciata; nel 1784 l'antico altare maggiore era realizzato in legno mentre l'attuale, in marmo, proviene dalla chiesa di san Tommaso apostolo di Pavia. Ancora nel 1820 la cattedrale risultava incompiuta, mancante della (mai realizzata) cupola sulla navata centrale. Solo nel 1853 vennero ripresi i lavori di completamento, con l'affrescatura delle volte laterali e centrali realizzata dall'artista Paolo Maggi e l'aggiunta degli ornati, mentre l'antico pavimento, costellato di pietre tombali venne sostituito con uno di scuola veneziana.\nLa facciata, di ispirazione neoclassica, opera dell'architetto Nicol\u00f2 Bruno, \u00e8 della seconda met\u00e0 dell'Ottocento (1880-85). La sua costruzione ha comportato una completa intonacatura della stessa e l'aggiunta di un frontone di stile neoclassico che ospita, in una nicchia, una statua rappresentante il Padre Eterno, e l'innalzamento dei campanili laterali tramite tiburi ottagonali e di cupolette.\nInterni.\nL'interno della chiesa \u00e8 ampio e diviso in tre navate, quella centrale \u00e8 a botte con sottarchi mentre quelle laterali sono caratterizzate da piccole volte a crociera. Gli altari perimetrali sono addossati direttamente alla parete data l'assenza di cappelle laterali. \nLa navata sinistra e caratterizzata dalla presenza del battistero in marmo di Polcevera (sec. XVIII), dall'affresco, rappresentante il \"Battesimo di Ges\u00f9\", realizzato da Gian Mauro della Rovere detto il Fiammenghino, da una tela di Aurelio Luini raffigurante una Madonna fra San Rocco e San Sebastiano e dall'altare dedicato alla Madonna del buon consiglio di scuola ligure che \u00e8 il pi\u00f9 antico presente nella chiesa ed era in origine dedicato a San Marziano. \nLa navata destra presenta la particolarit\u00e0 degli altari che appartengono alla cultura antica Genovese in quanto provenienti dalla sconsacrata chiesa genovese dei SS. Giacomo e Filippo e che furono acquistati in sostituzione di quelli preesistenti, dato il loro cattivo stato, nel 1862. Nella seconda campata \u00e8 presente una tela del gi\u00e0 citato Fiamminghino che raffigura la \"Caduta di San Paolo\". Addossato alla prima campata lo scalone marmoreo che conduce al Palazzo Vescovile e i cui pilastrini provengono dalla settecentesca balaustra del dismesso presbiterio senatorio.\nLa navata centrale \u00e8 stata affrescata da Francesco e Giuseppe Ferrari, nel centro,all'interno di quattro medaglioni, sono rappresentati i temi legati al culto della Cattedrale ovvero \"La Gloria di San Innocenzo\", \" l'assunzione al cielo di Maria\" ,\" la gloria di San Lorenzo\" ed \"Il martirio di San Marziano\". Addossato alla quarta colonna di sinistra vi \u00e8 il pulpito ligneo risalente a met\u00e0 dell'Ottocento.\nNella sagrestia capitolare sono presenti opere di Guglielmo Caccia detto il Moncalvo, Camillo Procaccini e Giuseppe Vermiglio. \nSepolcri e reliquie.\nNella navata di sinistra si trovano i sepolcri di Lorenzo Perosi e di suo fratello, il cardinale Carlo Perosi. Conservate in urna posta sotto l'altare maggiore sono anche le reliquie di san Marziano, santo al quale, secondo la tradizione locale, si deve la conversione della citt\u00e0 al cristianesimo. In un altare laterale \u00e8 conservato anche un frammento della Vera Croce: essa d\u00e0 origine a una delle pi\u00f9 sentite feste cittadine, che ha luogo la seconda domenica di maggio (\"festivit\u00e0 di Santa Croce\")."}
{"id": "1195853", "revid": "819238", "url": "https://it.wikipedia.org/wiki?curid=1195853", "title": "Ferrovia Firenze-Lucca", "text": "La ferrovia Firenze-Lucca \u00e8 una linea ferroviaria che congiunge Firenze con Lucca, toccando Pistoia e Prato. Il tratto tra Firenze e Pistoia venne chiamato \"ferrovia Maria Antonia\" in onore di Maria Antonia di Borbone; successivamente prosegu\u00ec fino a Lucca, a sua volta collegata con Viareggio (ferrovia Lucca-Viareggio) e con Aulla (ferrovia Lucca-Aulla), mentre una diramazione colleg\u00f2 Pistoia con Bologna (ferrovia Porrettana).\nStoria.\nIl giovane Leopoldo II era un sovrano attento agli sviluppi della tecnica, cos\u00ec pur lasciando l'iniziativa al capitale privato, favor\u00ec la nascita delle ferrovie.\nSecondo linee politiche consolidate fin dal tempo della dinastia medicea si decise innanzitutto di realizzare la linea denominata, in onore del sovrano, Leopolda. Questa ferrovia congiungeva e congiunge tuttora Livorno a Firenze. Il tracciato passa per Empoli, Pontedera e Pisa. In tal modo le popolose citt\u00e0 di Prato e Pistoia restavano momentaneamente escluse dallo sviluppo delle infrastrutture di trasporto su ferro.\nLa politica granducale, tendente a relegare a un ruolo secondario il bacino pedemontano posto a valle dell'Appennino, era dovuta essenzialmente al fatto che lungo questa direttrice era impossibile collegare la capitale con la costa senza attraversare uno Stato estero, ovvero il Ducato di Lucca.\nIl governo lucchese valut\u00f2 comunque necessario che lo Stato si dotasse delle ferrovie. Il Duca Carlo Ludovico di Borbone, nel 1844, decise quindi la costruzione di strade ferrate internazionali, che mettessero in comunicazione Lucca con il Ducato di Modena e il Granducato di Toscana. Fu cos\u00ec realizzata la Lucca-Pisa. Contemporaneamente veniva costruita la monumentale stazione di Lucca. La decisione del Duca prevedeva anche una strada ferrata per Firenze attraverso Pistoia e Prato. Questo produsse l'inizio di negoziati con il Granducato di Toscana che condussero, nel 1845 alla pubblicazione del \"Manifesto e statuti della societ\u00e0 anonima per la costruzione della strada ferrata Maria Antonia da Firenze a Pistoja per Prato\". A Lucca veniva costituita analoga societ\u00e0 che si sarebbe occupata di realizzare il tratto tra la capitale del piccolo Ducato, la Valdinievole e Pistoia.\nGi\u00e0 nel 1848 venne inaugurata la tratta Firenze-Prato, assieme alla stazione Maria Antonia, e nel 1851 fu raggiunta Pistoia. Nel 1859 Pistoia fu raggiunta dalla linea Lucchese, rendendo di fatto percorribile una nuova tratta Firenze-Pisa via Pistoia-Lucca.\nDa notare che la linea \"Maria Antonia\" e la linea \"Leopolda\" rimasero separate in Firenze, nonostante le rispettive stazioni distassero poco pi\u00f9 di un chilometro, fino al 1860; furono invece congiunte via Lucca-Pisa.\nLa Maria Antonia propriamente detta \u00e8 ingegneristicamente molto semplice, priva di opere degne di nota e totalmente pianeggiante fino a Pistoia. Pi\u00f9 complesso il tratto verso la Valdinievole e la Lucchesia che richiese la realizzazione della galleria di Serravalle.\nNonostante l'annessione di Lucca alla Toscana e la successiva unit\u00e0 nazionale la ferrovia, nel complesso, rimase sempre secondaria rispetto a quella del Valdarno. Nel 1864, con l'inaugurazione della \"Porrettana\", le cose parvero cambiare in quanto la linea divenne parte integrante dell'asse Bologna-Firenze.\nNel 1934 l'inaugurazione della direttissima Firenze-Bologna, innestata a Prato alla Maria Antonia, releg\u00f2 nuovamente a un ruolo secondario la tratta Prato-Pistoia e il proseguimento per Lucca, nonch\u00e9 la stessa Porrettana.\nIl 2 ottobre 1960 venne attivato l'esercizio a trazione elettrica della tratta da Pistoia a Lucca.\nNel 1988 vennero attivate le fermate de Il Neto e di Pratignone.\nNel 2009 si sono conclusi i lavori di innesto alla linea originale del nuovissimo tracciato AV Firenze-Bologna, che ha comportato l'esclusione di Prato, in quanto la nuova tratta si collega al percorso originario in prossimit\u00e0 di Firenze Castello.\nPotenziamenti infrastrutturali.\nRappresenta la tratta pi\u00f9 ammodernata dell'intero tracciato in quanto, oltre ad esser la prima ad aver avuto il raddoppio del tracciato, \u00e8 stata addirittura quadruplicata negli ultimi anni.\nIl tracciato presenta gi\u00e0 da molti anni una circolazione a doppio binario.\n\u00c8 il tratto pi\u00f9 problematico, in quanto ancora interamente a binario unico e di conseguenza, il pi\u00f9 bisognoso di ammodernamento.\nIl 17 novembre 2008 \u00e8 stato approvato il piano per il raddoppio dell'intero segmento ferroviario, con un costo totale di 257 milioni di euro, ed avanzamento dei lavori diviso in due fasi:\nIl 28 maggio 2015 si \u00e8 tenuta presso il Comune di Lucca la presentazione del progetto di raddoppio, durante la quale sono stati affidati i lavori del primo lotto, ed \u00e8 stato stilato il cronoprogramma dell'opera. Al settembre 2015 risale la progettazione esecutiva, mentre i lavori sono iniziati a gennaio 2016. Secondo i programmi, nel 2017 sarebbero dovuti iniziare i lavori relativi al tratto per Lucca, con termine fissato per il 2020, anche se la Rete ferroviaria italiana contava di finire tutto entro il 2019.\nNonostante i ritardi, dovuti soprattutto alla realizzazione del nuovo tunnel sotto Serravalle Pistoiese, Regione e RFI ad agosto 2019 ancora confermavano il rispetto della data prevista per il completamento del primo lotto, che sarebbe dovuto entrare in esercizio per la fine del 2020, speranza poi frustrata. Per problemi di smottamento del suolo i lavori erano gi\u00e0 stati interrotti nel 2019, nel 2020 lo erano stati causa epidemia, e nel marzo 2021 dal comune di Serravalle, sempre per smottamenti. Per la fine del 2021 era prevista l'approvazione del progetto di stabilizzazione tramite micropali della collina traforata dalla nuova galleria, che dovrebbe essere eseguito l'anno successivo, e che consentirebbe di riprendere i lavori, per il completamento dei quali non sono state fatte previsioni. \nPer il 2024 era prevista la realizzazione di tutto il tratto verso Lucca, stante trovare una soluzione ai vari problemi esistenti (sopraelevazioni, espropri, ed attraversamenti di zone densamente urbanizzate), ma al 2021 i lavori da Montecatini verso Lucca non sono cominciati, mentre rimane la questione dell'attraversamento a doppio binario di Montecatini, per cui il comune non ha ancora deciso e per cui pare non esista nemmeno un progetto, e della frazione Santa Lucia del comune di Uzzano, che pare rimarr\u00e0 attraversata da un solo binario. \u00c8 probabile che RFI lascer\u00e0 il binario unico tra Montecatini e Pescia, limitandosi solo all'aggiornamento tecnologico del tratto e al suo miglioramento infrastrutturale. Per la ferrovia tra Pescia e Lucca al gennaio 2022 erano pronti i progetti definitivi, che mancavano solo dell'approvazione.\nNei mesi di luglio ed agosto del 2018, del 2019 e del 2020 e da luglio a settembre 2021, per permettere lo svolgimento di lavori propedeutici al raddoppio, la circolazione \u00e8 stata interrotta nel tratto tra Pistoia e Montecatini, con conseguente sostituzione del servizio tramite autobus."}
{"id": "1195861", "revid": "767487", "url": "https://it.wikipedia.org/wiki?curid=1195861", "title": "Stampa all'albume", "text": "La stampa all'albume \u00e8 un tipo di stampa fotografica introdotta nel 1850 da Louis D\u00e9sir\u00e9 Blanquart-Evrard. La carta all'albumina sostitu\u00ec le precedenti carte salate e divenne in breve tempo il pi\u00f9 diffuso positivo fotografico prodotto commercialmente. \nCaratteristiche.\nIl nome di questa tecnica deriva dal fatto che la chiara d'uovo (l'albume appunto) veniva adoperata come legante: mischiata al cloruro di sodio formava un'emulsione che veniva applicata su un lato del foglio di carta facendo galleggiare quest'ultimo sopra l'emulsione stessa. Una volta asciugati, i fogli venivano tagliati secondo i formati pi\u00f9 diffusi e messi in commercio.\nLa sensibilizzazione dei fogli veniva eseguita dal fotografo facendo galleggiare il foglio, dal lato emulsionato, sopra una soluzione di nitrato d'argento il quale reagendo con il cloruro di sodio presente nell'albume formava cloruro d'argento. Il cloruro d'argento, instabile alla luce, rendeva possibile la formazione di immagini fotografiche mediante la stampa a contatto di negativi (lastre di vetro al collodio) posti sopra il foglio di carta albuminata. In un secondo momento fu possibile acquistare carte presensibilizzate tramite l'impiego di acido citrico aggiunto al legante come conservante, ma anche in questo modo la conservazione della carta sensibilizzata restava limitata a pochi giorni.\nStoria.\nIl formato di stampa pi\u00f9 diffuso utilizzando la carta all'albume divenne la carte de visite, proposta da Andr\u00e9-Adolphe-Eug\u00e8ne Disd\u00e9ri. La carta all'albumina era poco stabile e tendeva a ingiallire; prodotta fino al 1920, affiancata dagli aristotipi, venne abbandonata solo con l'introduzione negli anni ottanta della carta alla gelatina bromuro d'argento. "}
{"id": "1195865", "revid": "145233", "url": "https://it.wikipedia.org/wiki?curid=1195865", "title": "Albuminotipia", "text": ""}
{"id": "1195866", "revid": "145233", "url": "https://it.wikipedia.org/wiki?curid=1195866", "title": "Stampa all'albumina", "text": ""}
{"id": "1195871", "revid": "2184720", "url": "https://it.wikipedia.org/wiki?curid=1195871", "title": "I Want Candy", "text": "I Want Candy \u00e8 una canzone scritta e registrata dal gruppo The Strangeloves nel 1965, che arriv\u00f2 alla posizione numero 11 nella classifica di Billboard.\nCover.\nLa canzone \u00e8 stata ripresa in seguito da diversi artisti. La prima versione \u00e8 stata quella ripubblicata dai Bow Wow Wow, mentre la pi\u00f9 recente \u00e8 quella di Melanie C. Altri artisti hanno realizzato cover di questa canzone, tra cui Aaron Carter, Veruca Salt e i Good Charlotte.\nLa canzone \u00e8 stata cantata nel film \"Hop\" da Russell Brand, James Marsden, Chelsea Handler, Hugh Laurie, Kaley Cuoco, David Hasselhoff e Cody Simpson.\nQuesta canzone \u00e8 stata usata come intro per l'ultimo atto degli show del California Dreams Tour di Katy Perry.\nLa versione di Melanie C.\nI Want Candy \u00e8 il primo singolo estratto dal quarto album di Melanie C, \"This Time\", in alcuni paesi.\nIl brano, colonna sonora di un omonimo film che ha tuttavia ricevuto pochi consensi, \u00e8 una cover della famosa hit degli anni ottanta. Il singolo \u00e8 stato pubblicato solamente in tre paesi, Regno Unito, Danimarca e Italia, mentre nel resto del mondo la canzone apripista di \"This Time\" \u00e8 stata la ballata \"The Moment You Believe\".\nIl brano viene pubblicato nella prima settimana di aprile 2007 e le due versioni del singolo, sia l'originale inglese che quella italiana, si presentano come maxi singolo: la traccia principale, tre remix, la b-side \"Already Gone\" e il video della canzone stesso, e ne \u00e8 stata pubblicata anche la versione in vinile.\nViene brano \u00e8 programmato dalle radio riscuotendo un buon successo anche in Italia dove raggiunge il nono posto nella classifica dei singoli.\nIl video del brano vede come protagonista la cantante, Melanie C, che si esibisce in una coreografia sia da sola che con un gruppo di ballerini. Le tinte principali del video sono il rosa, il nero e il rosso e lo stile del video \u00e8 ripreso anche dalla copertina del singolo."}
{"id": "1195875", "revid": "599013", "url": "https://it.wikipedia.org/wiki?curid=1195875", "title": "Dan Corneliusson", "text": "Biografia.\nNel 2001 prese parte, con la squadra di beach soccer scandinava, a un match di esibizione tenutosi durante le \"European Pro Beach Soccer League Superfinals\" nel Principato di Monaco, in cui affront\u00f2 la squadra monegasca. La partita termin\u00f2 6-6, con la vittoria ai rigori del team del Principe Alberto. Per la Svezia segnarono J\u00f8rn Larsen (4 reti) e Corneliusson stesso (2 reti).\nNel settembre del 2008 ha presenziato alla partita di campionato Como-Canavese, dedicata a Stefano Borgonovo, da tempo malato di SLA.\nCarriera.\nClub.\nG\u00f6teborg.\nInizi\u00f2 la propria carriera professionistica nel 1978 nella squadra del G\u00f6teborg, in cui rapidamente si afferm\u00f2 come punta estremamente dinamica. Il 1982 fu un anno ricco di successi sia in campo nazionale che in quello internazionale. Alla conquista del titolo nazionale, il primo di due consecutivi, si aggiunse quella della Coppa UEFA, competizione nella quale mise a segno 4 reti, di cui una nella doppia finale.\nGermania e Italia.\nNel 1983 pass\u00f2 allo Stoccarda, in cui rimase un solo anno ma con cui riusc\u00ec subito nell'impresa di centrare la conquista del campionato che mancava dalle bacheche del club da 30 anni.\nL'anno successivo raggiunse l'Italia, nelle file del , neopromosso in Serie A, che vide in lui la punta ideale da affiancare a Stefano Borgonovo per raggiungere la salvezza. Riusc\u00ec subito a entrare nel cuore dei tifosi lariani grazie a prestazioni maiuscole: da ricordare quella negli ottavi di finale della Coppa Italia 1985-1986, in cui realizz\u00f2 il gol decisivo che elimin\u00f2 la Juventus dalla competizione. Quell'anno il Como raggiunse le semifinali, venendo eliminato dalla Sampdoria (a tavolino, per intemperanze del pubblico) dopo una rocambolesca partita di ritorno. Lasci\u00f2 il calcio italiano nel 1989, in seguito alla retrocessione del Como in Serie B, per trasferirsi in Svizzera, al Wettingen.\nUltimi anni.\nNon sembr\u00f2 riuscire a inserirsi subito negli schemi della squadra, che nella fase di qualificazione della Lega Nazionale A non and\u00f2 oltre al 10\u00ba posto, dovendo cos\u00ec giocarsi la permanenza in questa categoria nel girone di promozione; qui con 7 reti port\u00f2 il suo club al secondo posto finale (dietro all'Aarau) e garantendogli cos\u00ec un altro anno nella massima serie elvetica.\nDal 1990 torn\u00f2 a giocare in Svezia, dapprima nel Malm\u00f6 e successivamente nel Qviding e nel Karlstad, dove concluse la propria carriera.\nNazionale.\nCon la nazionale svedese mise a segno 12 reti in 22 incontri disputati, di cui ben 11 dal 1982 al 1985, che per\u00f2 non furono sufficienti a garantire alla Svezia n\u00e9 la qualificazione a Euro 1984 n\u00e9 a . Probabilmente a causa di questi fallimenti e della sua militanza in un campionato straniero non venne pi\u00f9 convocato fino alla conclusione dei mondiali di . La sua ultima partita in nazionale fu quella contro la Germania Ovest del 10 ottobre 1990."}
{"id": "1195882", "revid": "81195", "url": "https://it.wikipedia.org/wiki?curid=1195882", "title": "Carborano", "text": ""}
{"id": "1195885", "revid": "174925", "url": "https://it.wikipedia.org/wiki?curid=1195885", "title": "Cortile pianura padana", "text": ""}
{"id": "1195894", "revid": "123593732", "url": "https://it.wikipedia.org/wiki?curid=1195894", "title": "Todd Terry", "text": "Biografia.\nTodd Terry cresce a New York e comincia a fare il dj nei jam di musica hip hop all'inizio degli anni ottanta. Negli anni a seguire suoner\u00e0 in alcune note discoteche newyorkersi come il Paradise Garage dove assieme a diversi dj come Larry Levan si occuper\u00e0 della prima New York house.\nNella seconda met\u00e0 degli anni ottanta diventer\u00e0 un dj e produttore di musica house piuttosto attivo. Il suo sound era particolarmente identificabile perch\u00e9 miscelava la house con i suoni latini delle tastiere freestyle.\nI primi singoli saranno \"Allright Allright\" e \"Dum Dum Cry\". Dall'inizio del 1988 produce i classici house \"Can You Party\" e \"Party People\" firmati Royal House, ed \"A Day in the Life\" del progetto Black Riot. Nello stesso anno uscir\u00e0 il vinile \"The Royal House Album\". Successivamente, nell'autunno del 1988 produce \"I'll House You\" dei Jungle Brothers. Nello stesso periodo (1988-1989), il suo disco \"Weekend/Just Wanna Dance\" era arrivato in cima alle classifiche da discoteca di tutto il mondo. La canzone originale risaliva al 1978 ed era stata prodotta da un gruppo afroamericano che si chiamava Phreek. Le cantanti del gruppo, nel 1983, si unirono a Larry Levan con il nuovo nome di Class Action e decisero di produrre la seconda versione di \"Weekend\". Un ulteriore remix usc\u00ec nel 1986 (Mid Week Version). Nel 1988 le Class Action realizzarono questa quarta versione del brano con la parte musicale arrangiata, appunto, da Todd Terry. Nel corso degli anni la versione di Todd Terry di \"Weekend\" sembra essere diventata la pi\u00f9 popolare tra quelle prodotte.\nAnni novanta - duemila.\nNegli anni novanta Todd Terry continuer\u00e0 ad avere successo nell'ambito della musica da club grazie ad alcuni dischi come \"Jumpin\" (1994), \"Keep On Jumpin\" (1995) e \"Something Going On\" (1997). Le ultime due canzoni sono arrivate al primo posto della classifica americana US Hot Dance Music/Club Play ed erano cantate da Jocelyn Brown.\nNel 2001 torna col progetto Gypsymen. Ancora una volta miscela musica house e musica latina. La hit \"Babarabatiri\" diventer\u00e0 molto popolare in Europa. Seguir\u00e0 il follow-up \"Camarera\" (2002).\nNel 2004 la sua canzone \"Weekend\" far\u00e0 parte del soundtrack del popolare videogioco per PlayStation 2 \"\"."}
{"id": "1195906", "revid": "869733", "url": "https://it.wikipedia.org/wiki?curid=1195906", "title": "Telefonia pubblica", "text": "La telefonia pubblica \u00e8 una tipologia di accesso ad una rete telefonica pubblica, in particolare una tipologia di accesso dell'utente finale.\nNella telefonia pubblica l'accesso alla rete telefonica e l'apparecchio telefonico (di norma telefono, pi\u00f9 raramente fax) utilizzati dall'utente finale sono entrambi di propriet\u00e0 del proprietario della rete telefonica e non riservati ad uno specifico utente finale ma a disposizione in luoghi pubblici (bar, ristoranti, stazioni ferroviarie, strade, piazze, ecc.) di chiunque voglia farne uso. L'accesso alla rete telefonica inoltre \u00e8 realizzato attraverso un cavo per telecomunicazioni, la telefonia pubblica serve infatti solo punti geografici fissi in modo del tutto simile alla telefonia fissa.\nLa telefonia pubblica si contrappone alla telefonia fissa e alla telefonia mobile che sono invece entrambe una tipologia di accesso privato ad una rete telefonica, cio\u00e8 l'accesso alla rete telefonica \u00e8 di propriet\u00e0 dell'utente finale oppure \u00e8 ad esso riservato dal proprietario dell'accesso o, eventualmente, da chi ha in gestione l'accesso.\nIn passato la telefonia pubblica era fortemente diffusa in quanto permetteva di accedere alla rete telefonica generale lontano dalla propria abitazione o dal luogo di lavoro, i luoghi serviti dalla telefonia fissa. Oggi la diffusione della telefonia pubblica \u00e8 stata drasticamente ridotta dall'ampia diffusione della telefonia cellulare in quanto in grado di soddisfare anch'essa (e in modo migliore) tale necessit\u00e0.\nApparecchi telefonici per l'utente finale.\nDi seguito sono elencate le tipologie di apparecchi telefonici per l'utente finale utilizzati nella telefonia pubblica.\nIl telefono pubblico e il fax pubblico sono generalmente dislocati in luoghi quali piazze, centri commerciali o comunque luoghi di aggregazione, e non sono destinati ad un uso in mobilit\u00e0, sono infatti connessi alla rete telefonica attraverso cavi di rete fissa.\nModalit\u00e0 di pagamento dei servizi telefonici.\nIn passato per pagare i servizi telefonici di telefonia pubblica si usava il gettone telefonico. Oggi \u00e8 stato sostituito dalle normali monete in metallo e dalle schede telefoniche. Una caratteristica importante nella gestione dei mezzi di pagamento consiste nell'evitare le frodi, ci\u00f2 nell'interesse del gestore telefonico. Le frodi si possono distinguere in due categorie: l'utilizzo di monete false e il tentativo di recupero delle monete vere dopo aver effettuato la conversazione. Per quanto riguarda il primo caso i costruttori hanno sviluppato dei dispositivi molto sofisticati che sono in grado di riconoscere attraverso le caratteristiche fisiche delle monete (spessore, diametro, tipo di materiale, etc..), se esse sono vere o false. Per quanto riguarda il secondo caso, all'interno del telefono sono disposti tutta una serie di sensori che controllano il percorso della moneta. Il microprocessore del telefono riceve i segnali ed \u00e8 in grado di determinare se la moneta esegue il percorso corretto o no. In quest'ultimo caso deduce che \u00e8 in corso una frode e mette fuori servizio il telefono, inviando un allarme alla centrale di controllo. Ovviamente occorre anche proteggere l'incasso, utilizzando contenitori antieffrazione."}
{"id": "1195910", "revid": "287204", "url": "https://it.wikipedia.org/wiki?curid=1195910", "title": "Kalman Kando", "text": ""}
{"id": "1195920", "revid": "43530", "url": "https://it.wikipedia.org/wiki?curid=1195920", "title": "Triacetina", "text": ""}
{"id": "1195921", "revid": "181171", "url": "https://it.wikipedia.org/wiki?curid=1195921", "title": "Corvo (Portogallo)", "text": ""}
{"id": "1195940", "revid": "270833", "url": "https://it.wikipedia.org/wiki?curid=1195940", "title": "Occupazione tedesca di Roma", "text": ""}
{"id": "1195941", "revid": "75435", "url": "https://it.wikipedia.org/wiki?curid=1195941", "title": "Ordinazione presbiterale", "text": ""}
{"id": "1195942", "revid": "125206143", "url": "https://it.wikipedia.org/wiki?curid=1195942", "title": "Il sindaco del rione Sanit\u00e0", "text": "Il sindaco del rione Sanit\u00e0 \u00e8 una commedia in tre atti scritta e interpretata da Eduardo De Filippo, inserita dall'autore nella raccolta \"Cantata dei giorni dispari\".\nStoria.\nCome racconta lo stesso Eduardo il personaggio centrale del dramma \u00e8 stato ripreso dalla vita reale: \nTrama.\nIl sipario si apre sul palcoscenico, completamente al buio.\nSopraggiunge l'alba in una notte di settembre. Da una quinta laterale comincia a penetrare una luce, che poi si focalizza su un grande stanzone, dalle cui finestre \u00e8 possibile intravedere la campagna vesuviana. Prima la serva di casa Immacolata e, successivamente, Geraldina, la figlia pi\u00f9 giovane del padrone di casa, ciabattando tra sbadigli e stiramenti di membra, cominciano ad allestire uno strano spettacolo: unendo i tavoli della stanza, e coprendoli poi con dei lenzuoli bianchi, portano delle forti luci; in breve, stanno installando un'improvvisata postazione chirurgica casalinga. Gennarino, altro figlio del padrone di casa, ancora in pigiama, porta nella stanza un \"set\" di strumenti chirurgici. Dal fondo entra in scena il dottor Fabio Della Ragione, anche lui in pigiama, con al seguito tre personaggi; due di loro, Catiello, il servo di casa, e 'o Nait, sorreggono il terzo, Palummiello, gravemente ferito ad una gamba per una sparatoria intercorsa proprio con 'o Nait, che ora l'assiste. Mentre il dottore gli opera la ferita, i due raccontano l'accaduto; il ferito grida per il dolore, venendo prontamente rimproverato dal dottore perch\u00e9, cos\u00ec facendo, potrebbe svegliare il padrone di casa, Don Antonio Barracano, una distinta figura conosciuta a Napoli come il \"sindaco\" del rione Sanit\u00e0, una sorta di capofamiglia camorrista, con cui i due malavitosi vorrebbero parlare per risolvere il loro contenzioso. Don Antonio intanto dorme, del tutto ignaro che la moglie Armida, nel medesimo periodo dell'azione in corso, \u00e8 stata morsa da uno dei cani da guardia della propriet\u00e0 e, portata al pronto soccorso in citt\u00e0, \u00e8 ora ospitata nella casa di citt\u00e0 del terzo figlio, Amedeo.\nAlla comparsa di don Antonio, un uomo \"alto di statura, asciutto, nerboruto\", dalla pi\u00f9 che evidente umile estrazione sociale, ma fermo ed onesto nei propri principi, il dottore lo informa dell'accaduto e dell'incidente occorso alla moglie, addossando la colpa alla ferocia del mastino Malavita. Don Antonio ascolta imperturbabile il resoconto continuando a fare colazione con pane e latte. Il dottore riferisce inoltre a Barracano la sua intenzione di lasciarlo: egli vorrebbe emigrare negli Stati Uniti da un suo fratello, interrompendo cos\u00ec la loro amichevole collaborazione, che dura ormai da trentacinque anni, a causa dell'inesorabile constatazione del fallimento del loro progetto di offrire aiuto e protezione ai delinquenti del rione Sanit\u00e0, unicamente colpevoli, secondo Barracano, di essere poveri ed ignoranti e quindi incapaci di giostrarsi tra le maglie della legge: \u00abchi tiene santi va in Paradiso, chi non ne tiene viene da me\u00bb.\nDon Barracano \u00e8 alquanto contrariato dalla notizia e avverte il dottore delle \"spiacevoli\" conseguenze che potrebbe avere se insistesse nella sua decisione. Al dottore sale, improvvisa, la febbre per la rabbia e la paura e si ritira nella sua camera.\nDon Antonio quindi inizia le \"udienze\" giornaliere dei disperati che si rivolgono a lui in cerca di giustizia e protezione. Schiaffeggiati e liquidati i due delinquenti, dando torto a entrambi perch\u00e9 si sono sparati senza il suo consenso, chiedono di essere ricevuti da lui Rafiluccio e Rituccia, sua compagna in avanzata gravidanza. I due sono malmessi ma dignitosi nella loro estrema povert\u00e0: addirittura la povera giovane si sente male per la fame. \u00c8 subito soccorsa e sfamata da don Antonio che per\u00f2 rimanda l'ascolto di quanto Rafiluccio gli deve dire perch\u00e9 nel frattempo \u00e8 tornata da Napoli Armida che, come il dottore, incolpa il mastino di averla azzannata senza motivo. Don Antonio, che sente vivo il senso della giustizia, assolve invece il cane perch\u00e9 la moglie, imprudentemente e nel cuore della notte, sarebbe furtivamente entrata nel pollaio; il cane dunque avrebbe soltanto adempiuto al suo dovere. Don Antonio vorrebbe rimandare ad altra occasione l'incontro con Rafiluccio ma questi l'avverte che l'indomani uccider\u00e0 suo padre. Di fronte a questa decisione, che don Antonio intuisce irremovibile, si decide ad ascoltare Rafiluccio che gli racconta come il padre, Arturo Santaniello, ricco panettiere, vedovo invaghitosi di un'altra donna, lo ha diseredato e cacciato di casa.\nDon Antonio prima di dare per\u00f2 il suo parere vuole sentire l\"'altra campana\": viene convocato il padre che si presenta con un atteggiamento rispettoso ma conscio della sua dignit\u00e0. Nel corso del colloquio, Don Antonio si lascia andare a una confidenza raccontando quanto gli era accaduto quando faceva il capraio. Si era addormentato e le capre erano sconfinate nella tenuta sorvegliata dal guardiano Giacchino. Questi, cogliendolo nel sonno, lo aveva massacrato di botte ferendolo gravemente. Da quel momento Barracano aveva avuto un solo pensiero: \u00abuccidere Giacchino\u00bb. Se non avesse soddisfatto quell'irresistibile impulso sarebbe morto lui stesso: \u00abO lui o io\u00bb. Cos\u00ec fece alla prima occasione, uccidendo a coltellate Giacchino. Scappato in America, dove fece fortuna al servizio di un mafioso locale, era tornato nella nat\u00eda Napoli e, servendosi di un famoso avvocato e corrompendo vari testimoni, era stato pienamente assolto per legittima difesa nella revisione del processo. \u00c8 un ricordo ancora vivido: \u00abSono passati 57 anni, don Art\u00f9, mi dovete credere, l'ultima coltellata a Giacchino, io non ce l'ho data ancora\u00bb.\nBarracano invita il padre a riconciliarsi con il figlio, ma il panettiere rifiuta, invitando il vecchio a farsi gli affari suoi. A questo punto don Antonio mette da parte ogni prudenza e, profondamente offeso dalla mancanza di rispetto di Santaniello, lo ucciderebbe sul posto se non lo trattenessero i suoi congiunti e il fatto che il panettiere \u00e8 disarmato. Barracano riferisce il colloquio a Rafiluccio, cercando di convincerlo a non uccidere il padre, che va comunque rispettato. Il giovane, quasi ripetendo le stesse parole del racconto di don Antonio, afferma per\u00f2 che ormai non pu\u00f2 pi\u00f9 fermarsi: \u00abO lui o io\u00bb.\nAllora Barracano, accompagnato dal dottore, decide di andare a Napoli per avvertire il panettiere - non l'ha fatto durante il colloquio - dell'intenzione irremovibile di Rafiluccio. Santaniello, spaventato dall'improvvisa visita del vecchio malavitoso, non gli lascia neppure il tempo di parlare e l'accoltella prontamente all'addome. Don Antonio decide di non uccidere il panettiere per evitare una catena di morti per vendetta e, ormai moribondo, organizza una cena nella casa di Napoli, col pretesto di festeggiare l'imminente viaggio del dottore in America. Due dei suoi uomini trascinano con la forza anche Santaniello, obbligato poi da Barracano a versare al figlio una grossa somma.\nIl boss muore ed il dottore, stravolto dalla scomparsa dell'amico, decide di tornare nella legalit\u00e0, deluso da quell'umanit\u00e0 rozza e primitiva che don Antonio non \u00e8 riuscito a cambiare, e di redigere il referto medico denunciando la vera causa del decesso, contrariamente a quanto stabilito con Barracano, il quale avrebbe voluto farlo passare per una morte naturale.\nCritica.\nAlcuni critici, nell'analisi della commedia, espressero la loro perplessit\u00e0 e quella degli spettatori per la contraddizione, che emergeva dalla trama, tra la soluzione escogitata dal sindaco per ristabilire la giustizia per Rafiluccio e quella del dottore che rivelava apertamente l'inganno illegale orchestrato dal suo amico ormai morto.\nLuciano Codignola, considerando la commedia nell'ambito pi\u00f9 generale del pessimismo di fondo di Eduardo, vedeva nel personaggio di Barracano semplicemente un capocamorrista legato alla sua \"famiglia\" criminale e non credeva nel gesto finale del dottore, cio\u00e8 che \u00ab\"una coscienza nuova fosse nata in lui\"\u00bb, \u00abcome pu\u00f2 darsi lo stesso Eduardo pensi\u00bb.\nGiorgio Prosperi rilevava semplicemente l'aspetto napoletano rispecchiato dalla commedia. Napoli ha \u00ab\"un cuore con una sistola paternalistica e una diastola radicale\"\u00bb. La commedia rappresentava quindi la crisi del paternalismo \"alla Antonio Barracano\" da cui nasceva il gesto radicale del dottore, che esprimeva l'\u00ab\"accettazione della responsabilit\u00e0 individuale di fronte alla morale del gruppo, cio\u00e8 all'omert\u00e0\"\u00bb tipicamente criminale a cui anche il sindaco apparteneva col \u00ab\"suo errato concetto della giustizia\"\u00bb.\nProsperi non sembra per\u00f2 cogliere che Antonio Barracano ha invece ben chiaro il senso della giustizia, egli non \u00e8 nemico della legge poich\u00e9, come dice: \u00ab\"La legge \u00e8 fatta bene, sono gli uomini che si mangiano fra di loro\"\u00bb.\nRenzo Tian sembra invece aver colto il significato profondo della commedia rilevando nella sua analisi che: \u00ab\"Don Antonio \u00e8 qualcosa di assai diverso di quel capocamorra che all'inizio sembrerebbe che fosse: egli \u00e8 un visionario che cerca di ristabilire nel mondo un ordine andato fuori sesto\"\u00bb.\nLo stesso Eduardo, in occasione della trasmissione televisiva del 1979 dell'opera, volle esprimere, rispondendo alle critiche, qual era stato il significato che egli aveva voluto attribuire alla storia narrata. A Napoli, racconta Eduardo, videro erroneamente nel Sindaco un capo camorra, tant'\u00e8 vero che \u00ab\"il pubblico si identificava con lui, lo scambiava per un \u201cmammasantissima\u201d e non lo voleva morto\"\u00bb. Don Antonio Barracano, chiariva Eduardo, non \u00e8 un \"padrino\" ma un uomo che ha vissuto sulla propria pelle l'ingiustizia e che, per amore della giustizia e sfiducia negli uomini, se la fa da s\u00e9 con i mezzi a propria disposizione.\nLa commedia esprimeva, secondo l'autore, la crisi della giustizia della societ\u00e0 italiana di quegli anni, per cui chiedeva: \u00ab\"Non \u00e8 forse per la mancanza di giustizia che ci troviamo in questa condizione?\"\u00bb.\nIl vero, unico personaggio positivo della commedia era il dottore, il quale esprimeva la giusta soluzione per ogni atto derivato da un malinteso senso di giustizia \u00ab\"Noi possiamo rivalutare le nostre azioni ma solo dicendo la verit\u00e0\"\u00bb. Non si pu\u00f2 costruire la giustizia se non con il rispetto della legge.\nIl dottore, diceva Eduardo, \u00e8 il vero erede di don Antonio Barracano, di cui vuole continuare l'impresa ma seguendo una via del tutto diversa: in nome della verit\u00e0 e della legalit\u00e0, che sola assicura nel tempo i giusti risultati, sperando che si realizzi alla fine un mondo che sia \u00ab\"meno rotondo e un poco pi\u00f9 quadrato\"\u00bb.\nCinema e televisione.\nPoco dopo il debutto dell'opera, una \"major\" statunitense propose a De Filippo di realizzarne un adattamento sia teatrale che cinematografico con protagonista l'attore Anthony Quinn: l'autore tuttavia declin\u00f2 l'offerta perch\u00e9 nelle intenzioni dei produttori, la struttura drammaturgica del testo sarebbe stata alterata al fine di rendere il tema della criminalit\u00e0 organizzata il perno centrale dell'opera mentre, per l'autore, esso era solo un pretesto per descrivere il protagonista.\nUna versione teleteatrale dell'opera, diretta ed interpretata dallo stesso De Filippo, and\u00f2 in onda sulla RAI il 29 aprile 1964 interpretata anche da Ugo D'Alessio, Antonio Casagrande, Pietro Carloni, Luisa Conte, Hilde Renzi, Enzo Cannavale, Franco Camera, Carlo Lima e Gennarino Palumbo. Nel 1979 si ebbe un'ulteriore versione teleteatrale RAI interpretata da De Filippo, Ferruccio De Ceresa, Luca De Filippo, Franco Angrisano, Hilde Renzi, Lina Polito, Cloris Brosca, Gino Maringola, Sergio Solli, Marzio Honorato e un giovane Vincenzo Salemme.\nNel 1996, dopo la morte di De Filippo, venne realizzata una prima riduzione cinematografica dell'opera, intitolata \"Il sindaco\" e con protagonista proprio Anthony Quinn: nel cast anche Lino Troisi (Fabio Della Ragione), Franco Citti (Arturo Santaniello), Raoul Bova (Rafiluccio Santaniello) e Maria Grazia Cucinotta (Rituccia), mentre la vicenda venne liberamente modificata e trasferita negli Stati Uniti durante gli anni quaranta. Una trasposizione cinematografica omonima \u00e8 stata realizzata del 2019 da Mario Martone, con Francesco Di Leva (Don Antonio), Roberto De Francesco (Fabio Della Ragione) e Massimiliano Gallo (Arturo Santaniello): questa versione \u00e8 invece di ambientazione contemporanea.\nCuriosit\u00e0.\nLa commedia nacque con un titolo diverso. Eduardo afferma in un'intervista rilasciata a Lello Bersani sul set del film \" Fantasmi a Roma\", che dovr\u00e0 debuttare di l\u00ec a poco con la sua compagnia in una sua nuova commedia dal titolo: \"Il sindaco del rione Vasto Vicar\u00eca\"."}
{"id": "1195943", "revid": "486946", "url": "https://it.wikipedia.org/wiki?curid=1195943", "title": "Meno-Spessart", "text": ""}
{"id": "1195944", "revid": "124287621", "url": "https://it.wikipedia.org/wiki?curid=1195944", "title": "Rete telefonica", "text": "Una rete telefonica \u00e8 una rete per telecomunicazioni adibita al servizio di telefonia.\nIn particolare le reti telefoniche moderne realizzano prevalentemente la telefonia elettrica, in particolare nelle loro tratte terminali. In alcune tratte possono invece realizzare la telefonia ottica basata sulla comunicazione in fibra ottica, in particolare per quanto riguarda le tratte principali della rete telefonica generale. Reti telefoniche basate sulla telefonia meccanica sono invece tecnologicamente superate.\nTipologie.\nInerentemente a quali utenti possono utilizzare la rete telefonica, si distinguono due tipologie principali di reti telefoniche:\nInerentemente all'installazione degli apparecchi telefonici terminali della rete telefonica, si distinguono invece le seguenti due tipologie principali di reti telefoniche:\nInerentemente al collocamento delle stazioni telefoniche della rete telefonica, si distinguono invece le seguenti due tipologie principali di reti telefoniche:\nRete telefonica pubblica.\nUna rete telefonica pubblica \u00e8 una rete telefonica il cui utilizzo \u00e8 offerto a chiunque sia interessato. Nell'espressione \"rete telefonica pubblica\" l'aggettivo \"pubblico\" non \u00e8 quindi inerente alla propriet\u00e0 della rete telefonica, ma all'utenza telefonica. Una rete telefonica pubblica pu\u00f2 infatti essere di propriet\u00e0 dello Stato ma anche di privati cittadini. In particolare normalmente la propriet\u00e0 \u00e8 di un'impresa il cui capitale pu\u00f2 essere completamente privato, completamente dello Stato, oppure in parte privato e in parte dello Stato. L'utilizzo della rete telefonica pubblica normalmente \u00e8 a pagamento e pu\u00f2 avvenire attraverso una singola utenza telefonica privata, cio\u00e8 riservata ad un sottoscrittore dell'utenza telefonica (individuo, societ\u00e0, organizzazione, ecc.), oppure attraverso una singola utenza telefonica pubblica, per la quale non c'\u00e8 invece un sottoscrittore dell'utenza telefonica essendo questa a disposizione di chiunque. In quest'ultimo caso si parla di \"telefonia pubblica\".\nNei primi decenni della telefonia elettrica (quindi a partire dagli anni ottanta del XIX secolo) esistevano moltissime reti telefoniche pubbliche sparse per tutto il mondo e non interconnesse fra loro. Col passare dei decenni, un numero sempre maggiore di reti telefoniche pubbliche sono state interconnesse fra loro aumentando cos\u00ec sempre di pi\u00f9 il bacino di utenti servito dalla stessa rete telefonica pubblica. Si \u00e8 passati quindi da reti telefoniche pubbliche serventi piccole e grandi citt\u00e0, a reti telefoniche pubbliche serventi intere aree geografiche di una nazione, fino ad arrivare a reti telefoniche pubbliche serventi intere nazioni. Oggi, infine, tutte le reti telefoniche pubbliche del mondo sono interconnesse tra loro formando quella che \u00e8 chiamata \"rete telefonica generale\", la pi\u00f9 grande rete per telecomunicazioni del mondo, coprente l'intero pianeta pi\u00f9 capillarmente di Internet, un'altra rete per telecomunicazioni planetaria che gli \u00e8 seconda in termini di grandezza.\nRete telefonica privata.\nUna rete telefonica privata \u00e8 una rete telefonica il cui utilizzo \u00e8 riservato ai suoi proprietari ed, eventualmente, ad altre persone autorizzate dai proprietari. Anche nell'espressione \"rete telefonica privata\" l'aggettivo \"privata\" non \u00e8 quindi inerente alla propriet\u00e0 della rete telefonica ma all'utenza telefonica. Per quanto riguarda la propriet\u00e0 della rete telefonica privata, vale infatti quanto gi\u00e0 detto per la rete telefonica pubblica: una rete telefonica privata pu\u00f2 essere di propriet\u00e0 di privati cittadini e/o dello Stato. La grandezza di una rete telefonica privata pu\u00f2 variare di molto. Si va dalla rete telefonica residenziale destinata a servire i componenti di un nucleo familiare, alla rete telefonica aziendale destinata a servire i suoi dipendenti, alla rete telefonica geografica destinata a servire i dipendenti di un'azienda, di un'organizzazione, o di un'istituzione aventi pi\u00f9 sedi distanti fra loro. Una rete telefonica privata comunque, quasi sempre, \u00e8 interconnessa con la rete telefonica generale. In tal modo gli utenti della rete telefonica privata possono comunicare con persone situate in tutto il mondo.\nRete telefonica fissa.\nUna rete telefonica fissa \u00e8 una rete telefonica i cui apparecchi telefonici terminali (telefono, segreteria telefonica, telefax, modem, ecc.) sono installati in un luogo. L'aggettivo \"fisso\" viene utilizzato anche in riferimento a tali apparecchi telefonici. Si parla quindi di \"apparecchio telefonico fisso\" e in particolare di \"telefono fisso\". Normalmente anche la maggior parte degli impianti telefonici di una rete telefonica fissa vengono installati in un luogo. Fanno eccezione eventuali tratte della rete telefonica fissa realizzate con ponti radio satellitari (propri della telefonia satellitare) i quali fanno uso di impianti telefonici installati su satelliti per telecomunicazioni.\nRete telefonica mobile.\nUna rete telefonica mobile \u00e8 una rete telefonica i cui apparecchi telefonici terminali (telefono, segreteria telefonica, telefax, modem, ecc.) non sono installati in un luogo. Gli impianti telefonici della rete telefonica mobile invece possono essere installati in un luogo come non esserlo. La moderna rete telefonica mobile, nelle tratte di rete raggiungenti gli apparecchi telefonici terminali, realizza la radiotelefonia ed \u00e8 quindi chiamata, pi\u00f9 specificatamente, \"rete telefonica radiomobile\".\nUna rete telefonica mobile \u00e8 realizzata mediante una rete di telecomunicazione cellulare. Normalmente la rete telefonica cellulare viene realizzata mediante la radiotelefonia e per realizzare reti telefoniche mobili. In tal caso si parla quindi, pi\u00f9 specificatamente, di \"rete telefonica radiomobile cellulare\". Le prime reti telefoniche radiomobili cellulari integrate nella rete telefonica generale sono state disponibili a partire dagli anni settanta del XX secolo. Le prime in assoluto, realizzate negli Stati Uniti d'America, erano basate sul sistema di telefonia cellulare Advanced Mobile Phone System. Da tale sistema \u00e8 derivato il Total Access Communication System, utilizzato per realizzare reti telefoniche radiomobili cellulari in Europa. L'utilizzo di reti telefoniche radiomobili cellulari integrate nella rete telefonica generale \u00e8 diventato massivo negli anni novanta del XX secolo con l'avvento dei sistemi di telefonia cellulare di seconda generazione come il GSM.\nRete telefonica satellitare.\nUna rete telefonica satellitare \u00e8 una rete telefonica realizzata mediante una rete di telecomunicazione satellitare. Normalmente la rete telefonica satellitare viene realizzata mediante la radiotelefonia. Se la rete telefonica satellitare, realizzata mediante la radiotelefonia, \u00e8 anche una rete telefonica mobile, allora \u00e8 chiamata, pi\u00f9 specificatamente, \"rete telefonica radiomobile satellitare\". Le prime reti telefoniche radiomobili satellitari integrate nella rete telefonica generale sono state disponibili a partire dalla fine degli anni ottanta del XX secolo. La loro disponibilit\u00e0 ebbe grande risalto in tutto il mondo quando Peter Arnett, con un telefono satellitare, il 16 gennaio 1991, dalla terrazza dell'hotel Al-Rashid di Bagdad, annunci\u00f2 al mondo l'inizio dell'operazione Desert Storm.\nCaratteristiche.\nStrato fisico di una rete telefonica.\nI segnali vocali vengono trasdotti con un microfono in segnali elettromagnetici gi\u00e0 presso le utenze (attraverso i telefoni) ed immessi nella rete fissa per contatto diretto (attraverso il doppio cavo telefonico) o irradiati (attraverso un'antenna) e captati dalle antenne ricettrici sparse per il territorio (traffico in uscita di un apparecchio); viceversa per quello in entrata essi giungono come onde elettriche o elettromagnetiche ai telefoni e l\u00ec trasdotti in onde meccaniche (sonore) da un altoparlante. Per i tratti della rete a traffico pi\u00f9 intenso il segnale elettrico viene spesso trasdotto in segnale ottico ed immesso in una rete di cavi in fibra ottica.\nLinea telefonica.\nCon la dizione \"linea telefonica\" s'intende, generalmente, un servizio offerto da un operatore telefonico, specificato dal relativo contratto sottoscritto da un cliente. La dizione \u00e8 solitamente utilizzata per il servizio di telefonia fissa anche se, in qualche caso, \u00e8 impiegata pure per le altre tecnologie. In pratica, la linea telefonica \u00e8 l'applicazione concreta di un servizio telefonico.\nLa linea telefonica \u00e8 un concetto di tipo \"logico\" che non va confuso con la linea \"fisica\" (cio\u00e8 il mezzo trasmissivo, ad esempio il doppino di rame della rete analogica tradizionale). Si tratta della soluzione tecnico-commerciale erogata dall'operatore in termini di: numero utenza, standard telefonico (POTS, ISDN, ADSL, ecc.), funzioni e prestazioni, opzioni integrative, modalit\u00e0 di utilizzo, tariffe, ecc. Questo pu\u00f2 riguardare \"anche\" la tipologia di connessione fisica.\nPer traslazione si impiega il termine \"linea telefonica\" anche quando si vuole significare, concretamente, la disponibilit\u00e0 o il funzionamento di un servizio telefonico specifico, tipo nelle espressioni \"non c'\u00e8 linea\", \"la linea \u00e8 disturbata\", \"hanno tagliato la linea\", \"occorre aggiungere un'altra linea\" e analoghe.\nQuando applicabile, una linea telefonica pu\u00f2 concretizzarsi in \"linea voce\", \"linea dati\", \"linea fax\".\nCanale di telefonia.\nConsiderando una banda lorda di 4\u00a0kHz, per il teorema del campionamento di Shannon-Nyquist, si avr\u00e0 un campionamento a 8000 simboli/sec e dunque moltiplicando per 8 bit per simbolo si ottiene un canale digitale standard senza compressione dati pari a 64Kbit/sec.\nOrganizzazione del traffico telefonico.\nPer gestire il traffico telefonico di onde elettriche lungo la rete dei cavi telefonici, esse devono trasportare all'inizio della comunicazione l'informazione sul destinatario, il suo \"indirizzo telefonico\": a tal pro si suddivide il territorio di competenza dell'operatore (la ditta che connette fisicamente in modo automatizzato gli utenti) in aree geografiche con diversi codici e si assegna ad ogni utenza all'interno dell'area un numero univoco (locale).\nNella maggior parte degli Stati il traffico telefonico \u00e8 stato organizzato e gestito almeno all'inizio da una compagnia telefonica nazionale; per questo le aree geografiche corrispondono quasi ovunque ad aree amministrative statali (province, contee, ecc.). In Italia si parla di distretti telefonici, che in alcuni casi non coincidono esattamente con una provincia, ma ne comprendono solo una parte ed al tempo stesso comprendono parti di altre province (ad esempio il distretto di Milano). Anche per organizzare il traffico telefonico mondiale \u00e8 stato assegnato ad ogni Stato un codice di selezione internazionale. Di solito ci si riferisce a questi codici chiamandoli prefissi telefonici (nazionali ed internazionali), perch\u00e9 vengono digitati prima del numero locale. In Italia la distribuzione dei codici locali \u00e8 decisa nel piano regolatore telefonico nazionale (vige quello del 2000) mentre a livello mondiale le decisioni sono state prese dall'Unione Internazionale delle Telecomunicazioni.\nDistribuzione dei numeri telefonici.\nIn generale bastano \"10 cifre\" per individuare una qualsiasi utenza di uno Stato, perch\u00e9 nessuno Stato della terra pu\u00f2 verosimilmente arrivare ai 10 miliardi di abitanti come pure di utenze telefoniche (9.999.999.999 abitanti = 10 cifre: 0.987.654.321); in Italia bastano 9 cifre. Un distretto con un numero di utenze sicuramente inferiore ai 10 milioni, sia attualmente, sia in una previsione a lungo termine, ha bisogno al massimo di 7 cifre (7.654.321). In un distretto contenente una metropoli invece bisogna arrivare fino alle 8 cifre (87.654.321) per consentire un numero di utenze oltre 9.999.999. Nella stima vanno considerate sia le utenze residenziali, sia quelle commerciali.\nQuesto spiega perch\u00e9 le grandi aree metropolitane (come i distretti di Roma e Milano o ancor di pi\u00f9 quelli di megalopoli all'estero) abbiano un prefisso a 2 cifre, mentre per i distretti pi\u00f9 piccoli ne basti uno a 3 o pi\u00f9 cifre: per un numero nazionale di massimo 10 cifre, 2 sono di prefisso e (fino ad) 8 locali per le \"grandi citt\u00e0\", 3 di prefisso e 7 locali per i distretti meno grandi e cos\u00ec via.\nOltre al prefisso anche le restanti cifre o gruppi di cifre da sinistra sono organizzate in maniera geografica ovvero individuano regioni geografiche via via pi\u00f9 definite e precise fino al gruppo di cifre che identifica tutte le varie utenze della zona geografica ultima individuata.\nEvoluzione.\nLe reti telefoniche, nate per fornire ed usufruire esclusivamente dei servizi di telefonia, si sono progressivamente evolute ed adattate nel tempo fino ad includere reti per il trasporto di dati non vocali cio\u00e8 fornendo appunto servizi integrati di telefonia e dati. La suddetta evoluzione si \u00e8 raggiunta attraverso l'utilizzo di tecnologie diverse (l'elenco riporta le tecnologie usate per il trasferimento del segnale all'utente finale cio\u00e8 nella rete di accesso, diversa invece \u00e8 l'evoluzione delle tecnologie di trasporto utilizzate all'interno della rete cio\u00e8 nella rete di trasporto):\nStoricamente la prima rete \u00e8 stata quella telegrafica seguita da quella telefonica. Quest'ultima \u00e8 una rete dedicata ad un servizio (la telefonata) con la possibilit\u00e0 di estensione a pi\u00f9 servizi (telefax, ecc.) con l'aggiunta di dispositivi modem, ed attua una trasmissione analogica lungo il 'doppino telefonico' fino alla centrale di commutazione dove viene digitalizzata.\nSuccessivamente si \u00e8 aggiunta la Rete Internet per il trasporto di dati multimediali seguita dalle Reti Radiomobili Cellulari a banda stretta e a banda larga per servizi multimediali: TACS (1\u00aa generazione), GSM (2\u00aa generazione), GPRS (2.5\u00aa generazione) EDGE (2.75\u00aa generazione), UMTS (3\u00aa generazione), HSPA (3.5\u00aa generazione) e le reti Wireless fisse (Wi-Fi, Wi-Max).\nLa rete ISDN doveva essere sostituita con il progetto ambizioso di una rete ISDN a banda larga (Broadband ISDN) che includesse contenuti multimediali, ma \u00e8 stata soppiantata dalla tecnologia xDSL."}
{"id": "1195946", "revid": "113821905", "url": "https://it.wikipedia.org/wiki?curid=1195946", "title": "Lope de Rueda", "text": "Di origini assai umili, Rueda si avvicin\u00f2 al teatro come attore, giungendo a formare una propria compagnia nel 1554, con la quale si esib\u00ec nei teatri delle maggiori citt\u00e0 spagnole.\nIl teatro di Rueda, lodato da Miguel Cervantes e pubblicato postumo dall'amico editore Juan de Timoneda nel 1567, comprende quattro commedie: \"Eufemia\", \"Armelina\", \"Los enga\u00f1ados\" e \"Medora\", chiaramente ispirate alla produzione drammatica italiana; un'altra commedia, \"Discordia y questi\u00f3n de amor\", fu stampata nel 1617. Ha composto anche dei \"Colloquios pastoriles\", una decina di \"pasos\" e l'\"Auto de Naval y Abigail\".\nPi\u00f9 che nelle commedie, prive di autentiche originalit\u00e0, il vivace talento di Rueda trova la sua espressione migliore nei \"pasos\", brevi scenette comiche, finemente abbozzate, in cui un ingenuo e disarmante gusto per il comico d\u00e0 origine a saporite vignette di vita popolana tratteggiate con colorita arguzia."}
{"id": "1195949", "revid": "28592", "url": "https://it.wikipedia.org/wiki?curid=1195949", "title": "Imperatore di Russia", "text": ""}
{"id": "1195950", "revid": "2092715", "url": "https://it.wikipedia.org/wiki?curid=1195950", "title": "Califfato", "text": "Il califfato \u00e8 una forma di governo monarchico (inizialmente elettivo, poi assoluto), con una precisa caratterizzazione spirituale religiosa scaturente dalla pretesa di costituire la prosecuzione dell'attivit\u00e0 politica, amministrativa e religiosa del profeta Maometto, a capo della quale si trova il califfo.\nEtimologia.\nIl termine () significa \"successione\", \"luogotenenza\", e si riferisce al sistema di governo adottato dal primissimo Islam, il giorno stesso della morte di Maometto, e intende rappresentare l'unit\u00e0 politica e spirituale dei musulmani, ovvero la \"Umma\".\nUn sinonimo di \"califfo\" - in uso fin dal governo di \u02bfOmar ibn al-Kha\u1e6d\u1e6d\u0101b - \u00e8 l'espressione \"Comandante di credenti\" (\"Am\u012br al-mu\u02bemin\u012bn\"), successore politico (ma in qualche modo anche spirituale, anche se non religioso) di Maometto nella sua funzione di capo della \"Umma\".\nLa sua istituzione non \u00e8 prevista dal Corano e neppure dalla Sunna del Profeta Maometto e lo stesso termine \"costituzione\", o \"Rescritto\", o \"Accordo\" (, lett. \"Foglio\") di Medina dell'anno 1 dell'Egira, \u00e8 una traduzione abbastanza impropria per indicare quello che era un semplice accordo firmato tra le varie componenti della citt\u00e0 di Yathrib (odierna Medina) per regolamentare la convivenza fra musulmani, ebrei e persino pagani.\nStoria.\nIl califfato arabo.\nCaliffato dei Rashidun (632-661).\nTra il 632 ed 661, oltre i primi quattro califfi \"ortodossi\" (eletti), gli omayyadi di Siria e abbasidi di Baghdad e S\u0101marr\u0101\u02be, altri due califfati ebbero modo di sorgere e di affermarsi: dapprima quello sciita-ismailita-fatimide, formalmente un Imamato, i cui califfi regnarono fra il 909 e la consegna a Norandino da parte di Saladino dell'Egitto, della Siria e dell'Arabia, avvenuta nel 1171, poi l'omayyade andaluso, attivo tra il 929 e il 1031, anno in cui a Cordova il potere fu assunto da un consiglio cittadino.\nCaliffato abbaside (750-1258).\nIl califfato abbaside si concluse ufficialmente nel 1258, anno in cui la capitale Baghdad fu conquistata e devastata dai Mongoli di Hulagu Khan, che, uccidendo l'ultimo abbaside, al-Musta\u02bf\u1e63im, estinse per sempre il califfato. In realt\u00e0 un ramo secondario abbaside, sopravvisse, e, dopo una breve presenza ad Aleppo, trov\u00f2 rifugio al Cairo, sotto la dorata tutela dei Mamelucchi.\nCaliffato almohade (1147\u20131269).\nSeppure non riconosciuto dalle entit\u00e0 politiche e istituzionali, pu\u00f2 essere anche ricordato anche il califfato almohade, i cui Sultani impiegavano per s\u00e9 stessi la dizione di \"Am\u012br al-mu\u02bemin\u012bn,\" Comandante dei credenti, un perfetto sinonimo di \"Califfo\".\nIl Califfato ottomano (1517-1922).\nLa conquista del Sultanato mamelucco da parte del Sultano ottomano Selim I nel 1517 pose fine a quella fase in cui gli ultimi discendenti degli Abbasidi svolgevano una funzione di pura e semplice rappresentanza formale. Selim ricevette l'investitura da parte dell'ultimo Abbaside, Al-Mutawakkil III, con una solenne cerimonia al Cairo. I vincitori trasferirono tutti gli emblemi del potere califfale abbaside, mantello e spada del Profeta (\"burda\") e altri oggetti ancora, ad Istanbul, nella residenza sultanale del Topkapi, il cui titolare ag\u00ec come califfo dei musulmani sunniti, senza incontrare alcuna contestazione tra i suoi correligionari.\nA livello internazionale il titolo di califfo venne ufficialmente utilizzato, e di fatto accettato, anche dalle cancellerie europee, solo a partire dalla firma del Trattato di K\u00fc\u00e7\u00fck Kaynarca del 1774.\nIl \"Movimento Khilafat\" (1919-24).\nFin dal 1919 esisteva comunque un movimento attivo in difesa dell'Impero ottomano e noto appunto col nome di \"Movimento Khilafat\" (Movimento per il Califfato), nato tra i Musulmani indiani ed appoggiato anche dallo stesso Gandhi, che riconosceva in una istituzione pan-islamica come l'Impero ottomano, l'unico modo per tener testa all'egemonia britannica. Tale movimento fu invece osteggiato dagli Arabi che lo ritennero uno strumento per il mantenimento della supremazia turca. Da parte araba quindi il titolo califfale fu rivendicato da re al-\u1e24usayn b. \u02bfAl\u012b dell'\u1e24ij\u0101z, leader della Rivolta araba, ma il suo regno venne sconfitto ed annesso nel 1925 all'Arabia Saudita da \u02bfAbd al-\u02bfAz\u012bz . Il titolo \u00e8 da allora vacante.\nAbolizione del califfato (1924).\nIl califfato ottomano fu abolito nel 1924 da Mustafa Kemal Atat\u00fcrk e i suoi poteri furono trasferiti alla Grande Assemblea Nazionale della Turchia, il parlamento della neonata Repubblica Turca.\nIl \"califfato\" dell'ISIS.\nIl 29 giugno 2014 l'ISIS, nell'ambito della guerra civile siriana e dell'insurrezione irachena, ha annunciato a Mossul (Iraq) l'istituzione nei territori sotto il proprio controllo di un \"califfato\", con a capo Abu Bakr al-Baghdadi. A partire da quel momento, il gruppo terroristico ha adottato la dicitura di Stato Islamico anche se \u00e8 diffuso, non solo in ambito arabo, l'acronimo Daesh."}
{"id": "1195952", "revid": "77296360", "url": "https://it.wikipedia.org/wiki?curid=1195952", "title": "Congestione (reti)", "text": "In telecomunicazioni nelle reti (di trasporto, telefoniche, di calcolatori a commutazione di pacchetto) si ha congestione quando il traffico offerto alla rete \u00e8 vicino o superiore alla capacit\u00e0 della rete. \nQuesto comporta la formazione di code in vari punti della rete, in particolar modo nei nodi interni di commutazione, dove i veicoli (o i pacchetti) che attraversano la rete subiscono un ritardo aggiuntivo, che pu\u00f2 arrivare ad essere la componente principale della durata del percorso. \nEffetti.\nUna situazione di congestione pu\u00f2 portare la rete a non potere smaltire una parte del traffico offerto in ingresso, ovvero a non fornire il suo servizio ad una parte dei suoi potenziali utenti. Questo pu\u00f2 verificarsi in diversi modi a seconda del tipo di rete:\nLe tecniche adottate per mitigare questo fenomeno nelle reti a pacchetto sono il Controllo della congestione per reti a commutazione di pacchetto oppure un adeguato dimensionamento degli apparati di rete.\nIn tali situazioni, nei nodi interni di commutazione, inoltre pu\u00f2 essere necessario operare tecniche di supporto alla qualit\u00e0 di servizio (ad es. meccanismi di classificazione-priorit\u00e0) per garantire pre-determinate prestazioni a determinate tipologie di traffico in ingresso come ad esempio il traffico \"real-time\" o tutti i servizi a qualit\u00e0 garantita per l'utente (es. IPTV)."}
{"id": "1195953", "revid": "729019", "url": "https://it.wikipedia.org/wiki?curid=1195953", "title": "Prisma stellato", "text": "In geometria solida, il prisma stellato \u00e8 un poliedro simile al prisma, le cui facce sono per\u00f2 poligoni stellati.\nSi tratta di un poliedro uniforme, stellato e non convesso. \nHa due poligoni stellati con formula_1 lati come facce orizzontali, connessi da un ciclo di formula_2 quadrati. A differenza di quanto accade per i prismi non stellati, qui i quadrati si intersecano.\nI prismi stellati sono simili agli antiprismi stellati: questi ultimi hanno per\u00f2 le basi ruotate una rispetto all'altra, connesse da triangoli invece che da quadrati.\nEsiste un prisma stellato per ogni poligono stellato con formula_2 lati. Il pi\u00f9 semplice \u00e8 quindi quello pentagonale, con formula_4 lati, mostrato nella figura a destra. Per formula_5, possono esistere pi\u00f9 poligoni regolari stellati con lo stesso numero formula_2 di lati. Quando formula_2 \u00e8 un numero composto, in alcuni casi il poliedro risulta essere unione di due poliedri distinti: si tratta cio\u00e8 di un poliedro composto.\nBench\u00e9 non siano poliedri convessi, per i prismi stellati vale comunque la relazione di Eulero\nfra i numeri di vertici, spigoli e facce.\nI poliedri duali dei prismi stellati sono le bipiramidi stellate."}
{"id": "1195954", "revid": "838137", "url": "https://it.wikipedia.org/wiki?curid=1195954", "title": "Bipiramide stellata", "text": "In geometria solida, la bipiramide stellata \u00e8 un poliedro costruito come una bipiramide a partire da un poligono centrale orizzontale: qui tale poligono \u00e8 per\u00f2 stellato.\nDescrizione.\nUna bipiramide \u00e8 costruita a partire da un poligono regolare formula_1 con formula_2 lati, e da due vertici formula_3e formula_4 posizionati a uguale distanza sopra e sotto il centro del poligono. Le facce del poligono sono i triangoli isosceli che hanno come base uno spigolo di formula_1 e come vertice opposto formula_3 oppure formula_4. In totale sono formula_8.\nUna bipiramide stellata \u00e8 costruita allo stesso modo: unica differenza, il poligono formula_1 \u00e8 stellato. Il poliedro che ne risulta ha sempre formula_8 triangoli isosceli come facce: alcuni di questi per\u00f2 si intersecano. \nPropriet\u00e0.\nSi tratta in di un poliedro non convesso. Alcune delle sue facce si intersecano.\nEsiste una bipiramide stellata per ogni poligono stellato formula_1 con formula_12 lati. La pi\u00f9 semplice \u00e8 quindi quella pentagonale, con formula_13 lati. Per formula_14, possono esistere pi\u00f9 poligoni regolari stellati con lo stesso numero formula_12 di lati. Quando formula_12 \u00e8 un numero composto, in alcuni casi il poliedro risulta essere unione di due poliedri distinti: si tratta cio\u00e8 di un poliedro composto.\nBench\u00e9 non siano poliedri convessi, per le bipiramidi stellate vale comunque la relazione di Eulero\nfra i numeri di vertici, spigoli e facce.\nI poliedri duali delle bipiramidi stellate sono i prismi stellati."}
{"id": "1195955", "revid": "834", "url": "https://it.wikipedia.org/wiki?curid=1195955", "title": "Congestione sanguigna", "text": "Per congestione sanguigna si intende un accumulo di sangue in una parte del corpo o in un organo, come nel caso della congestione polmonare.\nLa congestione \u00e8 generalmente preceduta da iperemia causata da vasodilatazione e pu\u00f2 essere causata da un processo infiammatorio o da un rallentamento del flusso sanguigno in seguito per esempio ad insufficienza cardiaca."}
{"id": "1195958", "revid": "830939", "url": "https://it.wikipedia.org/wiki?curid=1195958", "title": "Jacques Rueff", "text": "Carriera.\nFu prima ispettore alle Finanze e funzionario presso la Societ\u00e0 delle Nazioni tra il 1927 ed il 1930.\nFu poi docente nella scuola libera di scienze politiche dal 1930 al 1940 e nell'Istituto di studi politici dal 1945 al 1948; addetto finanziario presso la Ambasciata francese in Gran Bretagna dal 1930 al 1933, vice governatore della Banca di Francia dal 1939 al 1940, svolgendo numerose e delicate missioni finanziarie all'estero. \nNel 1938 partecip\u00f2 al colloquio Walter Lippmann. \nAl termine della seconda guerra mondiale, tra il novembre ed il dicembre 1945, divenne presidente della Conferenza di Parigi sulle riparazioni di guerra. Successivamente fu ispettore delle finanze e presidente della delegazione economica e finanziaria per gli affari tedeschi ed austriaci. Successivamente fu presidente della agenzia interalleata delle riparazioni a Bruxelles tra il 1946 ed il 1952 e poi delegato alla conferenza di pace e alla prima Assemblea generale delle Nazioni Unite. Fu anche membro della corte di giustizia, della Comunit\u00e0 Europea del Carbone e dell'Acciaio e della Comunit\u00e0 Economica Europea.\nInsieme al ministro delle finanze Antoine Pinay, nel 1958 prepar\u00f2 il piano \"Pinay-Rueff\", che ebbe risultati positivi per l'economia francese.\nNel 1964 fu eletto membro dell'Accademia di Francia come successore di Jean Cocteau, preferito al poeta Andr\u00e9 Berry.\nRueff \u00e8 uno dei principali esponenti della corrente \"neoliberale\", che si oppone ad ogni intervento dello Stato inteso ad alterare il meccanismo del regime di concorrenza ed a limitare la libera iniziativa dei privati.\nFra i suoi scritti ricordiamo la \"Th\u00e9orie des ph\u00e9nom\u00e8nes mon\u00e9taires\" del 1927; \"L'ordre social\" del 1945; \" La r\u00e9gulation mon\u00e9taire et le probl\u00e9me institutionnel de la monnaie\" del 1953."}
{"id": "1195960", "revid": "486946", "url": "https://it.wikipedia.org/wiki?curid=1195960", "title": "LUISS", "text": ""}
{"id": "1195961", "revid": "729019", "url": "https://it.wikipedia.org/wiki?curid=1195961", "title": "Stazione di Pietrarsa-San Giorgio a Cremano", "text": "La stazione Pietrarsa-San Giorgio a Cremano \u00e8 una fermata ferroviaria posta sulla linea Napoli-Salerno; serve la localit\u00e0 di Pietrarsa, posta tra Napoli e Portici a poca distanza da San Giorgio a Cremano.\nSi trova nel comune di Napoli al limite col comune di Portici.\nStoria.\nLa fermata venne attivata nel 1916. All'epoca Pietrarsa faceva parte del comune di San Giovanni a Teduccio.\nStrutture e impianti.\nLa fermata dispone di un fabbricato viaggiatori facente anche da casa cantoniera per l'adiacente passaggio a livello, di due binari passanti per il traffico passeggeri pi\u00f9 un terzo tronco: questo era a servizio dell'adiacente OGR Pietrarsa (di origine borbonica e nato come opificio a servizio della prima linea ferroviaria italiana, ovvero la Napoli-Portici del 1839) al quale vi si accedeva attraverso un cancello, normalmente chiuso, seguito da una piattaforma a settore di circonferenza la quale, a sua volta, metteva in comunicazione col binario che collegava, e che ancora collega, con il fascio binari interno all'officina. Tale tronchino serve saltuariamente al museo nazionale ferroviario, nato dalla riconversione della vecchia Officina. A servizio dei binari vi sono due banchine unite da un sottopassaggio."}
{"id": "1195964", "revid": "1442080", "url": "https://it.wikipedia.org/wiki?curid=1195964", "title": "Giuseppe Checchia Rispoli", "text": "Biografia.\nLaureatosi nel 1900 in scienze naturali, consegu\u00ec la libera docenza nel 1908. Insegn\u00f2 geologia e paleontologia nelle universit\u00e0 di Palermo (dal 1908), Cagliari (dal 1926) e Roma (titolare di paleontologia dal 1928 e di geologia dal 1935).\nLasci\u00f2 una ricca e svariata produzione scientifica, comprendente lavori di stratigrafia, geologia e paleontologia (oltre centottanta pubblicazioni), tra i quali molto noti e importanti sono il rilevamento geologico della Capitanata, gli studi sui macroforaminiferi e sugli echinidi nonch\u00e9 la descrizione delle faune fossili della Tripolitania e della Somalia. Pose per primo, inoltre, le basi per l'interpretazione dei fenomeni geologici che si sono succeduti in Puglia.\nSocio di varie accademie, tra cui quella dei Lincei (dal 1935), ebbe numerose onorificenze."}
{"id": "1195965", "revid": "1656773", "url": "https://it.wikipedia.org/wiki?curid=1195965", "title": "Test di Ames", "text": "Il test di Ames, ideato da Bruce Ames nel 1973, \u00e8 un test genetico per l'analisi della genotossicit\u00e0 di una sostanza, molto utilizzato ad esempio in ambito biomedico e farmaceutico-industriale nella fase preclinica di sperimentazione di nuove molecole e per analisi ambientali.\nPrincipio del test.\nIl principio del test si basa sulla valutazione della capacit\u00e0 di un sospetto mutageno di provocare la reversione di un carattere auxotrofo his- in un ceppo di batteri mutato (\"Salmonella typhimurium\"), rendendolo nuovamente capace di sopravvivere in un terreno privo di istidina. La maggior parte dei ceppi di Salmonella utilizzati nel test presentano anche altre mutazioni che alterano la permeabilit\u00e0 della parete (rfa-, elimina la catena polisaccaridica dei lipopolisaccaridi di membrana), consentendo l'ingresso nel batterio di mutageni anche di grosse dimensioni, o eliminano l'azione dei meccanismi di riparo del DNA (\u0394uvrB, delezione del gene uvrB), permettendo in tal modo il mantenimento delle mutazioni ottenute. Poich\u00e9 l'assenza di meccanismi di riparo rende complessa la crescita del batterio, in molti casi si introduce nel ceppo il plasmide pKM101, contenente i geni per il sistema di riparo SOS del DNA, incline a commettere errori durante la riparazione. Un'ulteriore mutazione presente in alcuni ceppi abitualmente utilizzati \u00e8 la delezione di un gene coinvolto nella biosintesi della biotina (\u0394bio), che rende impossibile la sopravvivenza del batterio in terreni che ne siano privi; ci\u00f2 consente di identificare eventuali contaminazioni del risultato finale sulla piastra (i batteri revertanti ottenuti dovranno risultare auxotrofi per la biotina).\nProcedura sperimentale.\nIl test viene effettuato piastrando i batteri su un terreno solido di agar contenente una minima quantit\u00e0 di istidina, e ponendo al centro della piastra un disco contenente la sostanza in esame, che pu\u00f2 in questo modo diffondersi nel terreno di coltura. La presenza delle tracce di amminoacido nel terreno permette di individuare mutazioni che richiedano pi\u00f9 cicli di duplicazione cellulare per manifestarsi fenotipicamente, come nel caso di mutazioni puntiformi su una singola elica di DNA. La frequenza delle mutazioni ottenute viene valutata in base alla distanza dal disco dopo 48 ore di crescita, in rapporto a una piastra di controllo in cui i batteri sono stati fatti crescere sullo stesso terreno, ma in assenza del sospetto mutageno; il raffronto delle due piastre consente di eliminare dal risultato del test l'effetto dovuto alla presenza di revertanti spontanei. Il test per una sostanza viene sempre condotto in parallelo su differenti ceppi di Salmonella, in cui l'auxotrofia \u00e8 dovuta a differenti tipi di mutazioni (mutazioni puntiformi di diverso tipo, o mutazioni di frameshift come inserzioni o delezioni) per individuare il tipo di effetto causato al DNA.\nLimiti del test.\nIl limite principale del test, cos\u00ec descritto, \u00e8 l'impossibilit\u00e0 di valutare l'effetto genotossico indiretto, ovvero di sostanze che non presentano direttamente un proprio effetto mutageno, ma diventano tossiche a seguito del metabolismo subito negli organismi superiori, come nel caso dell'alcol etilico, il cui effetto richiede la formazione del suo metabolita acetaldeide. Per superare questo problema, possono essere utilizzati protocolli differenti del test, che prevedano la presenza nel terreno di coltura degli enzimi coinvolti nel metabolismo degli xenobiotici, che possono attivare l'effetto genotossico del promutageno. In questo caso la sostanza da esaminare viene aggiunta direttamente al terreno di coltura. Un altro meccanismo indiretto di genotossicit\u00e0 non rilevato dal test \u00e8 quello che prevede un'azione mediata dal sistema infiammatorio o da virus, come succede nel caso dell'amianto.\nEssendo condotto in cellule batteriche, il test di Ames non consente di valutare la capacit\u00e0 dei mutageni di alterare con precisione la struttura cromosomica del DNA umano, per cui non pu\u00f2 da solo costituire un elemento sufficiente di valutazione del rischio genotossico, ma va eseguito insieme a test su cellule eucariotiche (test dei micronuclei, test della cometa, quantificazione degli addotti al DNA) e su animali in vivo. Vi \u00e8 comunque una buona correlazione fra l'effetto mutageno riscontrato nel test di Ames e la cancerogenicit\u00e0 della sostanza negli organismi superiori."}
{"id": "1195971", "revid": "287204", "url": "https://it.wikipedia.org/wiki?curid=1195971", "title": "Scottish Division One 1969-1970", "text": "La Scottish Division One 1969-1970 \u00e8 stata la 73\u00aa edizione della massima serie del campionato scozzese di calcio, disputato tra il 30 agosto 1969 e il 22 aprile 1970 e concluso con la vittoria del , al suo venticinquesimo titolo, il quinto consecutivo.\nCapocannoniere del torneo \u00e8 stato Colin Stein () con 24 reti.\nClassifica finale.\nLegenda:\nRegolamento:"}
{"id": "1195973", "revid": "287204", "url": "https://it.wikipedia.org/wiki?curid=1195973", "title": "Scottish Division One 1970-1971", "text": "La Scottish Division One 1970-1971 \u00e8 stata la 74\u00aa edizione della massima serie del campionato scozzese di calcio, disputato tra il 29 agosto 1970 e il 1\u00ba maggio 1971 e concluso con la vittoria del , al suo ventiseiesimo titolo, il sesto consecutivo.\nCapocannoniere del torneo \u00e8 stato Henry Hood (Celtic) con 22 reti.\nStagione.\nNovit\u00e0.\nUn'importante novit\u00e0 di quest'anno fu l'introduzione della \"zona UEFA\", conseguente alla programmata inclusione della Coppa delle Fiere nel novero delle manifestazioni della UEFA. La Scozia fu iscritta come nazione di seconda fascia avente a disposizione ben tre posti.\nAvvenimenti.\nDurante la stagione il portiere dell' Bobby Clark stabilisce il record di imbattibilit\u00e0 portandolo a 1215 minuti. Record che tenne fino alla stagione 2013-2014 quando Fraser Forster lo miglior\u00f2 di 41 minuti.\nClassifica finale.\nLegenda:\nRegolamento:"}
{"id": "1195974", "revid": "287204", "url": "https://it.wikipedia.org/wiki?curid=1195974", "title": "Scottish Division One 1971-1972", "text": "La Scottish Division One 1971-1972 \u00e8 stata la 75\u00aa edizione della massima serie del campionato scozzese di calcio, disputato tra il 4 settembre 1971 e il 1\u00ba maggio 1972 e concluso con la vittoria del , al suo ventisettesimo titolo, il settimo consecutivo.\nCapocannoniere del torneo \u00e8 stato Joe Harper () con 33 reti.\nStagione.\nNovit\u00e0.\nDa quest'anno le squadre che terminano il campionato a pari punti non verranno pi\u00f9 classificate secondo il quoziente reti ma bens\u00ec secondo la differenza reti.\nCambiamenti anche per il criterio di scelta delle squadre che si qualificano in Coppa UEFA. Il numero scende da tre a due. Si qualificano la seconda classifica in campionato pi\u00f9 la vincente della Scottish League Cup, ovvero la Coppa di Lega scozzese.\nClassifica finale.\nLegenda:\nRegolamento:"}
{"id": "1195975", "revid": "287204", "url": "https://it.wikipedia.org/wiki?curid=1195975", "title": "Scottish Division One 1972-1973", "text": "La Scottish Division One 1972-1973 \u00e8 stata la 76\u00aa edizione della massima serie del campionato scozzese di calcio, disputato tra il 2 settembre 1972 e il 28 aprile 1973 e concluso con la vittoria del , al suo ventottesimo titolo, l'ottavo consecutivo.\nCapocannoniere del torneo \u00e8 stato Alan Gordon () con 27 reti.\nStagione.\nNovit\u00e0.\nLa UEFA concesse uno slot in pi\u00f9 alla Federazione scozzese per l'ammissione in Coppa UEFA 1973-1974.\nClassifica finale.\nLegenda:\nRegolamento:"}
{"id": "1195976", "revid": "1305772", "url": "https://it.wikipedia.org/wiki?curid=1195976", "title": "Chuojiao", "text": "Il Chuojiao \u6233\u811a, tradotto come Piedi Penetranti, \u00e8 uno stile di arti marziali cinesi con origini antiche, oggi diffuso nel nord della Cina, nella provincia di Hebei. Per la sua peculiare specializzazione nelle tecniche di gambe viene designato come \"Beitui zhi jie\" (\u5317\u817f\u4e4b\u6770, tesoro delle gambe del Nord).\nQuesto stile \u00e8 anche conosciuto come \"Yuanyangjiao\" (\u9e33\u9e2f\u811a, Piedi dell'anatra mandarina), \"Jiuzhizi\" (\u4e5d\u679d\u5b50, Nove ramificazioni), \"Tangzitui\" (\u8d9f\u5b50\u817f, gambe in sequenza), ecc.\nStoria e Leggenda.\nIl Chuojiao avrebbe avuto origine durante la dinastia Song ed \u00e8 divenuto popolare nei periodi della dinastia Ming e della dinastia Qing. Si racconta che Deng Liang (\u9093\u826f) cre\u00f2 questo pugilato sulle basi di 18 tecniche di base di piede (\u5341\u516b\u57fa\u672c\u817f\u6cd5) da cui ricav\u00f2 108 varianti (\u4e00\u767e\u96f6\u516b\u8fde\u73af\u817f, 108 Lianhuantui).\nDeng Liang insegn\u00f2 poi a Zhou Tong (\u5468\u6850), il quale a sua volta lo trasmise a Yue Fei (\u5cb3\u98de).\nMolti personaggi dello Shuihu zhuan (\u6c34\u6d52\u4f20, il romanzo sul bordo dell'acqua), sono descritti come praticanti di Chuojiao.\nLa diffusione nella provincia di Hebei, \u00e8 dovuta a Zhao Canyi (\u8d75\u707f\u76ca), un generale dell'esercito dei Taiping Tianguo, che dopo il fallimento della ribellione venne recluso in Raoyang (\u9976\u9633). \nGenealogia.\nQuesto \u00e8 il lignaggio che \u00e8 descritto nel libro \"Otto Sequenze di Colpi del Vajra \":\nLa tecnica.\nIl Chuojiao possiede 81 tecniche di gamba (Tuifa), nove Taolu detti \"marziali\" (Wu) e nove detti \"civili\" (Wen).\nAl termine Taolu \u00e8 preferito il termine Tangzi (\u8d9f\u5b50, serie di movimenti)."}
{"id": "1195977", "revid": "287204", "url": "https://it.wikipedia.org/wiki?curid=1195977", "title": "Scottish Division One 1973-1974", "text": "La Scottish Division One 1973-1974 \u00e8 stata la 77\u00aa edizione della massima serie del campionato scozzese di calcio, disputato tra il 1\u00ba settembre 1973 e il 10 maggio 1974 e concluso con la vittoria del , al suo ventinovesimo titolo, il nono consecutivo.\nCapocannoniere del torneo \u00e8 stato John Deans (Celtic) con 26 reti.\nStagione.\nNovit\u00e0.\nLa UEFA revoc\u00f2 lo slot in pi\u00f9 deidcato alla Federazione scozzese per la qualificazione in Coppa UEFA 1974-1975, facendo tornare a 2 le rappresentative ammesse.\nAvvenimenti.\nIl vinse il titolo per la nona volta consecutiva, record per il campionato scozzese. Tale record fu eguagliato dai nella stagione 1996-97 e sempre dai Celtic nella stagione 2019-20.\nClassifica finale.\nLegenda:\nRegolamento:"}
{"id": "1195983", "revid": "287204", "url": "https://it.wikipedia.org/wiki?curid=1195983", "title": "Francois Duvalier", "text": ""}
{"id": "1195986", "revid": "1833487", "url": "https://it.wikipedia.org/wiki?curid=1195986", "title": "Andrea Olivero", "text": "Presidente nazionale delle Associazioni Cristiane dei Lavoratori Italiani dal 2006 al 2012 e successivamente senatore della XVII Legislatura.\n\u00c8 stato viceministro delle politiche agricole alimentari e forestali nei governi Renzi e Gentiloni.\nVive a Roma.\nBiografia.\nNato a Cuneo, vive a Roma.\nSi laurea in Lettere classiche presso l'Universit\u00e0 di Torino, diventando successivamente insegnante di ruolo nella provincia di Cuneo.\nNel 1992 era stato tra i promotori dell'Istituto \"Pace, Sviluppo e Innovazione ACLI\" di Cuneo e nel 1994 promosse la nascita della Comunit\u00e0 Emmaus di Boves.\nDal 1997 al 2004 \u00e8 stato presidente provinciale ACLI.\nNel 2002 \u00e8 fondatore e presidente di \"Insieme per educare\" per la gestione delle scuole cattoliche della diocesi di Cuneo.\nNel 2004 \u00e8 eletto vice presidente nazionale ACLI, e dal 2006 ne \u00e8 il dodicesimo presidente nazionale\n, dopo le dimissioni del 28 febbraio del predecessore Luigi Bobba, candidato, e successivamente eletto, senatore per La Margherita.\nDal dicembre 2008 al 2013 \u00e8 stato portavoce unico del Forum del Terzo Settore.\nElezione a senatore e viceministro all'agricoltura.\nIl 19 dicembre 2012 si dimette da presidente nazionale delle ACLI per impegnarsi in politica con Scelta Civica per l'Italia del premier uscente Mario Monti.\nAlle elezioni politiche del 2013 \u00e8 candidato al Senato della Repubblica, in regione Piemonte, come capolista di Con Monti per l'Italia, venendo eletto senatore della XVII Legislatura.\nDal 12 marzo 2013 al 1\u00ba agosto 2013 \u00e8 inoltre stato coordinatore politico di Scelta Civica.\nIl 26 novembre 2013 abbandona Scelta Civica ed il rispettivo gruppo parlamentare al Senato della Repubblica per aderire al nuovo movimento politico fondato dagli altri fuoriusciti, Popolari per l'Italia, passando quindi al gruppo parlamentare centrista Per l'Italia.\nIl 28 febbraio 2014 viene nominato Viceministro delle Politiche Agricole, Alimentari e Forestali nel governo Renzi.\nViene confermato Viceministro nel nuovo governo Gentiloni.\nCon decreto del ministro Maurizio Martina ottiene la delega alla trattazione degli affari nelle seguenti materie: \nIl 2 dicembre 2014, infine, abbandona i Popolari per l'Italia e, assieme a Maria Paola Merloni e Lucio Romano, aderisce al movimento politico Democrazia Solidale, passando al gruppo parlamentare di maggioranza Per Le Autonomie (SVP-UV-PATT-UPT) - PSI - MAIE.\nIl 29 dicembre 2017 \u00e8 tra i fondatori della lista Civica Popolare insieme al ministro della salute Beatrice Lorenzin, Pier Ferdinando Casini, Giuseppe De Mita e Lorenzo Dellai."}
{"id": "1195987", "revid": "287204", "url": "https://it.wikipedia.org/wiki?curid=1195987", "title": "Scottish Division One 1974-1975", "text": "La Scottish Division One 1974-1975 \u00e8 stata la 78\u00aa edizione della massima serie del campionato scozzese di calcio, disputato tra il 31 agosto 1974 e il 26 aprile 1975 e concluso con la vittoria dei , al loro trentacinquesimo titolo.\nCapocannonieri del torneo sono stati Andy Gray () e William Pettigrew () con 20 reti ciascuno.\nStagione.\nNovit\u00e0.\nL'introduzione di una terza divisione professionistica a partire dalla stagione 1975-1976 port\u00f2 la federazione scozzese a rivedere il format dei campionati in corso. Il nuovo campionato, nominato \"Scottish Premier Division\", avrebbe dovuto essere formato da sole 10 squadre, con lo scopo di rendere pi\u00f9 competitivo lo stesso. Pertanto si decise che le retrocesse in questa stagione dovevano essere le ultime otto squadre classificate. Le squadre retrocesse, insime alle migliori 5 squadre di Division Two confluirono nel nuovo campionato di secondo livello che prese il nome di \"Scottish First Division\".\nClassifica finale.\nLegenda:\nRegolamento:"}
{"id": "1195989", "revid": "6923", "url": "https://it.wikipedia.org/wiki?curid=1195989", "title": "TurSib", "text": " \nTurSib SA \u00e8 l'azienda che svolge il servizio di trasporto pubblico \nautofilotranviario nella citt\u00e0 di Sibiu in Romania.\nEsercizio.\nLa societ\u00e0 gestisce una tranvia interurbana lunga 11\u00a0km circa (linea Sibiu - R\u0103\u0219inari), oltre venti autolinee e sei filovie: gli anni di inaugurazione delle tre modalit\u00e0 di trasporto pubblico sono, rispettivamente, il 1904, il 1957 ed il 1983.\nL'azienda aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nParco aziendale.\nLa flotta \u00e8 costituita da:\nCuriosit\u00e0.\nTra i mezzi dismessi e presenti nel deposito c'\u00e8 un vecchio filosnodato di produzione svizzera, modello FBW GTr51 SWS BBC del 1959, ancora contraddistinto dal n. 217 attribuito a Sibiu che meriterebbe di essere preservato: \u00e8 analogo ad alcune vetture storiche circolanti a Valpara\u00edso in Cile."}
{"id": "1195990", "revid": "287204", "url": "https://it.wikipedia.org/wiki?curid=1195990", "title": "Scottish Premier Division 1975-1976", "text": "La Scottish Premier Division 1975-1976 \u00e8 stata la 79\u00aa edizione della massima serie del campionato scozzese di calcio, la prima con il nome \"Scottish Premier Division\", disputato tra il 30 agosto 1975 e il 4 maggio 1976 e concluso con la vittoria dei , al loro trentaseiesimo titolo, il secondo consecutivo.\nCapocannoniere del torneo \u00e8 stato Kenneth Dalglish () con 24 reti.\nStagione.\nNovit\u00e0.\nFu il primo campionato con il nome \"Premier Division\". Il numero di squadre partecipanti si ridusse notevolmente: da 18 partecipanti si pass\u00f2 a 10. Le squadre si sfidarono in 36 giornate, sfindando 4 volte ogli altra squadra, due in casa e due in trasferta. Rimasero invariati gli slot dedicati alle competizioni UEFA: la squadra campione di Scozia ottiene la qualificazione alla Coppa dei Campioni, la vincente della Scottish Cup si qualifica per la Coppa delle Coppe mentre la vincente della Scottish League Cup e la migliore squadra classificata in campionato oltre la squadra campione si qualificano per la Coppa UEFA.\nInfine le squadre retrocesse in Scottish First Division rimasero 2.\nClassifica finale.\nLegenda:\nRegolamento:"}
{"id": "1195992", "revid": "287204", "url": "https://it.wikipedia.org/wiki?curid=1195992", "title": "Scottish Premier Division 1976-1977", "text": "La Scottish Premier Division 1976-1977 \u00e8 stata l'80\u00aa edizione della massima serie del campionato scozzese di calcio, disputato tra il 4 settembre 1976 e il 10 maggio 1977 e concluso con la vittoria del , al suo trentesimo titolo.\nCapocannoniere del torneo \u00e8 stato William Pettigrew () con 21 reti.\nStagione.\nFormula.\nI 10 club si sfidano in 36 giornate. Ogni squadra gioca due volte in casa e due volte in trasferta contro ogni altra squadra.\nClassifica finale.\nLegenda:\nRegolamento:"}
{"id": "1195994", "revid": "287204", "url": "https://it.wikipedia.org/wiki?curid=1195994", "title": "Scottish Premier Division 1977-1978", "text": "La Scottish Premier Division 1977-1978 \u00e8 stata l'81\u00aa edizione della massima serie del campionato scozzese di calcio, disputato tra il 13 agosto 1977 e il 2 maggio 1978 e concluso con la vittoria dei , al loro trentasettesimo titolo.\nCapocannoniere del torneo \u00e8 stato Derek Johnstone (Rangers) con 25 reti.\nStagione.\nFormula.\nLe 10 squadre si affrontano in gironi di andata-ritorno-andata-ritorno, per un totale di 36 giornate.\nClassifica finale.\nLegenda:\nRegolamento:"}
{"id": "1195995", "revid": "2519", "url": "https://it.wikipedia.org/wiki?curid=1195995", "title": "Skodje", "text": "Skodje \u00e8 un ex comune norvegese della contea di M\u00f8re og Romsdal. Dal 1\u00ba gennaio 2020 fa parte del comune di \u00c5lesund."}
{"id": "1195998", "revid": "287204", "url": "https://it.wikipedia.org/wiki?curid=1195998", "title": "Scottish Premier Division 1978-1979", "text": "La Scottish Premier Division 1978-1979 \u00e8 stata l'82\u00aa edizione della massima serie del campionato scozzese di calcio, disputato tra il 12 agosto 1978 e il 31 maggio 1979 e concluso con la vittoria del , al suo trentunesimo titolo.\nCapocannoniere del torneo \u00e8 stato Andy Ritchie () con 22 reti.\nStagione.\nFormula.\nLe 10 squadre si affrontano in match di andata-ritorno-andata-ritorno, per un totale di 36 giornate.\nClassifica finale.\nLegenda:\nRegolamento:"}
{"id": "1196002", "revid": "304077", "url": "https://it.wikipedia.org/wiki?curid=1196002", "title": "Connettore RCA", "text": "Il connettore RCA, conosciuto anche come connettore phono o connettore cinch, \u00e8 un tipo di connettore elettrico usato per trasportare segnali audio o video in bassissima tensione. Il nome deriva dall'azienda RCA che lo progett\u00f2 negli anni quaranta.\nNegli anni cinquanta, man mano che gli impianti audio domestici ad alta fedelt\u00e0 diventavano sempre pi\u00f9 popolari, il connettore RCA cominci\u00f2 a sostituire il connettore Jack e DIN nella componentistica audio.\nDescrizione.\nIl connettore RCA \u00e8 di forma cilindrica e dispone di due contatti. Nel maschio il primo contatto \u00e8 costituito da un perno centrale metallico, attorno ad esso \u00e8 posto un anello metallico che funge da secondo contatto, generalmente usato come massa. L'anello del connettore maschio presenta un taglio o \u00e8 segmentato, cos\u00ec da fornire al momento dell'accoppiamento una certa elasticit\u00e0. Il connettore femmina \u00e8 costituito da un contatto centrale metallico forato, con attorno un anello di metallo che costituisce il contatto di massa. I contatti di entrambi i connettori, maschio e femmina, sono separati da un isolante di plastica, bachelite o ceramica.\nIl bloccaggio della connessione tra maschio e femmina avviene a pressione, sfruttando la piccola differenza tra il diametro interno dell'anello del maschio e l'anello esterno della femmina, quest'ultimo leggermente pi\u00f9 largo e lungo. Anche il perno centrale del maschio ha un diametro leggermente maggiore rispetto al foro nel contatto centrale della femmina, in modo da fare presa su di esso.\nIl connettore RCA \u00e8 normalmente usato con segnali elettrici in bassa tensione e corrente, generalmente non oltre i e , sebbene esistano in commercio speciali connettori RCA con alta rigidit\u00e0 dielettrica e portata di corrente.\nCavi.\nNel caso pi\u00f9 comune un cavo con connettori RCA \u00e8 di tipo maschio/maschio, cio\u00e8 con una spina ad ogni estremit\u00e0. Un eventuale cavo di prolunga \u00e8 di tipo maschio/femmina, con presa volante femmina su un'estremit\u00e0 del cavo. Esistono in commercio diverse tipologie di cavi con varie combinazioni di connettore audio, o diversi tipi di adattatore da RCA ad altro tipo di connettore e viceversa.\nIl connettore RCA \u00e8 generalmente cablato su cavo coassiale, se usato per segnali video viene adoperato un cavo con impedenza di . Trasporta un solo segnale elettrico sbilanciato, ovvero un singolo canale analogico (per esempio audio mono). Con tecniche di multiplazione digitale \u00e8 tuttavia possibile far transitare pi\u00f9 canali contemporaneamente, come quando viene utilizzato con l'S/PDIF per trasportare audio stereo o bitstream multicanale (Dolby Digital o DTS) per l'home theater.\nNel cablaggio di apparati audio questo connettore si trova frequentemente in configurazione stereo (due singoli cavi mono accoppiati), permettendo per esempio di collegare un lettore CD o un PC a un amplificatore, in questo caso per distinguere il canale destro dal sinistro i connettori possono essere colorati in modo diverso (vedi \"Codifica colori\") o con sovraimpressa la dicitura del canale corrispondente.\nCodifica colori.\nNei connettori RCA si usa una codifica colori convenzionale per semplificarne il cablaggio, questa codifica per\u00f2 non \u00e8 sempre rispettata dai vari produttori, in particolare nei cavi RCA stereo i connettori possono essere rosso e bianco, ma anche rosso e nero, grigio o argento e nero o addirittura dello stesso colore e con riportata la sola dicitura L (\"left\", canale sinistro) e R (\"right\", canale destro). La colorazione standard per le varie tipologie di collegamenti \u00e8 mostrata in tabella:\nUtilizzo.\nIl connettore RCA \u00e8 usato generalmente in ambito audio nell'elettronica di consumo. In passato il suo uso era anche molto diffuso in ambito video, la tripletta video composito pi\u00f9 audio stereo era diffusa in molte apparecchiature audio e video domestiche come: \"camcorder\", videoregistratori, lettori DVD e console per videogiochi.\nQuesto connettore a volte viene impiegato per l'audio digitale S/PDIF come alternativa alla fibra ottica, oppure come connettore per radiofrequenza, per alimentazione elettrica e in alcuni sistemi Dolby Surround per il collegamento tra i diffusori e l'amplificatore.\nProblematiche.\nA differenza di connettori audio come lo XLR, nel connettore RCA il polo centrale viene in contatto con l'altro connettore prima della massa, per cui se si effettua la connessione ad apparecchiature accese, nel momento del collegamento/scollegamento possono verificarsi forti ronzii o soffi, \u00e8 quindi opportuno collegare/scollegare il connettore solo con apparecchiature silenziate (volume al minimo), disattivate o spente.\nIl connettore RCA, disponendo di due soli contatti, richiede per ogni segnale analogico un cavo differente, questo in alcuni casi pu\u00f2 complicare il cablaggio e in un impianto gi\u00e0 moderatamente complesso pu\u00f2 portare a un numero di cavi consistente, che diventa ancora pi\u00f9 numeroso se si utilizzano anche segnali video a componenti con sei cavi per ogni ingresso e uscita.\nI connettori RCA usati per collegamenti di segnale in formato video composito, possono creare problemi di tipo qualitativo dovuti allo scarso adattamento di impedenza."}
{"id": "1196003", "revid": "6923", "url": "https://it.wikipedia.org/wiki?curid=1196003", "title": "BMW 2002", "text": ""}
{"id": "1196008", "revid": "2519", "url": "https://it.wikipedia.org/wiki?curid=1196008", "title": "Sm\u00f8la", "text": "Sm\u00f8la \u00e8 un comune norvegese della contea di M\u00f8re og Romsdal."}
{"id": "1196009", "revid": "287204", "url": "https://it.wikipedia.org/wiki?curid=1196009", "title": "Smola", "text": ""}
{"id": "1196011", "revid": "438678", "url": "https://it.wikipedia.org/wiki?curid=1196011", "title": "La ragazza del secolo", "text": "La ragazza del secolo (\"It Should Happen to You\") \u00e8 un film del 1954 diretto da George Cukor che vede protagonisti Judy Holliday, Peter Lawford e Jack Lemmon, quest'ultimo al debutto sul grande schermo.\nTrama.\nUna modella, Gladys Glover, trovatasi improvvisamente disoccupata, ha un'idea geniale: affitta un cartellone pubblicitario su uno degli angoli pi\u00f9 frequentati della citt\u00e0, cartellone su cui fa scrivere solo il proprio nome. La pubblicit\u00e0 che ne consegue e la curiosit\u00e0 che suscita quel nome sconosciuto sui passanti, la fanno diventare all'improvviso famosissima.\nProduzione.\nIl film fu prodotto dalla Columbia Pictures Corporation.\nDistribuzione.\nDistribuito dalla Columbia Pictures, il film fu presentato in prima a New York il 15 gennaio 1953, uscendo poi nelle sale cinematografiche statunitensi il 18 gennaio.\nCritica.\nUn Jack Lemmon giovanissimo alla sua prima apparizione interpreta un vicino di casa che si innamora di Judy Holliday e la mette in guardia da una notoriet\u00e0 facile ed effimera. La Holliday \u00e8 strepitosa soprattutto nella prima parte della pellicola, quella pi\u00f9 graffiante e pungente verso la societ\u00e0 americana di allora."}
{"id": "1196013", "revid": "23671", "url": "https://it.wikipedia.org/wiki?curid=1196013", "title": "3\u00d73 Occhi", "text": ""}
{"id": "1196014", "revid": "28592", "url": "https://it.wikipedia.org/wiki?curid=1196014", "title": "Ugandesi", "text": ""}
{"id": "1196020", "revid": "36426", "url": "https://it.wikipedia.org/wiki?curid=1196020", "title": "Rotazione biennale", "text": ""}
{"id": "1196021", "revid": "36426", "url": "https://it.wikipedia.org/wiki?curid=1196021", "title": "Rotazione triennale", "text": ""}
{"id": "1196022", "revid": "767487", "url": "https://it.wikipedia.org/wiki?curid=1196022", "title": "I giorni del vino e delle rose", "text": "I giorni del vino e delle rose (\"Days of Wine and Roses\") \u00e8 un film del 1962 diretto da Blake Edwards. La sceneggiatura fu scritta da JP Miller adattando il suo teledramma omonimo del 1958 per la serie \"Playhouse 90\".\nApologo contro l'alcolismo, fu un successo di critica e di pubblico, vincendo l'Oscar per la migliore canzone (composta dall'autore della colonna sonora Henry Mancini e scritta da Johnny Mercer) e ricevendo altre quattro candidature, tra cui quelle per i protagonisti. Nel 2018 fu scelto per la conservazione nel National Film Registry della Biblioteca del Congresso in quanto \"culturalmente, storicamente o esteticamente significativo\".\nTrama.\nJoe Clay e Kirsten Arnesent, impiegati nella stessa azienda, si innamorano e si sposano. Apparentemente felici, circondati dall'affetto dei parenti e dalla stima dei colleghi e dei vicini di casa, conducono in realt\u00e0 un'esistenza frenetica e vuota. A cominciare a bere \u00e8 Joe che trova nell'alcool la carica emotiva che lo libera dalle ansie e dalle frustrazioni quotidiane. La liberazione diventa dipendenza e anche Kirsten inizia a bere. Il comune ricorso alla bottiglia comincia come gioco di coppia e come complicit\u00e0 ma presto si trasforma in fallimento e autodistruzione. Marito e moglie finiscono col perdere il lavoro cadendo nell'incapacit\u00e0 di gestire s\u00e9 stessi e la famiglia. Una sera la donna, completamente ubriaca, d\u00e0 fuoco alla casa rischiando di farvi morire la figlia. L'uomo ha una profonda crisi di coscienza e aiutato dall'associazione Alcolisti Anonimi decide di smettere. La donna invece non ci riesce e abbandona la famiglia sprofondando sempre pi\u00f9 nell'autodistruzione. Lui tuttavia crede in lei e le resta vicino, fiducioso in un suo recupero.\nRiconoscimenti.\nPremi Oscar 1963:\nTitolo.\nIl titolo deriva dal verso di una poesia di Ernest Dowson: \"\"They are not long, the days of wine and roses.\" (Non durano a lungo, i giorni del vino e delle rose)\". Anche la canzone facente parte della colonna sonora che vinse il premio Oscar, scritta da Henry Mancini, ha lo stesso titolo."}
{"id": "1196031", "revid": "773636", "url": "https://it.wikipedia.org/wiki?curid=1196031", "title": "Oratorio di San Biagio", "text": "L'oratorio di San Biagio \u00e8 un edificio religioso che si trova nel centro di Laterina.\nL'oratorio conserva affreschi tardo-rinascimentali alquanto ridipinti, raffiguranti una \"Madonna col bambino tra i santi Biagio e Bartolomeo\", sull'altare maggiore, e una \"Madonna assunta tra i santi Giovanni Battista e Biagio\", nella cappella laterale con lo stemma Busatti."}
{"id": "1196039", "revid": "212348", "url": "https://it.wikipedia.org/wiki?curid=1196039", "title": "Nuoto ai Giochi della XXVIII Olimpiade - 200 metri rana maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 6 batterie di qualificazione. I primi 16 atleti si sono qualificati per le semifinali."}
{"id": "1196040", "revid": "171495", "url": "https://it.wikipedia.org/wiki?curid=1196040", "title": "CAPP", "text": ""}
{"id": "1196042", "revid": "287204", "url": "https://it.wikipedia.org/wiki?curid=1196042", "title": "Jakob Johann Sveinsson", "text": ""}
{"id": "1196043", "revid": "4711", "url": "https://it.wikipedia.org/wiki?curid=1196043", "title": "Ruggero Rizzitelli", "text": ""}
{"id": "1196049", "revid": "100119999", "url": "https://it.wikipedia.org/wiki?curid=1196049", "title": "Christopher Cook", "text": "Specializzato nella rana, ha partecipato alle Olimpiadi di Atene 2004."}
{"id": "1196058", "revid": "767487", "url": "https://it.wikipedia.org/wiki?curid=1196058", "title": "2019 - Dopo la caduta di New York", "text": "2019 - Dopo la caduta di New York \"(2019 - After the Fall of New York)\" \u00e8 un film del 1983 diretto da Sergio Martino con lo pseudonimo di Martin Dolman.\nTrama.\nIn un futuro e distopico 2019, il mondo \u00e8 stato devastato dalla guerra atomica ed i pochi superstiti non possono prolificare e ripopolare la razza perch\u00e9 contaminati dalla radioattivit\u00e0. La Nuova Confederazione ha per\u00f2 identificato a New York una ragazza ancora in grado di portare a termine una gravidanza. Per recuperarla, viene mandato Parsifal, nemico giurato degli Eurac, capitanati dalla spietata Ania e dal suo comandante. La ricompensa \u00e8 un posto sull'astronave che partir\u00e0 per Alfa Centauri.\nArrivato a New York, Parsifal si imbatte nei Contaminati, uomini \"mutanti\" che si cibano di topi. Riuscir\u00e0 a farseli amici ma insieme a loro verr\u00e0 catturato dagli Eurac. Verranno successivamente liberati da un'altra razza di mutanti, creature antropomorfe met\u00e0 uomo e met\u00e0 scimmia, grazie ai quali troveranno la ragazza fertile ibernata in un laboratorio e riusciranno a prelevarla e portarla con loro. Nel frattempo si scopre che uno dei mutanti partiti con la spedizione \u00e8 un Replicante (robot dall'aspetto umano) mandato dalla Nuova Confederazione per uccidere Parsifal, il quale decider\u00e0 di non vendicarsi ma di partire per Alpha Centauri insieme all'unica ragazza fertile rimasta.\nCollegamenti ad altre pellicole.\nA causa della notevole somiglianza con \"\" di John Carpenter uscito due anni prima, questo film fu oggetto di polemiche. Il regista Sergio Martino ha per\u00f2 dichiarato che la sceneggiatura venne stesa prima dell'uscita del film di Carpenter."}
{"id": "1196061", "revid": "287204", "url": "https://it.wikipedia.org/wiki?curid=1196061", "title": "Vingilot", "text": "Vingil\u00f3t\u00eb (Quenya), o Vingilot (Sindarin), dagli Edain chiamata Rothinzil (Ad\u00fbnaic) \u00e8 una nave dell'universo immaginario fantasy creato dallo scrittore inglese J.R.R. Tolkien. \u00c8 la nave con la quale E\u00e4rendil e Elwing salparono diretti ad Aman per chiedere perdono e assistenza ai Valar. Il suo nome in Quenya significa \"Fiore di schiuma\".\nFu costruita dallo stesso E\u00e4rendil, aiutato da C\u00edrdan, con il legno bianco delle betulle del Nimbrethil. Guidato dalla luce di un Silmaril, E\u00e4rendil, con Vingilot, attravers\u00f2 il Grande Mare e riusc\u00ec a raggiungere Aman, primo mortale a vederne le coste.\nDopo la Guerra d'Ira, E\u00e4rendil, con il Silmaril apposto sulla sua fronte, guid\u00f2 Vingil\u00f3t\u00eb in cielo e ancora adesso \u00e8 visibile poco prima del sorgere del Sole (una sorta di Venere, infatti questo pianeta nella mitologia anglosassone \u00e8 chiamato \"Earendel\")."}
{"id": "1196063", "revid": "1543377", "url": "https://it.wikipedia.org/wiki?curid=1196063", "title": "Alpine GT4", "text": "La Alpine GT4 era un'autovettura sportiva prodotta dal 1962 al 1969 dalla casa automobilistica francese Alpine (o Alpine-Renault).\nStoria e profilo.\nLa GT4, nata nel 1962, era una versione ingentilita della A110; offriva anche due posti posteriori di fortuna ed era destinata a ricevere l'eredit\u00e0 della A108 2+2, modello che riscosse uno scarso successo.\nEra una vettura destinata a una clientela amante delle auto sportive dal prezzo contenuto. Aveva prestazioni brillanti, era divertente da guidare ma facile da controllare.\nPresentata al Salone di Parigi, riprendeva le linee della 2+2 e ne correggeva alcune imperfezioni estetiche come, ad esempio, il disegno della coda che era considerato poco elegante; il problema fu risolto ridisegnando l'intera linea posteriore, rendendola meno pesante e meglio accordata alla forma slanciata della parte anteriore.\nIn pratica, le parentele con la A108 risiedevano solo nella somiglianza della carrozzeria: la GT4 era una vettura completamente nuova poich\u00e9 il telaio e la meccanica erano mutuate direttamente dalla Renault 8 come nel caso della A110. La GT4, infatti, era anche conosciuta come A110 L, dove la lettera L stava per \"lunga\", per sottolineare l'allungamento di 16 cm del passo necessari per offrire due posti un po' pi\u00f9 comodi rispetto a quelli offerti dalla A108 2+2. La GT4 era infatti la pi\u00f9 lunga Alpine di serie prodotta, la prima a superare i 4 m di lunghezza.\nLa GT4 era inizialmente dotata del motore a 4 cilindri da 956 cm\u00b3 di cilindrata proveniente, come gi\u00e0 accennato, dalla R8. Tale motore erogava 51 CV a 5100 giri/min e spingeva la vettura alla velocit\u00e0 massima di 155\u00a0km/h grazie alla struttura leggera e alla scocca in vetroresina.\nNel 1964, la GT4 ricevette il motore da 1108\u00a0cm\u00b3 della R8 Major e potenziato a 66 CV. Tale versione era denominata Versione 70 e la sua potenza massima era stata ottenuta mediante l'adozione di un carburatore maggiorato.\nNel 1965 vi fu un nuovo aggiornamento: con la Versione 100, il motore da 1.1 litri della GT4 fu ulteriormente potenziato a 95 CV a 6500 giri/min grazie a due carburatori doppio corpo;si adott\u00f2 cio\u00e8 il propulsore della R8 Gordini 1100.\nLa GT4 nel 1966 ricevette un nuovo motore da 1296 cm\u00b3 con due carburatori doppio corpo, in grado di garantire una potenza massima di 115 CV a 6800 giri/min. In questa configurazione, la velocit\u00e0 sfiorava i 220\u00a0km/h.\nL'ultima evoluzione fu nel 1967; fu adottato il motore da 1255\u00a0cm\u00b3, in grado di erogare 105 CV, della R8 Gordini 1300,con potenza quindi inferiore rispetto al modello dell'anno precedente ma erogata in modo meno brutale per rendere pi\u00f9 dolce la guida.,Come la A110 e la A108, anche la GT4 fu prodotta su licenza in altri Paesi, per esempio il Messico.\nLa GT4 fu tolta di produzione nel 1969 dopo essere stata venduta in appena 261 esemplari."}
{"id": "1196064", "revid": "1546219", "url": "https://it.wikipedia.org/wiki?curid=1196064", "title": "Regan Harrison", "text": "Ha vinto la medaglia d'argento nella staffetta 4x100\u00a0m misti alle Olimpiadi di Sydney 2000."}
{"id": "1196068", "revid": "1226", "url": "https://it.wikipedia.org/wiki?curid=1196068", "title": "Gonzaga (dinastia)", "text": ""}
{"id": "1196071", "revid": "6923", "url": "https://it.wikipedia.org/wiki?curid=1196071", "title": "Desert patrol vehicle", "text": ""}
{"id": "1196072", "revid": "123960637", "url": "https://it.wikipedia.org/wiki?curid=1196072", "title": "Periferiche PlayStation", "text": "Le periferiche PlayStation sono una parte molto importante della console Sony: per essa, infatti, sono stati prodotti molti accessori per potenziare l'esperienza di gioco.\nPer semplicit\u00e0 verranno riportate le periferiche pi\u00f9 diffuse, \"stravaganti\" e originali della casa costruttrice Sony o Namco (le periferiche compatibili prodotte da altre aziende sono troppe per esser menzionate tutte).\nAlcune sono delle vere rarit\u00e0; niente vieta per\u00f2 che si possano trovare dei sostituti o delle copie riprodotte oggi da altre case costruttrici.\nPer una questione di equit\u00e0 le voci sono ordinate in ordine alfabetico; vicino alla periferica viene indicata anche la console compatibile.\nMemorie.\nLe schede di memoria Sony della prima generazione per PlayStation sono in formato EEPROM e raggiungono il Megabit (128 Kilobyte), con una velocit\u00e0 di scrittura di 10 Kb/sec permettendo in media 15000 cicli di scrittura. Col diffondersi della console si sono rese disponibili in vari colori: grey, black, island blue, cherry red, crystal, emerald, orange, white, yellow. Sono state prodotte schede di memoria \"multipagina\" non ufficiali, prive del marchio Sony, che permettono di superare il limite di 128 Kilobyte (1 megabit), tramite algoritmi di compressione. Il massimo taglio prodotto \u00e8 di 72 mb, cio\u00e8 l'equivalente di 72 memory card standard per un totale di 1080 blocchi.\nLa seconda generazione nata per la PlayStation 2 utilizza una tecnologia completamente diversa, \"MagicGate\", ed \u00e8 venduta al giocatore in quattro diverse capacit\u00e0: 8, 16, 32 e 64 Megabyte.\nNella PlayStation 3 le schede di memoria sono state completamente abbandonate, perch\u00e9 all'interno di esse \u00e8 presente un disco rigido, rimovibile e basato sullo standard SATA (lo stesso adottato dai moderni dischi rigidi per computer superiori ai 100 GB), che permette di tenere in memoria molti salvataggi e giochi scaricati da piattaforme online (es. PlayStation Network).\nL'adattatore per leggere le schede di memoria di PlayStation 1 e PlayStation 2 con la PlayStation 3 viene venduto separatamente ed il lettore di schede multiformato (SD, MultiMediaCard, CompactFlash e Memory Stick) \u00e8 presente solo nelle prime versioni di PlayStation 3.\nMouse.\nIl mouse Playstation (PS1/PS2) \u00e8 un dispositivo di puntamento supportato in avventure \"punta e clicca\" e giochi di strategia/gestionali. \u00c8 un mouse in tutto e per tutto identico a quello di un computer dell'epoca, dotato di cavo, 2 tasti e una sfera sottostante. Assieme al mouse veniva regalato anche il mousepad (o tappetino)."}
{"id": "1196074", "revid": "767487", "url": "https://it.wikipedia.org/wiki?curid=1196074", "title": "Tasso lombard", "text": "Per tasso lombard si intende il tasso applicato nel mondo bancario o finanziario nel caso di anticipazioni su titoli di credito.\nStoria.\nIl termine deriva dai \"Lombard\" con cui venivano designati i \"mercatores\" che non solo dalla attuale Lombardia, ma in genere da diverse regioni settentrionali italiane, commerciavano merci, ma soprattutto si dedicavano ad attivit\u00e0 finanziarie nelle Fiandre, nella Francia del nord ed in Inghilterra.\nAvevano introdotto anche moderne forme finanziarie come la cambiale e la correlativa anticipazione di contante contro titoli di credito.\nA Londra, tuttora, la via dove avevano sede tali \"banchieri\" prende nome di Lombard street e in vari paesi si designa tuttora \"lombard\" l'operazione di anticipazione su titoli di credito e \"tasso lombard\" il relativo tasso applicato.\nIl maggior rendimento del tasso lombard rispetto alla remunerazione dei depositi, ha fatto nascere un mercato secondario molto attivo.\nUno dei testi pi\u00f9 famosi sull'argomento risale alla fine dell'800."}
{"id": "1196075", "revid": "767487", "url": "https://it.wikipedia.org/wiki?curid=1196075", "title": "Ingannevole \u00e8 il cuore pi\u00f9 di ogni cosa", "text": "Ingannevole \u00e8 il cuore pi\u00f9 di ogni cosa (\"The Heart Is Deceitful Above All Things\") \u00e8 un film del 2004 diretto ed interpretato da Asia Argento, tratto dall'omonimo romanzo di J.T. Leroy, presentato nella sezione Quinzaine des R\u00e9alisateurs al 57\u00ba Festival di Cannes.\nTrama.\nAll'et\u00e0 di sei anni, Jeremiah viene strappato dalle braccia dei suoi genitori adottivi per andare in affidamento alla madre naturale, Sarah. Questa per\u00f2 si dimostra inaffidabile, violenta e incline a portare nel bambino una visione distorta della realt\u00e0. Infatti, quella sera stessa gli d\u00e0 della droga. La madre passa da uomo a uomo, e con uno di questi si sposa. Parte per il viaggio di nozze ad Atlantic City, lasciando Jeremiah solo per pi\u00f9 di due giorni, ma a ritornare sar\u00e0 solo il marito, perch\u00e8 Sarah \u00e8 scappata lasciandolo solo. Quella notte il marito abuser\u00e0 di Jeremiah, e durante l'atto, il bambino incomincia a vedere delle strane scie rosse.\nJeremiah viene poi abbandonato la sera stessa, in un'auto. Viene trovato dalla polizia e portato in ospedale: mentre i medici lo stanno curando compare di nuovo la scia rossa, che stavolta diventa un uccello inquietante. Jeremiah rimane per un po' in un centro di riabilitazione per bambini, ma neanche l\u00ec riesce a trovare persone capaci di parlare ad un bambino cos\u00ec piccolo. Da l\u00ec, viene preso e portato a casa sua dalla nonna, signora maniacalmente religiosa come il marito ed i figli. Nella casa, viene trattato male da tutti. Un suo parente lo circoncide quando \u00e8 sotto la doccia ed assiste alle frustate che il nonno d\u00e0 ai propri figli per punirli.\nUn giorno per\u00f2, mentre, ormai cresciuto, \u00e8 per strada a predicare sulla Bibbia, viene ritrovato dalla madre, che ha tentato di rintracciarlo a colpo sicuro, dato che anche a lei da piccola veniva dato lo stesso compito nel medesimo posto. Successivamente, scopre che la madre per vivere si prostituisce ed esibisce in un locale di lap-dance. Dopo che madre e figlio si sono riuniti, l'ultimo compagno della madre, un camionista appassionato di musica country, li abbandona in una stazione di servizio. La stessa sera Jeremiah assiste a uno spogliarello della madre, interrotto dalla polizia che fa chiudere il locale dove la donna si esibiva.\nA causa dell'abuso di droghe, la madre di Jeremiah inizia poi a soffrire di paranoia e allucinazioni, nel corso delle quali finir\u00e0 per avvelenare accidentalmente il ragazzo con un farmaco. Jeremiah, sentendosi male, torner\u00e0 in ospedale dove verr\u00e0 rintracciato dalla nonna; ma ancora una volta Sarah, ricoverata nello stesso ospedale nel reparto psichiatrico, riuscir\u00e0 a riprenderlo con s\u00e9 e fuggire.\nAccoglienza.\nIncassi.\nIl film ha incassato 29.058 dollari negli USA, 133.540 euro in Italia e 176.153 dollari nel resto del mondo."}
{"id": "1196078", "revid": "1728", "url": "https://it.wikipedia.org/wiki?curid=1196078", "title": "Parco di Veio", "text": ""}
{"id": "1196079", "revid": "729019", "url": "https://it.wikipedia.org/wiki?curid=1196079", "title": "Stazione di Torricola", "text": "La stazione di Torricola \u00e8 una stazione ferroviaria posta sulla linea Roma-Formia-Napoli; serve la zona di Torricola, compresa nel territorio comunale di Roma.\nStrutture e impianti.\nLa stazione dispone di un fabbricato viaggiatori, di due banchine che servono i tre binari della linea e uno scalo merci, non pi\u00f9 utilizzato, composto da un piano caricatore e da due binari tronchi. Dal binario di accesso allo scalo merci si dirama un raccordo, ormai inutilizzato, che porta dentro un'area industriale adiacente alla stazione. In aggiunta ai 6 binari dell'impianto se ne aggiunge un altro di scalo posto fuori stazione in direzione Roma.\nIn direzione Roma \u00e8 presente la sottostazione elettrica che alimenta la linea collegata alla linea tramite un raccordo, non pi\u00f9 utilizzato. Annesso al fabbricato viaggiatori vi \u00e8 anche il gabbiotto che ospita l'ufficio movimento.\nMovimento.\nLa stazione \u00e8 servita dai treni regionali delle linee FL 7 e FL 8.\nServizi.\nLa stazione, che RFI classifica di categoria \"bronze\", dispone di:"}
{"id": "1196085", "revid": "339392", "url": "https://it.wikipedia.org/wiki?curid=1196085", "title": "Denys Sylant'yev", "text": ""}
{"id": "1196089", "revid": "93556", "url": "https://it.wikipedia.org/wiki?curid=1196089", "title": "Controller PlayStation", "text": "Il controller Playstation \u00e8 una periferica Sony PlayStation; \u00e8 stato il primo joypad venduto insieme alla Sony PlayStation.\nCaratteristiche.\nI tasti da cui \u00e8 composto sono un \"pad direzionale\" sulla sinistra, quattro tasti principali sulla destra (identificati dai simboli \"triangolo\" , \"cerchio\" , \"croce\" e \"quadrato\" ), quattro tasti laterali azionabili con l'indice e il medio (\"L1\", \"L2\", \"R1\", \"R2\") e i pulsanti \"Select\" e \"Start\" al centro del joypad.\nNel 2010 il designer della Sony Teiyu Goto ha rivelato che i quattro tasti triangolo, quadrato, croce e cerchio rappresentano rispettivamente una freccia direzionale (ed \u00e8 infatti usato solitamente per visualizzare mappe o informazioni-guida), un foglio (nei giochi apre di solito menu e documenti) ed il sistema maru/batsu (\u25ef/\u00d7), che in Giappone \u00e8 usato per dire corretto/sbagliato (si/no).\nCompatibilit\u00e0.\nEssendo il primo joypad con cui \u00e8 nata la console \u00e8 compatibile con tutti i giochi PlayStation, salvo eventuali titoli che richiedano un espresso uso delle leve analogiche contenute nel DualShock.\nI tasti.\nLa posizione dei tasti del controller originale ricorda molto quella del controller del Super Nintendo e i tasti L2 e R2. Il Dualshock presenta anche le levette analogiche, concetto mutuato dal pad del Nintendo 64. I tasti sul gamepad sono:\nTasti frontali\nTasti dorsali:"}
{"id": "1196092", "revid": "1498232", "url": "https://it.wikipedia.org/wiki?curid=1196092", "title": "Multiple Virtual Storage", "text": "In informatica il Multiple Virtual Storage, pi\u00f9 comunemente chiamato MVS, era il sistema operativo pi\u00f9 comunemente utilizzato sui computer mainframe di IBM System/370 e System/390. Sviluppato da IBM, non ha nessuna relazione con gli altri sistemi operativi per mainframe di IBM, come per esempio VSE o VM.\nDescrizione.\nRilasciato per la prima volta nel 1974, MVS \u00e8 stato ampliato con diversi programmi e rinominato con nomi nuovi parecchie volte; ha iniziato con MVS/SE (System Extension), poi MVS/SP (System Product) Version 1, poi MVS/XA (eXtended Architecture), poi MVS/ESA (Enterprise Systems Architecture), poi OS/390 e per ultimo z/OS (quando il supporto per i 64-bit fu aggiunto con i modelli della serie zSeries). IBM aggiunse il supporto Unix (originariamente chiamato OPEN EDITION) nel MVS/SP V4.3 ed ha ottenuto la certificazione POSIX e Unix a diversi differenti livelli. Il nucleo di MVS rimane fondamentalmente sempre il medesimo sistema operativo. Come previsto da progetto, i programmi scritti per MVS possono ancora essere eseguiti su z/OS senza dover applicare modifiche.\nAll'inizio IBM descrisse MVS come una semplice nuova release dell'OS/VS2. In realt\u00e0 fu fondamentalmente una riscrittura: OS/VS2 versione 1 era un upgrade del OS/360 MVT che manteneva la maggior parte del codice originale e, come MVT, era principalmente scritto in Assembly; il nucleo di MVS era invece quasi interamente scritto in PL/S. Il riferimento di IBM all'\"OS/VS2\" era usato per enfatizzare la compatibilit\u00e0 retroattiva: le applicazioni che venivano eseguite sotto MVT non necessitavano nemmeno di essere ricompilate per poter essere usate con MVS; gli stessi file per il Job Control Language potevano essere utilizzati non modificati; le utility e altre funzionalit\u00e0 fuori dal nucleo del SO come TSO venivano eseguite senza modifiche. IBM e gli utenti chiamarono il nuovo sistema MVS fin dagli inizi, ed IBM continu\u00f2 ad usare il termine \"MVS\" nel dare i nomi alle versioni delle release principali successive come l'MVS/XA.\nStoria e modernit\u00e0.\nMVS \u00e8 ora solo una parte di z/OS, e le vecchie versioni di MVS non sono pi\u00f9 supportate da IBM; dal 2007 sono supportate solo le versioni a 64-bit dello z/OS. Naturalmente, z/OS continua a supportare l'esecuzione di vecchie applicazioni a 24-bit e 31-bit di MVS insieme con le nuove applicazioni scritte a 64-bit.\nLe versioni di MVS fino alla 3.8j (versione a 24-bit, distribuita nel 1981) sono state rese disponibili gratuitamente ed \u00e8 ora possibile eseguire la versione MVS 3.8j negli emulatori di mainframe in modo gratuito."}
{"id": "1196105", "revid": "1114711", "url": "https://it.wikipedia.org/wiki?curid=1196105", "title": "Denys Sylant'jev", "text": "Specializzato nello stile farfalla, ha vinto la medaglia d'argento nei 200\u00a0m farfalla alle Olimpiadi di Sydney 2000."}
{"id": "1196109", "revid": "339392", "url": "https://it.wikipedia.org/wiki?curid=1196109", "title": "Pedofilia e sacerdozio", "text": ""}
{"id": "1196112", "revid": "54253", "url": "https://it.wikipedia.org/wiki?curid=1196112", "title": "Medicina complementare", "text": ""}
{"id": "1196114", "revid": "663330", "url": "https://it.wikipedia.org/wiki?curid=1196114", "title": "Colleen Camp", "text": "Carriera.\n\u00c8 stata, tra l'altro, una delle playmate (miss maggio) di \"Apocalypse Now\", \u00e8 apparsa in \"...e tutti risero\", in due film della serie \"Scuola di polizia\", in \"Signori, il delitto \u00e8 servito\", in \"Die Hard - Duri a morire\". Ha preso parte, nel 1975, anche ad un episodio della serie \"Happy Days\" e nel 1976 di \"Starsky &amp; Hutch\". Dopo una prima esperienza nel 1984, dal 1998 ha stabilmente affiancato alla carriera di attrice quella di produttrice cinematografica.\nVita privata.\n\u00c8 stata sposata con il produttore John Goldwyn, nipote del pi\u00f9 noto Sam, da cui ha avuto una figlia."}
{"id": "1196116", "revid": "100099410", "url": "https://it.wikipedia.org/wiki?curid=1196116", "title": "Justin Norris", "text": "Specializzato nello stile farfalla e nei misti, ha vinto la medaglia di bronzo nei 200\u00a0m farfalla alle Olimpiadi di Sydney 2000."}
{"id": "1196120", "revid": "110157", "url": "https://it.wikipedia.org/wiki?curid=1196120", "title": "Chiesa di Santa Maria in Strada", "text": "La chiesa di Santa Maria in Strada si trova nel centro storico di Monza, in via Italia. Sorge su un antico convento dei Frati Francescani detti \"della Penitenza\", che permisero che venisse convertito in un oratorio nel 1348. Il nome della chiesa deriva dal fatto che l'edificio si trovava sulla strada principale che da Monza portava a Milano, chiamata appunto la \"Strada\". Annessa alla chiesa si trova un piccolo chiostro.\nStoria.\nNel 1348 i frati francescani costruirono una nuova chiesa sul sito di un vecchio oratorio ormai in rovina. L'edificio, terminato nel 1357, fu opera dell'architetto milanese Ambrosolius. Circa dieci anni dopo fu costruito il convento francescano del quale si pu\u00f2ancora ammirare il bellissimo chiostro\".\nUltimati i lavori di costruzione, la chiesa era caratterizzata da un'unica aula a pianta rettangolare, con un'abside piatta e copertura a capriate a vista. La chiesa viene successivamente ingrandita ed impreziosita nel 1421 con l'aggiunta del coro, della sagrestia e del campanile. Nel 1610, su ordine dell'arcivescovo Carlo Borromeo, viene costruita la volta a botte, con la chiusura delle slanciate monofore e delle finestre del coro. L'architetto Giovanni Battista Riccardi nel 1756 coordina un radicale intervento che porta alla costruzione di un cornicione alla base della volta e di alcune lesene in stucco, alla ricostruzione dell'altare maggiore in marmo e bronzo dorato e all'apertura delle cappelle. Nel 1798 il convento diventa chiesa distrettuale della parrocchia del duomo e nel 1862 viene utilizzato come scuola materna. Nel 1870 l'architetto Carlo Maciachini si occupa del restauro della facciata.\nDescrizione.\nLa facciata a capanna, in mattoni, \u00e8 ricca di elementi e decorazioni geometriche. \u00c8 composta da fasce orizzontali separate da cornici. Il portale \u00e8 composto da un arco in cotto e da spalle e architrave in marmo di origine ottocentesca. Sopra il portale si trova una fascia di finte edicole che riportano alcune tracce di affreschi trecenteschi, tranne per quelle centrali, che sono tre finestre. Nella terza fascia abbiamo delle decorazioni sempre pi\u00f9 ricche in terracotta. Al centro troviamo un rosone con decorazioni concentriche tra due finestre bifore ad arco acuto in cornici quadrate. La decorazione della parte sommitale \u00e8 unicamente composta da una statua della Madonna con Bambino, a grandezza quasi naturale, tra due cerchi e archetti pensili che coronano il bordo superiore della facciata.\nIl campanile, sulla destra guardando la facciata, originariamente alto quanto la facciata, \u00e8 decorato con bifore, archetti pensili e cuspide aggiunti dal Maciachini.\nL'interno della chiesa \u00e8 diviso nell'ampia aula rettangolare, il coro semiottagonale e il presbiterio. Gli altari secondari, sui lati della Chiesa, sono decorati con affreschi, tra cui la pala del Trasporto dell'icona della Madonna del Buon Consiglio del 1756 di Federico Ferrario. L'Altare Maggiore risale al 1756 ed \u00e8 costituito da marmo, pietre dure e bronzi. Di particolare pregio sono gli affreschi del presbiterio e del coro, realizzati da Giambattista Gariboldi, tra cui un'Assunzione della Vergine (nel presbiterio) e una Gloria di Sant'Agostino (nel coro)."}
{"id": "1196123", "revid": "767487", "url": "https://it.wikipedia.org/wiki?curid=1196123", "title": "Satanic Warmaster", "text": "I Satanic Warmaster sono gruppo black metal finlandese, fondato nel 1999 a Lappeenranta da Satanic Tyrant Werewolf e Lord War Torech.\nStoria.\nLa loro musica tratta temi come satanismo, folklore finlandese e guerra. Nel 2005, Lord War Torech ha abbandonato il gruppo, lasciando come unico membro principale Satanic Tyrant Werewolf, che si occupa delle parti vocali e suona tutti gli strumenti, mentre per le performance dal vivo assolda vari turnisti.\nControversie.\nSatanic Warmaster \u00e8 considerata da molti ascoltatori come una band di matrice fortemente nazionalsocialista, a causa di alcuni testi dei suoi brani e per aver utilizzato simbologie inerenti a questa corrente come svastiche e croci celtiche in alcune immagini correlate alla band. Inoltre nel 2007 ha collaborato con Aryan Blood, una one man band black metal nazional socialista tedesca, nello split dal titolo \"The Chant of the Barbarian Wolves\".\nTuttavia, Satanic Tyrant Werwolf ha smentito qualsiasi connessione con l'ideologia nazionalsocialista, dichiarando che la base dei Satanic Warmaster \u00e8 \"al 100% satanista\". Malgrado ci\u00f2, la sua posizione ideologica continua a risultare ambigua."}
{"id": "1196124", "revid": "486946", "url": "https://it.wikipedia.org/wiki?curid=1196124", "title": "Felis silvestris sarda", "text": ""}
{"id": "1196125", "revid": "16758", "url": "https://it.wikipedia.org/wiki?curid=1196125", "title": "Last action hero - l'ultimo grande eroe", "text": ""}
{"id": "1196131", "revid": "767487", "url": "https://it.wikipedia.org/wiki?curid=1196131", "title": "Stefan Schlick", "text": "La vita.\nVerso il 1516 gli Schlick scoprirono una miniera d'argento in un loro feudo in Boemia, nello Erzgebirge (Monti Metalliferi), presso una localit\u00e0 denominata Konradsgr\u00fcn. Il conte Stephan inizi\u00f2 l'estrazione con l'ausilio di maestranze provenienti dalla Sassonia. Nel 1520 le persone che lavoravano nella valle di San Gioacchino (\"Joachimsthal\" in tedesco e \"Jachimov\" in ceco) raggiunsero le 5000 unit\u00e0 e la valle ottenne dal re di Boemia, Luigi Jagellone, lo status di citt\u00e0 libera.\nNel 1519 Stephan ottenne dal re il diritto ad aprire una zecca e l'anno successivo inizi\u00f2 a coniare un Guldengroschen che prese il nome di \"Joachimstaler\"\nStephan mor\u00ec nella battaglia di Moh\u00e1cs combattendo contro i Turchi, accanto al suo sovrano Luigi.\nDopo la morte di Luigi divenne re di Boemia il fratello di Carlo V, Ferdinando, secondo dei re di Boemia con questo nome, il quale mantenne agli Schlick i loro diritti.\nIn seguito per\u00f2 i successori di Stephan si schierarono contro l'imperatore aderendo alla Lega di Smalcalda. Dopo la battaglia di M\u00fchlberg il successore di Stephan, il conte Kaspar Schlick dovette rinunciare ai diritti della miniera e di coniazione a favore di Ferdinando."}
{"id": "1196132", "revid": "36426", "url": "https://it.wikipedia.org/wiki?curid=1196132", "title": "Arte Ottoniana", "text": ""}
{"id": "1196134", "revid": "1543377", "url": "https://it.wikipedia.org/wiki?curid=1196134", "title": "Scott Goldblatt", "text": "Specializzato nello stile libero, ha vinto la medaglia d'oro nella staffetta 4x200m sl ai Giochi olimpici di Atene 2004, gareggiando per\u00f2 solamente nelle qualificazioni e non in finale, e l'argento nella stessa gara a Sydney 2000."}
{"id": "1196135", "revid": "33689", "url": "https://it.wikipedia.org/wiki?curid=1196135", "title": "Tre regni", "text": ""}
{"id": "1196141", "revid": "307923", "url": "https://it.wikipedia.org/wiki?curid=1196141", "title": "Stella del nord", "text": ""}
{"id": "1196142", "revid": "115941834", "url": "https://it.wikipedia.org/wiki?curid=1196142", "title": "Donna con cappello", "text": "Donna con cappello (\"Femme au chapeau\") \u00e8 un dipinto a olio su tela (80,65x59,69\u00a0cm) realizzato dal pittore francese Henri Matisse nel 1905 e conservato a San Francisco presso il Museum of Modern Art (n. inv. 91.161). L'opera \u00e8 firmata \"HENRI MATISSE\".\nStoria.\nL'opera fu esposta al Salon d'Automne del 1905, assieme a nove altre opere d'arte appartenenti al gruppo di espressionisti francesi definiti, a partire da questa esposizione, Fauves. Il quadro provoc\u00f2 grande sconcerto tra il pubblico, ma fu immediatamente acquistato dalla famiglia Stein (Michael, Sarah, Leo, e Gertrude). Sarah e Michael portarono il dipinto a San Francisco, qui fu acquistato negli anni cinquanta dalla famiglia Haas e da questa donato al MOMA nel 1991.\nDescrizione.\nDescritto come \"una pentola di colori rovesciata in faccia al pubblico\" il quadro segna una pietra miliare nell'uso simbolistico del colore; infatti quest'opera pu\u00f2 essere vista come il punto di incontro di tre autori:\nLa donna (la moglie di Matisse, Am\u00e9lie), posta di tre quarti, guarda l'osservatore facendo mostra del suo borghese abbigliamento e, soprattutto, del suo appariscente cappello. Matisse, contrariamente a Paul C\u00e9zanne e Vincent van Gogh, non cerca una somiglianza cromatica oggettiva quando dipinge, utilizzando dei colori che non costituiscono per niente un'accentuazione dei colori esistenti ma, anzi, se ne distanziano. La violenza con cui il colore \u00e8 gettato sulla tela richiama alla memoria i quadri dell'ultimo Vincent van Gogh e forse, con un collegamento ardito le composizioni contemporanee di un autore come Jackson Pollock e del suo dripping."}
{"id": "1196143", "revid": "72396", "url": "https://it.wikipedia.org/wiki?curid=1196143", "title": "Paganese", "text": ""}
{"id": "1196146", "revid": "124123", "url": "https://it.wikipedia.org/wiki?curid=1196146", "title": "Josh Davis (nuotatore)", "text": "Carriera.\nSpecializzato nello stile libero, ha vinto tre ori e due argento nelle staffette ai Giochi olimpici di Atlanta 1996 e Sydney 2000, anche se non sempre ha nuotato nella finale, ma solamente nelle batterie di qualificazione."}
{"id": "1196147", "revid": "818832", "url": "https://it.wikipedia.org/wiki?curid=1196147", "title": "Stanley Mason", "text": "Stanley-Georges Mason \u00e8 stato un professore canadese di chimica e fisica. \nViene considerato il fondatore della microreologia. \nLa sua carriera \u00e8 iniziata presso l'Istituto canadese di ricerca sulle paste e sulla carta e quindi come professore al Dipartimento di Chimica dell'Universit\u00e0 McGill. "}
{"id": "1196148", "revid": "125485886", "url": "https://it.wikipedia.org/wiki?curid=1196148", "title": "Ascaron", "text": "Ascaron Entertainment era una ditta tedesca produttrice di videogiochi. Ha perlopi\u00f9 prodotto videogiochi strategici a turni, strategici in tempo reale e manageriali.\nStoria.\nOriginariamente si chiamava Ascon e ha adottato il nome odierno nell'ottobre del 1996.\nAveva una sede a G\u00fctersloh, citt\u00e0 nella Germania occidentale, uno studio di sviluppo ad Aquisgrana e un ufficio internazionale a Birmingham, nel Regno Unito.\nLe serie di maggior successo sono state \"The Patrician\" (simulatore commerciale), \"On the Ball\" (simulatore calcistico), \"Port Royale\" (simulatore commerciale e bellico), \"\" (un RPG) e \"Darkstar One\" (simulatore di combattimenti nello spazio).\nChiuse i battenti nel luglio 2009 in seguito al fallimento del gioco \"\" (minato da numerosi \"bug\" e mancante di alcune funzioni dichiarate utili dai fan della serie). Gli ex dipendenti sono entrati nella Gaming Minds Studio, mentre i diritti di \"Sacred\" sono passati alla Koch Media."}
{"id": "1196151", "revid": "8710", "url": "https://it.wikipedia.org/wiki?curid=1196151", "title": "Stanley-Georges Mason", "text": ""}
{"id": "1196153", "revid": "287204", "url": "https://it.wikipedia.org/wiki?curid=1196153", "title": "Club Atletico Faenza 2007-2008", "text": "Ecco la formazione cestistica del Club Atletico Faenza che affronter\u00e0 il campionato di Serie A1 femminile FIP 2007-2008."}
{"id": "1196160", "revid": "287204", "url": "https://it.wikipedia.org/wiki?curid=1196160", "title": "Nada Naumovic", "text": ""}
{"id": "1196163", "revid": "287204", "url": "https://it.wikipedia.org/wiki?curid=1196163", "title": "Club Atletico Faenza 2006-2007", "text": "Ecco la formazione cestistica del Club Atletico Faenza che ha affrontato il campionato di Serie A1 femminile FIP 2006-2007.\nRinnovato lo sponsor Germano Zama, famoso produttore faentino di abbigliamenti."}
{"id": "1196174", "revid": "287204", "url": "https://it.wikipedia.org/wiki?curid=1196174", "title": "Club Atletico Faenza 2005-2006", "text": "Ecco la formazione cestistica del Club Atletico Faenza che ha affrontato il campionato di Serie A1 femminile FIP 2005-2006."}
{"id": "1196177", "revid": "76963", "url": "https://it.wikipedia.org/wiki?curid=1196177", "title": "Bianca Lawson", "text": "Biografia.\nBianca Lawson \u00e8 figlia degli attori Richard Lawson e Denise Gordy e nipote del fondatore di Motown Records, Berry Gordy. Di origini italiane, statunitensi e latinoamericane.\nHa frequentato lo \"Stella Adler Studio of Acting\" e si \u00e8 diplomata alla \"Marymount High School\", una scuola cattolica di Los Angeles. Ha poi proseguito gli studi, concentrandosi su Film e Psicologia alla University of Southern California.\nInizia a recitare all'et\u00e0 di nove anni. Ottiene ruoli importanti in molti film, come \"Save the Last Dance\" (2001), e nella serie televisiva \"Buffy l'ammazzavampiri\", dove interpreta la parte della cacciatrice Kendra Young dal 1997 al 1998. Nel dicembre 2009 viene scritturata per dare il volto a Maya St. Germain nella serie \"Pretty Little Liars\".\nOltre a cinema e televisione, Bianca Lawson ha prestato la sua voce al videogioco \"\" nel 2011.\nIl 12 aprile 2015 il padre, Richard Lawson, ha sposato Tina Knowles diventando cos\u00ec sorellastra delle cantanti Beyonc\u00e9 e Solange Knowles."}
{"id": "1196179", "revid": "466539", "url": "https://it.wikipedia.org/wiki?curid=1196179", "title": "Suwa\u0142ki", "text": " (in lituano: \"Suvalkai\", in Yiddish: \"Suwa\u0142k\"; in tedesco: \"Sudauen\") \u00e8 una citt\u00e0 della Polonia nord-orientale, con 69.340 abitanti (dato del 2008). Maggiore citt\u00e0 della regione storica di \"Suwalszczyzna\", il fiume Czarna Ha\u0144cza scorre attraverso la citt\u00e0.\nCaratteristiche.\nLa citt\u00e0, capoluogo del distretto di Suwa\u0142ki, \u00e8 uno dei principali centri di commercio del voivodato della Podlachia. Fino al 1999 la citt\u00e0 era capitale del voivodato di Suwa\u0142ki, ma - con la riorganizzazione dei voivodati della Polonia del 1999 - il Voivodato di Suwa\u0142ki \u00e8 stato eliminato ed \u00e8 stato inglobato in quello di Podlachia. Suwa\u0142ki si trova a circa 30 km a sud-ovest dal confine con la Lituania. Una delle regioni etnografiche della Lituania \u00e8 spesso chiamata Suvalkija, prendendo il nome proprio da questa citt\u00e0; \"S\u016bduva\" (o Sudovia) \u00e8 comunque il nome pi\u00f9 utilizzato. Dal 1837 al 1867 fu capoluogo del Governatorato di August\u00f3w."}
{"id": "1196181", "revid": "287204", "url": "https://it.wikipedia.org/wiki?curid=1196181", "title": "Suwalki", "text": ""}
{"id": "1196183", "revid": "2091899", "url": "https://it.wikipedia.org/wiki?curid=1196183", "title": "Mitologia finlandese", "text": "La mitologia finlandese \u00e8 un sistema di miti e di leggende sviluppatosi in Finlandia, che presenta diversi punti di similitudine con altre mitologie finniche, tra cui la vicina mitologia estone e con quelle di loro vicini di ceppo diverso, i Balti e gli Scandinavi.\nDiversa \u00e8 la mitologia lappone.\nLa mitologia finlandese sopravvisse attraverso una tradizione orale fino al XVIII secolo. Il corpus della mitologia finlandese \u00e8 stato raccolto nel XIX secolo dal filologo Elias L\u00f6nnrot.\nAnche se la graduale influenza delle culture enoteistiche circostanti fece man mano assurgere la figura del dio del cielo a dio padre, in origine il dio \"Ukko\" (vecchio uomo) era solamente uno spirito della natura, come tutti gli altri. L'animale pi\u00f9 sacro, il cui vero nome non era mai pronunciato, era l'orso, che era visto come incarnazione delle anime degli antenati, e per questa ragione era chiamato con molti nomi: \"mesik\u00e4mmen\" (\"palma di nettare\"), \"otso\" (\"fronte larga\"), \"kontio\" (\"abitante delle terre\").\nLa prima menzione storica delle credenze dei finlandesi \u00e8 contenuta nell'introduzione alla traduzione in finlandese del Nuovo Testamento (in lingua finlandese \"Se Wsi Testamenti\") ad opera del vescovo Mikael Agricola nel 1548. In un altro poemetto, lo stesso vescovo descriveva molti degli d\u00e8i e degli spiriti della Tavastia e della Carelia. Studi pi\u00f9 approfonditi sulla mitologia finlandese vennero compiuti solo a partire dal XVIII secolo, ad opera dell'etnologista Lars Leevi Laestadius prima, e successivamente nel XIX secolo, quando Elias L\u00f6nnrot raccolse il maggior numero di informazioni possibili su questa cultura, e compil\u00f2 il Kalevala, il poema nazionale finlandese.\nLe origini del mondo.\nLa leggenda narra che, all'inizio del tempo, vivesse nel cielo una fanciulla di nome Ilmatar, la quale, stanca della solitudine in cui era costretta a vivere, discese verso il basso e qui vi trov\u00f2 un mare infinito.\nA quel punto, una forte tempesta la investi e fu sospinta tra i flutti e venne fecondata dal vento e dal mare.\nLa gravidanza fu lunghissima, dur\u00f2 settecento anni e fu non poco dolorosa, cos\u00ec dopo aver nuotato fino ai confini del mondo, Ilmatar inizi\u00f2 a lamentarsi delle doglie, invocando anche il dio supremo Ukko. Dal cielo comparve un uccello in cerca di un luogo dove fare il nido, quando Ilmatar lo vide, alz\u00f2 il ginocchio sopra il pelo dell'acqua ed il volatile vi si pos\u00f2, facendo il nido e deponendo sei uova d'oro e una di ferro. Dopo tre giorni di cova, Ilmatar inizi\u00f2 a sentire un caldo fortissimo che inizi\u00f2 ad estendersi dal ginocchio a tutto il corpo, scosse l'arto e fece cadere il nido e le uova in acqua, queste si ruppero: la parte superiore divenne il firmamento, la parte inferiore la terra ferma, il tuorlo il sole, l'albume la luna, dando cos\u00ec inizio all'universo.\nDopo ulteriori nove anni di nuoto, Ilmatar alla decima estate inizi\u00f2 una nuova opera di creazione con i promontori ed i fondali marini, ivi comprese le rocce e la vegetazione. Nel ventre della madre era ancora il figlio non nato di nome V\u00e4in\u00e4m\u00f6inen, che nel frattempo era invecchiato per la lunghissima gestazione e si agitava per uscire, dopo inutili implorazioni si dette da fare e finalmente venne al mondo tuffandosi nel mare infinito.\nLa struttura del mondo.\nSi supponeva che il mondo avesse avuto originariamente la forma di un uovo di uccello, poi esploso. Il cielo era il guscio di quest'uovo, sorretto da un'alta colonna al polo nord, sotto la Stella Polare.\nI movimenti delle stelle erano spiegati con la rotazione della cupola del cielo attorno alla stella polare; questo movimento causava, per\u00f2, anche la rotazione della colonna del cielo, la quale si immergeva nel mare. In corrispondenza del polo nord, quindi, dove si trovava la colonna, c'era un grande gorgo, attraverso il quale le anime dei morti raggiungevano la terra dei morti, Tuonela.\nLa Terra era probabilmente creduta essere piatta, anche se non abbiamo espliciti riferimenti a questo fatto. Sul bordo della Terra c'era il Lintukoto, \"la casa degli uccelli\", una regione calda nella quale gli uccelli vivevano durante l'inverno, quando i finlandesi vedevano migrare gli uccelli al sud. La Via lattea era chiamata \"Linnunrata\" in finlandese.\nGli uccelli avevano un significato importante nella mitologia finlandese; era un uccello, infatti, a portare, alla nascita, l'anima di un bambino, ed era sempre un uccello che la portava via al momento della morte. In alcune aree era in un uso tenere vicino al letto una statuina in legno di un uccello, per propiziarsi questa figura, ed impedire all'anima di fuggire durante il sonno, proteggendola nei percorsi del sogno.\nTuonela, la terra dei morti.\nLa versione finlandese dell'Ade greco, \u00e8 Tuonela, la terra dei morti. Era pensato come un fiume fiammeggiante sotterraneo, scuro e senza vita, dove tutte le anime finivano dopo la morte, senza distinzioni di merito. Una bravo sciamano poteva viaggiare sul Tuonela, attraverso il raggiungimento di stati alterati di coscienza, dove poteva chiedere i consigli e la guida degli antenati.\nUkko, il dio del cielo e del tuono.\nUkko (\"vecchio uomo\") era il dio del cielo, del tempo atmosferico e dei raccolti. \u00c8 senza dubbio il dio pi\u00f9 importante della mitologia finlandese, e parole ancora oggi in uso, come \"ukkonen\" (\"tuono\"), derivano dal suo nome. Egli fa le sue apparizioni nel mito mai in forma umana, ma soltanto attraverso manifestazioni naturali.\nLe armi di Ukko sono un martello, un'ascia e una spada, attraverso la quale egli lancia le sue saette. L'animale simbolo del dio \u00e8 la vipera.\nLetteratura mitologica.\nPantheon mitologico finlandese.\nLa mitologia finlandese descrive il seguente pantheon:"}
{"id": "1196184", "revid": "287204", "url": "https://it.wikipedia.org/wiki?curid=1196184", "title": "Agenzia internazionale per la ricerca sul cancro", "text": "LAgenzia internazionale per la ricerca sul cancro, in sigla IARC, \u00e8 un organismo internazionale che conduce e coordina la ricerca sulle cause del cancro e sui meccanismi della carcinogenesi. L'agenzia intergovernativa IARC \u00e8 parte dell'Organizzazione mondiale della sanit\u00e0 (OMS), delle Nazioni Unite.\nTra i vari compiti svolti, realizza una revisione sistematica ed esaustiva di tutta la letteratura scientifica pubblicata su riviste sottoposte a peer-review attinenti alla valutazione di cancerogenicit\u00e0 di un determinato agente. Lo IARC conserva una serie di monografie di svariati fattori ambientali che possono alzare il rischio di cancro negli uomini, considerando tra questi: sostanze chimiche, miscele complesse, esposizioni occupazionali, agenti fisici, agenti biologici e fattori dipendenti dallo stile di vita. \nCriteri di classificazione.\nun gruppo di lavoro formato da esperti e ricercatori esamina separatamente gli studi epidemiologici e gli studi sugli animali da laboratorio. \nQuindi, gli esperti che formano il gruppo di lavoro chiamato a redigere la monografia classificano separatamente l'evidenza a supporto di un potenziale effetto cancerogeno dell'esposizione in ciascuno dei due ambiti di ricerca. \nL'evidenza sull'uomo viene classificata in una delle categorie sottostanti, sulla base dei criteri indicati: \nL'evidenza di cancerogenicit\u00e0 nei modelli animali viene classificata in modo analogo.\nCategorie IARC.\nAgenti, miscele ed esposizioni, sono suddivisi in cinque gruppi. \nCritiche e controversie.\nNegli anni le deliberazioni e monografie pubblicate dalla IARC sono state oggetto di varie critiche e controversie scientifiche.\nLe principali critiche sono state:"}
{"id": "1196193", "revid": "122199465", "url": "https://it.wikipedia.org/wiki?curid=1196193", "title": "Alpine A310", "text": "La Alpine A310 \u00e8 un'autovettura sportiva gran turismo prodotta dal 1971 al 1984 (secondo alcune fonti 1985) dalla casa automobilistica francese Alpine (o \"Alpine-Renault\").\nStoria.\nLa A310 fu presentata nel 1971 al salone dell'automobile di Ginevra, intesa come sostituta della A110. Pi\u00f9 che rispetto a quest'ultima, per\u00f2, la A310 voleva anche essere un richiamo alla GT4, una coup\u00e9 a 2 posti pi\u00f9 2 prodotta fino a fine anni sessanta e con la quale la A310 condivise il telaio; infatti, mentre la A110 era una piccola berlinetta, la A310 (e poi le sue eredi GTA e A610) si posizionava nella categoria delle gran turismo. Ci\u00f2 costitu\u00ec uno dei motivi del mancato successo della A310. Essendo percepita come una vettura meno sportiva rispetto alla A110, si rivel\u00f2 meno attraente per gli appassionati del marchio che l'avevano attesa a lungo, visto che la fabbrica di Dieppe aveva gi\u00e0 annunciato con un certo anticipo l'arrivo della nuova vettura.Da ricordare come la nuova vettura venne definita,nella pubblicit\u00e0 ufficiale,come \"L'Alpine del padre di famiglia\". La A310 fu l'ultima auto immaginata da Jean R\u00e9d\u00e9l\u00e9 prima di lasciare la Alpine nel 1978.\nLa A310 proponeva linee completamente nuove rispetto a quelle arrotondate della A110; era stata disegnata da Michel Beligond, ispirandosi alle linee della Monteverdi Hai 450 SS. Era infatti caratterizzata da forme spigolose, secondo lo stile dell'epoca. I proiettori anteriori non erano pi\u00f9 tondeggianti e ricoperti da una carenatura sporgente, ma erano rettangolari, a filo con il muso, in 2 blocchi da 3 fari non separati. Posteriormente, il padiglione era anch'esso spigoloso e la coda era caratterizzata da un lunotto semicoperto dalla tipica \"tegolatura\" presente su alcune sportive dell'epoca, come per esempio le Lamborghini Miura. Tale soluzione venne per\u00f2 presto eliminata. Il look era reso pi\u00f9 aggressivo in fiancata dai grossi parafanghi bombati.\nDella sua antenata, la A310 riprendeva la meccanica delle ultime versioni (motore posteriore e trazione posteriore), a sua volta ripresa dalla R16. Il motore era un 4 cilindri da 1605 cm\u00b3 in grado di erogare una potenza massima di 125 CV a 6.000 giri/min, con una coppia motrice di 144 N\u00b7m a 5.000 giri/min, la velocit\u00e0 massima era di 215\u00a0km/h. Il dato era leggermente inferiore alla A110 per il maggior peso. Il cambio era a 5 marce ed i freni erano a disco sulle quattro ruote. Questa \u00e8 stata la prima versione commercializzata ed era siglata 1600 VE.\nProprio le prestazioni inferiori ne limitarono il successo: la vettura non era vista come un'evoluzione della A110, ma come una involuzione. Inoltre nel 1973 la A110, destinata a rimanere in listino fino al 1977, arriv\u00f2 a vincere il Mondiale Rally e ci\u00f2 fece s\u00ec che l'opinione pubblica si rivolgesse ancor di pi\u00f9 a favore della piccola berlinetta degli anni '60.\nNel 1973 la A310 ricevette l'alimentazione ad iniezione elettronica Bosch, gi\u00e0 introdotta sulla R17 Gordini, guadagnando linearit\u00e0 di erogazione. La potenza aument\u00f2 leggermente (di soli 2 CV), a 127 CV a 6.450 giri/min, con una coppia motrice di 150 N\u00b7m a 6.000 giri/min, la velocit\u00e0 massima era di 210\u00a0km/h. Questa \u00e8 stata la seconda versione della 4 cilindri commercializzata ed era siglata 1600 VF.\nPer far fronte alla carenza di vendite, nel 1975 fu proposta anche una versione economica, equipaggiata da un propulsore da 1.647\u00a0cm\u00b3 e da soli 95\u00a0CV (a 6.000 giri/min, con una coppia motrice di 128 N\u00b7m a 4.000 giri/min e una velocit\u00e0 massima di 190\u00a0km/h), senza peraltro ottenere risultati di vendita adeguati. Questa \u00e8 stata la terza e ultima versione della 4 cilindri commercializzata ed era siglata 1600 VG.\nUna differenza estetica tra queste 3 versioni \u00e8 il posizionamento delle prese d'aria NACA, nelle versioni a carburatore (VE e VG) esse sono in alto vicino al parabrezza, mentre nella versione a iniezione (VF) esse sono in basso vicino ai fari. La versione VA (V6) non ha prese d'aria sul cofano anteriore o ai lati di esso. Una differenza principale tra la 4 cilindri e la 6 cilindri sono i fari anteriori: nella 4L sono 6 in due blocchi \"uniti\" da 3, mentre nella V6 sono 4 in due blocchi \"distanziati\" da 2.\nNel 1976, fu realizzata una versione da corsa, siglata 1800 VC.\nLa crisi della casa, fece s\u00ec che la Renault dovette intervenire ed acquistare interamente la Alpine e prenderne interamente la gestione.\nNel 1976 arriv\u00f2 un restyling della vettura ad opera di Robert Opron: in particolare un nuovo frontale con i fari \"separati\" (in 2 blocchi da 2) e, a posto del troppo piccolo motore di 1,6 litri, venne introdotto il motore PRV V6 da 2.664\u00a0cm\u00b3, in grado di erogare 150 CV a 6.000 giri/min, con un picco di coppia di 201 N\u00b7m a 3.500 giri/min. Questo motore era una rivisitazione del pi\u00f9 \"tranquillo\" V6 da 125 CV della R30. La maggior potenza venne accompagnata dall'adozione dei freni autoventilanti. Questa versione era siglata 2700 VA.\nLa velocit\u00e0 massima era di 225\u00a0km/h, il che la poneva in concorrenza con la Porsche 911 dell'epoca, con la quale condivideva l'architettura costruttiva (motore e trazione posteriore), e con la Porsche 924.\nAllo scopo di rilanciare il modello, si tent\u00f2 anche la strada del ritorno alle competizioni: la A310 riscosse anche diversi successi, come il Campionato di Francia di rally (vinto da Guy Fr\u00e9quelin nel 1977), il Campionato europeo rallycross (vinto da Herbert Gr\u00fcnsteidl nel 1977) e 2 Campionati di Francia di rallycross (vinti rispettivamente da Jean Ragnotti nel 1977 e da Jean-Pierre Beltoise nel 1979), ma senza tornare a godere di quell'immagine sportiva del passato.\nNel 1980 la A310 V6 fu oggetto di una grande evoluzione meccanica e estetica (2700 VA II versione o fase 2), che prevedeva assetto ruote e cerchi della Renault 5 Turbo, nuovi scudi anteriori e posteriori, ali ingrandite e scudo posteriore con la nuova iscrizione \"Renault-Alpine\", in luogo della precedente \"Alpine-Renault\".\nNel 1981 arriv\u00f2 una versione equipaggiata da un pacchetto \"GT\", comprendente cerchi maggiorati da 15 pollici ed appendici aerodinamiche pi\u00f9 grandi e siglata 2700 VAA \"Pack GT; questa venne seguita l'anno dopo da una versione denominata Boulogne\", equipaggiata dalla nuova evoluzione del PRV, della cilindrata di 2.849\u00a0cm\u00b3 ed in grado di sviluppare 193 CV di potenza massima.\nLa A310 usc\u00ec di produzione alla fine del 1984, lo stesso anno inizi\u00f2 la produzione della sua erede: la Alpine GTA.\nProduzione.\nNumeri di serie.\nLa Alpine A310 dovrebbe essere stata prodotta fino alla fine del 1984, ma la commercializzazione \u00e8 continuata durante il 1985; ci\u00f2 dovrebbe spiegare le differenze entro le cifre della tabella precedente e quelle della tabella successiva. Diverse fonti sono concordi nelle cifre della produzione, ovvero 11.616 esemplari, di cui 2.340 L4 e 9.276 V6; tuttavia le cifre non concordano perfettamente se si comparano gli esemplari per anni di produzione e i numeri di serie per anno.\nIdentificazione.\nSul corpo vettura veniva punzonata una targhetta ovale che, oltre al tipo e al numero di serie del veicolo, riportava un codice di 3 cifre che identificava il tipo di allestimento, relativo al Paese cui era destinato:\nPalmar\u00e8s.\nLa Alpine A310, sia in versione 4 cilindri che in versione 6 cilindri, sia come gruppo 4 che come gruppo 5, ha partecipato a diverse corse di rallycross e rally, nel solco della tradizione della Alpine A110; pur non riuscendo a ottener un palmar\u00e8s migliore della sua antenata, la A310 ha riportato diverse vittore e in particolare il Campionato di Francia di rally nel 1977.\nInoltre la \"Alpine A310 \" di Bernard Decure ha partecipato alla 24 Ore di Le Mans 1977; l'auto n\u00ba 87 \u2013 condotta da Bernard Decure, Jean-Luc Th\u00e9rier e Jacky Cauchy \u2013 ha abbandonato la corsa al 137\u00ba giro (17\u00aa ora), si \u00e8 classificata al 29\u00ba posto nella classifica generale e al 4\u00ba posto nella sua categoria GTP."}
{"id": "1196198", "revid": "118176204", "url": "https://it.wikipedia.org/wiki?curid=1196198", "title": "Colline di Dunsinane", "text": "Dunsinane Hill (pron. ) \u00e8 una collina della Scozia collocata vicino a Dundee, nell'antica contea di Perthshire.\nStoria.\nLa collina \u00e8 menzionata nella tragedia di William Shakespeare, \"Macbeth\".\nVi si trovano i resti di due antichi forti. Probabilmente furono il sito dove si scaten\u00f2 la battaglia in cui Malcolm Canmore sconfisse Macbeth di Scozia nel 1054."}
{"id": "1196201", "revid": "117627435", "url": "https://it.wikipedia.org/wiki?curid=1196201", "title": "Contrada Torre", "text": ""}
{"id": "1196202", "revid": "767487", "url": "https://it.wikipedia.org/wiki?curid=1196202", "title": "Jesu", "text": "Gli Jesu sono una band fondata nel 2003 da Justin Broadrick (componente nel 1985 anche della storica band grindcore Napalm Death) che, reduce dall'esperienza precedente con i Godflesh, decide di imboccare una strada del tutto nuova. Il nome scelto, Jesu, \u00e8 il brano che chiude l'ultimo album dei Godflesh, \"Hymns\".\nJustin Broadrick grazie alla sua incredibile esperienza sul campo, fa subito breccia fra gli appassionati del genere con sonorit\u00e0 fra ambient e industrial, dove spesso suoni ruvidi ed industriali fanno da contrappeso ad atmosfere avvolgenti.\nBiografia.\nIl debutto, Heart Ache, datato 2004, \u00e8 un EP suonato interamente da Justin Broadrick ed \u00e8 un filo conduttore con i Godflesh degli ultimi tempi.\nSolo un anno dopo vede la luce il loro primo album, omonimo, in cui le sonorit\u00e0 metal svaniscono a favore di atmosfere pi\u00f9 morbide e shoegaze.\nNel 2006 gli Jesu realizzano uno dei lavori pi\u00f9 compiuti della band, pur trattandosi di un EP: l'estrema cura dei dettagli e la ricchezza compositiva fanno di \"Silver\" un gioiello del Post-metal. I brani, fra voce in puro stile drone e un flusso costante di chitarre a volte in feedback, a volte granitiche, trascinano l'ascoltatore in una delle migliori esperienze musicali per gli amanti del metal.\nNel febbraio del 2007, la band realizza il secondo album, \"Conqueror\", che rispetto ai precedenti mostra sonorit\u00e0 pi\u00f9 delicate.\nLe esperienze passate di Broadrick lo portano ad essere affine a sonorit\u00e0 elettroniche, con la raccolta del 2007 Pale Sketches, contenente b-side; questo aspetto \u00e8 evidente in brani come \"Wash It Away\" e \"Tiny Universes\", che ricordano da vicino l'esperienza Techno Animal.\nCon l'EP Lifeline, gli Jesu raggiungono il momento pi\u00f9 melodico dal debutto, una perfetta sintesi fra l'aggressivit\u00e0 dei primordi e le atmosfere avvolgenti, che era possibile apprezzare gi\u00e0 dall'altro EP \"Silver\"."}
{"id": "1196206", "revid": "13102", "url": "https://it.wikipedia.org/wiki?curid=1196206", "title": "Terme varroniane", "text": "Le Terme varroniane sono un parco naturale-termale nato nel dopoguerra nei pressi della villa di Marco Terenzio Varrone, erudito scrittore latino, presso la citt\u00e0 di Cassino.\nIl parco.\nNella zona del territorio di Cassino detta Monticello, presso la stazione ferroviaria, oltre a confluirvi le acque del fiume Rapido, sgorgano migliaia di sorgenti che generano uno dei rami del fiume Gari. La zona sorgentizia delle Terme Varroniane \u00e8 classificata come la pi\u00f9 grande d'Italia. Tali acque sgorgano dal parco delle Terme Varroniane, ricco di vegetazione, nella quale spiccano i salici piangenti con i rami spioventi sui ruscelli. Il paesaggio \u00e8 particolarmente suggestivo in primavera e autunno.\nIl parco \u00e8 poco distante dalla zona dove dovrebbe esservi l'antico edificio latino identificato come una sontuosa villa appartenuta a Marco Terenzio Varrone, da lui citata nei suoi scritti. Marco Tullio Cicerone sostiene che la villa avrebbe ospitato degli incontri amorosi sregolati di Marco Antonio.\nDopo scavi non esaustivi eseguiti nel 2001, Emilio Pistilli ha avanzato l'ipotesi che la Villa di Varrone potrebbe trovarsi in una zona oggi nota come \"contrada Mastronardi\", ad ovest della ferrovia Roma-Napoli. Lungo l\u2019argine destro del fiume sono stati trovati dei massi calcarei che, secondo Pistilli, sono compatibili con la descrizione della villa tramandata dallo stesso Varrone. \nIl parco ospita oggi uno stabilimento idropinico, la sala congressi - banchetti, l'area concerti ed il camping internazionale, attrezzato con area pic-nic e per attivit\u00e0 sportiva. I ruscelli sono ricchi di fauna come trote, carpioni, anguille e lamprede.\nLe terme antiche.\nVarrone stesso provvide a far erigere un edificio termale sul suo podere da dove nascevano le acque del Gari. In epoca romana gi\u00e0 erano note le propriet\u00e0 di queste acque. \nIl podere in questione fu acquistato da sua moglie Fundania e lo scrittore vi si ritir\u00f2 in vecchiaia. Qui egli scrisse il De re rustica per mostrare alla moglie - cui l'opera \u00e8 dedicata - come amministrare la villa.\nAntonio da Sangallo fu il primo in et\u00e0 moderna a studiare e a rilevare la pianta del complesso. Vi era una sala ottagonale da cui si ramificava una struttura a croce greca, con \"cellae frigidarie\" e \"calidarie\", come nella tradizione termale romana. Le terme erano immerse in un parco alberato con effigi degli antenati della famiglia.\nIl complesso idropinico.\nIl complesso ha funzione anche di stabilimento idropinico, che utilizza le sorgenti naturali convogliate in fontanelle a getto continuo, dislocate per tutto il parco.\nSi stima che il flusso sia di 18 metri cubi all'ora. La temperatura delle acque \u00e8 di 13 gradi.\nLe acque, classificate come \"bicarbonate medio-minerali fredde\", sono diuretiche ed indicate per varie patologie gastriche, renali ed epatiche, nonch\u00e9 per alleviare la gotta."}
{"id": "1196207", "revid": "74173", "url": "https://it.wikipedia.org/wiki?curid=1196207", "title": "Lazar Kaganovich", "text": ""}
{"id": "1196211", "revid": "1522738", "url": "https://it.wikipedia.org/wiki?curid=1196211", "title": "George Pal", "text": "Fra i film da lui girati figura \"L'uomo che visse nel futuro\" (1960), tratto dal romanzo \"La macchina del tempo\" di Herbert George Wells, interpretato fra gli altri da Rod Taylor, del quale \u00e8 stato prodotto nel 2002 un remake dal titolo \"The Time Machine\".\nPal \u00e8 stato fra i primi registi a usufruire negli anni '50 e anni '60 dei moderni mezzi per la riproduzione di effetti speciali nella cinematografia.\nBiografia.\nNacque a Cegl\u00e9d in Ungheria, nell'allora Impero austro-ungarico, figlio di Gy\u00f6rgy P\u00e1l Marczincsak Sr. e della moglie Maria. Si diplom\u00f2 alla Budapest Academy of Arts nel 1928 (all'et\u00e0 di 20 anni). Dal 1928 al 1931, diresse alcune pellicole per la Hunnia Films di Budapest.\nNel 1931, a 23 anni spos\u00f2 Elisabeth \"Zsoka\" Grandjean, e si trasfer\u00ec a Berlino, dove fond\u00f2 la societ\u00e0 Trickfilm-Studio Gmbh Pal und Wittke. In questo periodo collabor\u00f2 principalmente con gli UFA Studios, e cre\u00f2 la tecnica d'animazione che in seguito utilizz\u00f2 per la serie di pupazzi animati chiamata \"Puppetoons\".\nNel 1933, lavor\u00f2 a Praga; nel 1934 a Eindhoven, dapprima in una ex macelleria riadattata a studio, e poi in una villa chiamata Suny Home. Lasci\u00f2 definitivamente la Germania dopo la presa del potere da parte del Partito Nazista.\nPrima del 1939, gir\u00f2 cinque film per la compagnia britannica Horlicks Malted Milk. Nel dicembre dello stesso anno, trentaduenne, emigr\u00f2 negli Stati Uniti con moglie e figlio, ed inizi\u00f2 a lavorare per la Paramount Pictures. L'amico Walter Lantz lo aiut\u00f2 ad ottenere la cittadinanza statunitense.\nIn qualit\u00e0 di animatore, ottenne ottimi riscontri con la serie \"Puppetoons\" negli anni quaranta, che gli frutt\u00f2 un premio Oscar onorario nel 1944.\nNegli anni cinquanta produsse svariate pellicole di genere science-fiction e fantastico, come \"Uomini sulla Luna\" (1950), \"Quando i mondi si scontrano\" (1951), e \"La guerra dei mondi\" (1953). Egli stesso diresse in prima persona \"Le meravigliose avventure di Pollicino\" (1958), \"L'uomo che visse nel futuro\" (1960), ritenuto il suo capolavoro, \"Atlantide, il continente perduto\" (1961) e, in coppia con Henry Levin, \"Avventura nella fantasia\" (1962).\nIl 2 maggio 1980 George Pal mor\u00ec all'et\u00e0 di 72 anni a Los Angeles, a seguito di un attacco cardiaco, e venne sepolto nell'Holy Cross Cemetery di Culver City, California. Il suo ultimo film, \"The Voyage of the Berg\", al quale stava lavorando all'epoca del decesso, rimase incompiuto e non venne mai portato a termine."}
{"id": "1196228", "revid": "124482518", "url": "https://it.wikipedia.org/wiki?curid=1196228", "title": "Ivalice", "text": " \u00e8 il mondo immaginario nel quale sono ambientati i videogiochi della Square Enix \"Final Fantasy XII\", \"Final Fantasy Tactics\" e \"Vagrant Story\".\nIl mondo fu concepito da Yasumi Matsuno quando si un\u00ec alla Square (ora Square Enix) nel 1995, e da allora si \u00e8 espanso in numerosi giochi, grazie anche ai due videogiochi in produzione della serie \"Ivalice Alliance\". Ivalice \u00e8 descritto come un mondo complesso con una lunga storia alle spalle, e comprende tre continenti: Valendia, Ordalia e Kerwon. Ricca di vegetazione, gode di un clima mite. Le condizioni atmosferiche di ciascuna zona sono in stretto rapporto con la densit\u00e0 di Mystes nell'aria.\nIl Mystes.\nEnergia naturale presente in varie zone, influisce sull'ecosistema e sul clima. Innesca diversi fenomeni tra cui la magia. In genere si ricava da un minerale chiamato \"Magilite\", ma la quantit\u00e0 in essa contenuta \u00e8 variabile. Per produrre un'azione potente, per esempio, serve una magilite ad alta concentrazione.\nIl Mystes \u00e8 presente nell'aria e anche nel terreno e la sua densit\u00e0 dipende dalla zona. \u00c8 incolore e trasparente, ma pu\u00f2 assumere forme diverse in base alla concentrazione.\nSe troppo forte, il Mystes si rivela dannoso e provoca improvvisi mutamenti ambientali o l'inferocirsi degli animali.\nContinenti.\nOrdalia.\nContinente a ovest di Ivalice.\nNella fertile pianura centrale si trova il grande \"Impero di Rozaria\". La zona a est di Rozaria \u00e8 in gran parte costituita da deserti e il clima \u00e8 secco. La penisola di Galtea, a est, \u00e8 un punto strategico per il commercio in quanto collegamento tra Valendia e Kerwon. Ci\u00f2 spiega perch\u00e9 molti stati si sono dati battaglia per il suo dominio. Il regno di \"Dalmasca\" ha governato la penisola negli ultimi secoli, fino a due anni fa, quando la regione \u00e8 divenuta territorio dell'Impero di Archadia. Con la battaglia di Rabanastre, Dalmasca \u00e8 ritornato un regno libero ed indipendente.\nKerwon.\nContinente a sud-est di Ordalia.\nIl 70% del territorio \u00e8 ricoperto da foreste e il clima varia da zona a zona, molte delle quali ancora allo stato primitivo.\nA ovest di Kerwon vivono i Garif, e nell'area centrosettentrionale dimorano le Viera. Diversamente dalla razza Huma, tutti vivono in pace, senza ambire a un territorio pi\u00f9 vasto del necessario. Gli Huma sono molto potenti in ogni continente ma a Kerwon possiedono solo un tempio Kiltiano nell'altopiano orientale.\nValendia.\nContinente a nord-est di Ordalia.\nIl clima \u00e8 generalmente mite e, rispetto agli altri continenti, qui il Mystes \u00e8 pi\u00f9 stabile. Nella fascia collinare, dal mare interno di Noldoa all'entroterra, si trovano numerosi villaggi e citt\u00e0, quasi tutti parte dell\"'Impero di Archadia\".\nNella zona occidentale, fino allo stretto di Phon, prosperava il regno di \"Nabradia\", distrutto due anni fa dalla guerra.\nDella capitale, Nabudis, non restano che le rovine.\nPurvama.\nPi\u00f9 che un continente \u00e8 un arcipelago di isole che galleggiano nel cielo sopra il mare di Naldoa. Le masse fluttuanti presentano un clima per lo pi\u00f9 subtropicale e molte di esse vantano antiche giungle con una flora e fauna meravigliosa. L'abbondanza di magilite e Mystes ha reso molte di queste isole delle ricche colonie minerarie. La pi\u00f9 importante di queste citt\u00e0 celesti \u00e8 Bhujerba.\nGli Jagd.\nVengono chiamati \"Jagd\" quei territori in cui il Mystes nell'aria e la magilite nel sottosuolo non permettono alla \"vololite\" di funzionare correttamente. Si verificano anche casi in cui una zona diviene Jagd a causa di bruschi mutamenti ambientali. Dal momento che le aeronavi non possono penetrarvi, nessun grande Paese \u00e8 interessato alla conquista di queste zone dove, di conseguenza, si vive al di sopra di ogni legge.\nGli Jagd conosciuti nella zona orientale di Ivalice sono:"}
{"id": "1196231", "revid": "1543377", "url": "https://it.wikipedia.org/wiki?curid=1196231", "title": "Contrada Ferruzza", "text": "Storia della contrada Ferruzza\nLe origini della Contrada Ferruzza risalgono alla prima met\u00e0 del 1300; del suo nome nel corso degli anni sono state date versione contrastanti. \nLa pi\u00f9 attendibile, in quanto condivisa da alcuni storici, \u00e8 quella che fa risalire il nome a tale Perizzo o Pieruccio di Nuto , che avendo fatto costruire una fonte, da lui stessi denominata \" Fonte della Peruzza\", col passare degli anni ribattezzata \" Fonte della Ferruzza\". \nDa essa secondo questa teoria, avrebbe preso il nome anche l'Oratorio della Madonna della Ferruzza edificato circa un secolo dopo, intorno alla met\u00e0 del 1400. \nChiesa della Vergine della Ferruzza\nIl nome Ferruzza nasce nella seconda met\u00e0 del Quattrocento e ha origine dal podest\u00e0 Antonio Ferrucci, che, come \u00e8 emerso dalle recenti ricerche di Aurora Del Rosso, fece costruire la Fonte e il Tabernacolo dedicato alla Madonna, che da lui si denomin\u00f2 della Vergine Ferruccia. La Fonte fu detta anche \u201cNuova\u201d, perch\u00e9 si contrapponeva ad fonte una pi\u00f9 antica, esistente in questa zona fin dal XIII secolo e che corrispondeva molto probabilmente con l'attuale Fontina (Via della Fontina). Questa fonte pi\u00f9 antica era anche detta \"Peruzza\u201d, avendo preso il nome da tale Peruzzo, vissuto nella prima met\u00e0 del Duecento. Evidentemente in epoca moderna, probabilmente nel Seicento, a causa della loro somiglianza, i due nomi erano stati fusi nellunico nome attuale: Ferruzza.\nLa zona della Ferruzza ha per\u00f2 origini ancora pi\u00f9 antiche. Certamente prima del Tabernacolo c'era qui un romitorio, cio\u00e8 un rifugio per uno o pi\u00f9 eremiti, documentato fin dal XIII secolo fuori di Porta Sant'Andrea (quella che poi fu detta popolarmente Torre di Castruccio), lungo la Via Francigena, la strada che, provenendo da Lucca, risaliva la collina di Fucecchio prima di entrare all'interno del castello. Qui tutta la fascia dell'altura che scende verso la pianura fino al luogo dove sorgeva un tempo la manifattura dei tabacchi, era denominata Ghiaia, dalla presenza di giacimenti ghiaiosi, che i Fucecchiesi nel Medioevo utilizzavano per realizzare i fondi stradali. Ne estrassero, ad esempio, quantit\u00e0 abbondanti a iniziare dal 1289 per inghiaiare la nuova strada che univa Fucecchio con Ponte a Cappiano. Nel luogo detto Ghiaia doveva esistere anche un insediamento di una certa importanza a cui faceva capo una potente famiglia, detta appunto dei da Ghiaia, che vantava diritti sul ponte sull'Arno. In questa stessa zona sorgeva anche l'ospedale di Rosaia, luogo di sosta per i pellegrini che transitavano lungo la Via Francigena. Era situato nell'area compresa tra le attuali Piazza dei Seccatoi e Via dei Rosai. Purtroppo di questo edificio non rimane alcuna traccia, essendo pressoch\u00e9 abbandonato gi\u00e0 nel XVI secolo. Aveva per\u00f2 antichissime origini essendo stato fatto costruire dai conti Cadolingi nella prima met\u00e0 dell'undicesimo secolo. \nDopo la realizzazione della Fonte Nuova e del Tabernacolo con l'affresco recentemente attribuito a Filippino Lippi, la fama dell'Immagine della Madonna, alla quale furono attribuiti molti miracoli, crebbe a tal punto che il Comune stanzi\u00f2 somme di un certo rilievo per la costruzione di un oratorio in cui fu chiusa l'Immagine sacra (tra il 1518 e il 1533). L'edificio rimase a lungo sotto il patronato del Comune di Fucecchio, sia pure dipendendo dalla Collegiata di San Giovanni Battista. Intorno all'oratorio si form\u00f2 anche una confraternita di laici (la Compagnia della Ferruzza), che organizzavano processioni e collaboravano con il Comune per la manutenzione della Chiesa."}
{"id": "1196237", "revid": "237256", "url": "https://it.wikipedia.org/wiki?curid=1196237", "title": "Pavel Nikol\u00e0jevic Evdok\u00ecmov", "text": ""}
{"id": "1196242", "revid": "123223265", "url": "https://it.wikipedia.org/wiki?curid=1196242", "title": "Contrada Massarella", "text": "La contrada, di antiche origini, si trova al limite pi\u00f9 estremo del comune fucecchiese.\nHa vinto 5 palii grazie a Massimo Coghe nel 1998, Gianluigi Mureddu nel 2000, Claudio Bandini nel 2003 e nel 2004 e infine con Giuseppe Zedde nel 2016."}
{"id": "1196246", "revid": "1305772", "url": "https://it.wikipedia.org/wiki?curid=1196246", "title": "Visegrad", "text": ""}
{"id": "1196247", "revid": "125486082", "url": "https://it.wikipedia.org/wiki?curid=1196247", "title": "Anello di Gige", "text": "L'anello di Gige \u00e8 un oggetto magico menzionato da Platone nel secondo libro del suo dialogo la \"Repubblica\". Questo anello garantiva il potere di diventare invisibili. \nSi tenga presente che il suddetto anello \u00e8 un particolare che solo Platone accorda a Gige, essendo infatti assente nel racconto fornitoci da Erodoto dell\u2019omonimo personaggio.\nIl mito.\nGige, antenato del Lidio omonimo, era un bovaro al servizio del re di Lidia, Candaule. Dopo un nubifragio e un terremoto, nel luogo dove Gige stava pascolando il suo armento, si apr\u00ec una voragine; meravigliato e spinto dalla curiosit\u00e0, il pastore entr\u00f2 e scopr\u00ec che tra le meraviglie di quel luogo sotterraneo vi era anche un enorme cavallo di bronzo nel quale si trovava il cadavere di un individuo di proporzioni sovrumane con un bellissimo anello d'oro al dito, di cui si impadron\u00ec.\nUscito dalla caverna, nel metterlo, scopr\u00ec per caso che girando il castone dalla parte interna della mano, diventava invisibile a chiunque, effetto che scompariva quando di nuovo girava il castone verso l\u2019esterno. Godendo del potere dell\u2019invisibilit\u00e0, riusc\u00ec a sedurre la regina, che lo aiut\u00f2 ad uccidere Candaule e a divenire il nuovo Re della Lidia.\nLa morale.\nNella \"Repubblica\", Platone mette la storia dell'anello di Gige in bocca a Glaucone, che lo usa per dimostrare che nessun uomo \u00e8 cos\u00ec virtuoso da poter resistere alla tentazione di fare azioni anche terribili, se gli altri non lo possono vedere. Partendo da questo, Glaucone arriva a dire che la moralit\u00e0 \u00e8 solo una costruzione della societ\u00e0, che l'uomo rispetta per paura delle conseguenze e delle sanzioni. Una volta che queste sono eliminate, quando nessuno pu\u00f2 vedere ci\u00f2 che fai, la morale viene meno, e l'uomo si rivela per quello che \u00e8 in realt\u00e0.\nSecondo lui, infatti, se questo anello venisse dato a due uomini, uno giustissimo e l'altro empio, questi si comporterebbero alla stessa maniera, liberi dal peso di dover render conto a qualcuno delle loro azioni. Si \u00e8 giusti solamente sotto costrizione, poich\u00e9 l'ingiustizia e il non rispetto delle leggi \u00e8 pi\u00f9 utile e vantaggioso, singolarmente parlando.\nEffetto Gige.\nLa locuzione indica il dato psicologico per cui l'anonimato su Internet induce quella disinibizione del comportamento on-line che trasforma un utente in un troll. L'\"effetto Gige\" trova la sua base teorica negli studi compiuti, all'inizio degli anni '90, dagli psicologi Martin Lea e Russell Spears. I due studiosi elaborarono un modello (SIDE, \"Social Identity of Deindividuation Effects\") che \u00e8 tuttora usato per spiegare i fenomeni di aggressivit\u00e0 in rete. Secondo questo modello, l'anonimato on-line fa agire l'utente non come individuo, ma come membro di una comunit\u00e0. Questa perdita della consapevolezza di s\u00e9 sarebbe all'origine della disinibizione che favorisce il comportamento ostile degli utenti di Internet."}
{"id": "1196253", "revid": "124755662", "url": "https://it.wikipedia.org/wiki?curid=1196253", "title": "Assedio di Belgrado", "text": ""}
{"id": "1196255", "revid": "466539", "url": "https://it.wikipedia.org/wiki?curid=1196255", "title": "Discografia dei Beastie Boys", "text": "Discografia completa del gruppo hardcore punk/hip hop Beastie Boys."}
{"id": "1196260", "revid": "1613689", "url": "https://it.wikipedia.org/wiki?curid=1196260", "title": "The Tolkien Society", "text": "La Tolkien Society \u00e8 un'associazione letteraria senza fini di lucro dedicata alla vita e alle opere dello scrittore inglese John Ronald Reuel Tolkien.\nIl suo scopo dichiarato \u00e8:\nFondata nel 1969 (precisamente acquisisce nome e statuto il 20 gennaio 1970), la Tolkien Society ha base in Gran Bretagna, ma ha membri in tutto il mondo: \u00e8 infatti la societ\u00e0 tolkieniana pi\u00f9 importante, oltre che la pi\u00f9 antica; essa lavora con altre associazioni letterarie che hanno interesse per le opere di Tolkien. La societ\u00e0 pubblica un bollettino regolare chiamato \"Amon Hen\", con articoli e occasionalmente testi e immagini ispirate all'autore; inoltre ogni anno viene pubblicata una versione pi\u00f9 estesa, chiamata \"Mallorn\".\nSu modello della Tolkien Society sono nate in diversi paesi altre societ\u00e0 tolkieniane: in Italia nacquero nel 1994, sotto il suo patrocinio, la Societ\u00e0 Tolkieniana Italiana e nel 2014 l'Associazione Italiana Studi Tolkieniani."}
{"id": "1196262", "revid": "300067", "url": "https://it.wikipedia.org/wiki?curid=1196262", "title": "Rafael Addison", "text": "Caratteristiche tecniche.\nAlto , giocava nel ruolo di ala piccola."}
{"id": "1196268", "revid": "1632387", "url": "https://it.wikipedia.org/wiki?curid=1196268", "title": "Head On (Samson)", "text": "Head On \u00e8 il secondo album della NWOBHM band Samson, uscito nel 1980 per la casa discografica GEM Records; si posizion\u00f2 34\u00b0 nella classifica inglese. Questo \u00e8 l'album dell'esordio per un cantante che sarebbe in seguito diventato uno tra i pi\u00f9 apprezzati ed influenti in ambito heavy metal, Bruce Dickinson. Per supportare due singoli tratti da questo disco (\"Hard Times\" e \"Vice Versa\") venne girato il video \"Biceps Of Steel\", presso il Rainbow Theatre, della durata di circa 15 minuti diretto da Julien Temple che era una curiosa rivisitazione della storia di Sansone e Dalila. Nel 2001 \u00e8 stata pubblicata una ristampa di \"Head On\" dalla Sanctuary Records con l'aggiunta di 2 tracce bonus: \"Angel With A Machine Gun\" (b-side del singolo di Hard Times) e \"Kingsway Jam\" (jam session registrata a Kingsway).\nTra i crediti di \"Thunderburst\" \u00e8 citato anche il bassista degli Iron Maiden (all'epoca band \"rivale\", a livello di popolarit\u00e0, dei Samson) Steve Harris, in quanto l'idea di base della canzone nacque nel periodo in cui Thunderstick suonava nei Maiden . Nell'album Killers degli Iron Maiden, uscito nel 1981, \u00e8 infatti presente la canzone \"Ides of March\" che presenta molte assonanze con la stessa \"Thunderburst\"."}
{"id": "1196271", "revid": "599013", "url": "https://it.wikipedia.org/wiki?curid=1196271", "title": "Daniele Albertazzi", "text": "Alto due metri, giocava nel ruolo di ala."}
{"id": "1196274", "revid": "124123", "url": "https://it.wikipedia.org/wiki?curid=1196274", "title": "John Carey", "text": "\u00c8 stato emerito professore di letteratura inglese alla Oxford University. \u00c8 nato a Barnes, Londra; crebbe a Nottingham e ad East Sheen come uno sfollato. Studi\u00f2 St. John's College di Oxford. Dopo un certo periodo di tempo, divenne professore nel 1975, ritirandosi nel 2001."}
{"id": "1196283", "revid": "599013", "url": "https://it.wikipedia.org/wiki?curid=1196283", "title": "Massimiliano Aldi", "text": "Carriera.\nHa militato per otto stagioni in Serie A1 con squadre di Livorno, Milano e Bologna sponda Fortitudo, dove era soprannominato il \"Sindaco\".\n\u00c8 stato convocato in Nazionale U-19 ai campionati mondiali di Bormio 1987, durante il quale ha guadagnato la medaglia di bronzo alle spalle della e degli ."}
{"id": "1196285", "revid": "300067", "url": "https://it.wikipedia.org/wiki?curid=1196285", "title": "Wendell Alexis", "text": "Giocava sia come ala piccola che come ala grande ed \u00e8 alto 2,05 metri. Ha vinto una Coppa Kora\u0107 con il Real Madrid.\nCarriera.\nDopo essersi laureato all'University of Syracuse, nel 1986 ha iniziato una lunga carriera europea, partita dalla Spagna. Nella Liga ACB, Alexis ha giocato con F\u00f3rum Valladolid e Real Madrid, vincendo la Coppa Korac e perdendo la finale del campionato 1988.\nDal 1988 al 1995 ha giocato tra Serie A1 e Serie A2, con Libertas Livorno, Mens Sana Siena, Pallacanestro Trapani e Viola Reggio Calabria. In questo periodo, \u00e8 stato vicecampione d'Italia con Livorno ed MVP del campionato 1993-94. Nel 1993 ha prima fatto ritorno a Valladolid, per poi giocare un anno con il Maccabi Tel Aviv B.C., con cui ha vinto campionato e coppa d'Israele.\nDopo una fugace esperienza nel campionato francese, con il Levallois, Alexis si \u00e8 stabilito in Germania, dove ha giocato con Alba Berlino e Mitteldeutscher Wei\u00dfenfels. Ha anche disputato un campionato in Grecia, al Paok di Salonicco. Bronzo ai Mondiali di pallacanestro del 1998 con la nazionale Usa."}
{"id": "1196295", "revid": "287204", "url": "https://it.wikipedia.org/wiki?curid=1196295", "title": "Scottish Premier Division 1979-1980", "text": "La Scottish Premier Division 1979-1980 \u00e8 stata l'83\u00aa edizione della massima serie del campionato scozzese di calcio, disputato tra l'11 agosto 1979 e il 7 maggio 1980 e concluso con la vittoria dell', al suo secondo titolo.\nCapocannoniere del torneo \u00e8 stato Doug Somner () con 25 reti.\nStagione.\nFormula.\nLe 10 squadre si affrontano in match di andata-ritorno-andata-ritorno, per un totale di 36 giornate.\nClassifica finale.\nLegenda:\nRegolamento:"}
{"id": "1196298", "revid": "287204", "url": "https://it.wikipedia.org/wiki?curid=1196298", "title": "Scottish Premier Division 1980-1981", "text": "La Scottish Premier Division 1980-1981 \u00e8 stata l'84\u00aa edizione della massima serie del campionato scozzese di calcio, disputato tra il 9 agosto 1980 e il 2 maggio 1981 e concluso con la vittoria del , al suo trentaduesimo titolo.\nCapocannoniere del torneo \u00e8 stato Frank McGarvey (Celtic) con 23 reti.\nStagione.\nFormula.\nLe 10 squadre si affrontano in match di andata-ritorno-andata-ritorno, per un totale di 36 giornate.\nClassifica finale.\nLegenda:\nRegolamento:"}
{"id": "1196299", "revid": "33689", "url": "https://it.wikipedia.org/wiki?curid=1196299", "title": "Giulio Patrizio", "text": "Biografia.\nPatrizio era il terzo figlio di Ardaburio Aspare, \"magister militum\" di origine germanica (forse alano) dell'imperatore Leone I, e come il padre era ariano.\nIl nome \"Giulio Patrizio\", di ostentata origine romana, suggerisce che il padre avesse progetti per lui, fino al soglio imperiale. Patrizio venne nominato console nel 459 dalla corte orientale.\nNel 470, in un episodio della lotta per il potere tra Aspare e l'isaurico Zenone, il padre convinse l'imperatore a nominare Patrizio cesare e a concedergli in sposa la propria figlia Leonzia, allo scopo di garantire a Leone la lealt\u00e0 di Aspare; poich\u00e9 per il clero e il popolo di Costantinopoli non era ammissibile che un ariano divenisse imperatore, alla notizia della nomina scoppiarono dei tumulti nell'ippodromo, capeggiati dal capo dei Monaci Senzasonno, Marcello: Aspare e Leone dovettero promettere ai vescovi che Patrizio si sarebbe convertito all'ortodossia prima di divenire imperatore, e solo dopo la conversione avrebbe sposato Leonzia.\nNel 471 una congiura imperiale caus\u00f2 la morte di Aspare e del figlio Ardaburio: \u00e8 possibile che Patrizio sia morto in questa occasione, anche se alcune fonti riferiscono che guar\u00ec dalle ferite; in ogni caso, dopo questo episodio Patrizio scompare dalle fonti. Il matrimonio con Leonzia venne annullato, in quanto questa spos\u00f2 poi Flavio Marciano."}
{"id": "1196300", "revid": "287204", "url": "https://it.wikipedia.org/wiki?curid=1196300", "title": "Scottish Premier Division 1981-1982", "text": "La Scottish Premier Division 1981-1982 \u00e8 stata l'85\u00aa edizione della massima serie del campionato scozzese di calcio, disputato tra il 29 agosto 1981 e il 15 maggio 1982 e concluso con la vittoria del , al suo trentatreesimo titolo, il secondo consecutivo.\nCapocannoniere del torneo \u00e8 stato George McCluskey (Celtic) con 21 reti.\nStagione.\nFormula.\nLe 10 squadre si affrontano in match di andata-ritorno-andata-ritorno, per un totale di 36 giornate.\nClassifica finale.\nLegenda:\nRegolamento:"}
{"id": "1196303", "revid": "287204", "url": "https://it.wikipedia.org/wiki?curid=1196303", "title": "Scottish Premier Division 1982-1983", "text": "La Scottish Premier Division 1982-1983 \u00e8 stata l'86\u00aa edizione della massima serie del campionato scozzese di calcio, disputato tra il 4 settembre 1982 e il 14 maggio 1983 e concluso con la vittoria del , al suo primo titolo.\nCapocannoniere del torneo \u00e8 stato Charles Nicholas () con 29 reti.\nStagione.\nFormula.\nLe 10 squadre si affrontano in match di andata-ritorno-andata-ritorno, per un totale di 36 giornate.\nClassifica finale.\nLegenda:\nRegolamento:"}
{"id": "1196304", "revid": "599013", "url": "https://it.wikipedia.org/wiki?curid=1196304", "title": "Floyd Allen", "text": ""}
{"id": "1196307", "revid": "287204", "url": "https://it.wikipedia.org/wiki?curid=1196307", "title": "Scottish Premier Division 1983-1984", "text": "La Scottish Premier Division 1983-1984 \u00e8 stata l'87\u00aa edizione della massima serie del campionato scozzese di calcio, disputato tra il 20 agosto 1983 e il 12 maggio 1984 e concluso con la vittoria dell', al suo terzo titolo.\nCapocannoniere del torneo \u00e8 stato Brian McClair () con 23 reti.\nStagione.\nNovit\u00e0.\nSulla base del ranking UEFA 1983, la Scozia ottenne un 3\u00ba posto disponibile per l'accesso in Coppa UEFA.\nFormula.\nLe 10 squadre si affrontarono in match di andata-ritorno-andata-ritorno, per un totale di 36 giornate.\nAvvenimenti.\nIl campionato si apr\u00ec con , e a punteggio pieno nelle prima cinque gare; nelle giornate successive le ultime due squadre si diedero battaglia alternandosi in vetta alla classifica. Nel frattempo era emerso l', che il 5 novembre assunse definitivamente il comando della classifica. Inseguiti dal , i \"Dons\" aumentarono gradualmente il loro vantaggio, in particolare nelle giornate a ridosso del periodo natalizio e a febbraio: in questo modo gli uomini di Alex Ferguson non subirono troppe conseguenze in occasione della sconfitta nello scontro diretto del 31 marzo, ottenendo il terzo titolo nazionale con tre gare di anticipo.\nAvendo sette giorni prima ottenuto l'accesso alla finale di coppa nazionale contro un Celtic gi\u00e0 qualificato per la Coppa UEFA, i \"Dons\" poterono lasciare l'accesso in Coppa delle Coppe ai rivali, portando in questo modo la \"zona UEFA\" fino al quinto posto. Al e ai , gi\u00e0 da tempo qualificati alla terza competizione europea, si aggiunsero gli , vanamente inseguiti dal fino alla penultima giornata.\nA fondo classifica, il e il risultavano gi\u00e0 a dicembre in evidente ritardo sulle altre concorrenti: se gli \"Steelmen\" non furono mai in grado di entrare in gara, venendo tagliati fuori dai giochi con quattro turni di anticipo, i \"Saints\" tentarono un recupero che, alla vigilia dell'ultima giornata, li port\u00f2 a -2 dai rivali del : una differenza reti evidentemente peggiore (-26 contro -43), rese di fatto ininfluente il risultato dello scontro diretto in programma.\nClassifica finale.\nLegenda:\nRegolamento:"}
{"id": "1196309", "revid": "287204", "url": "https://it.wikipedia.org/wiki?curid=1196309", "title": "Scottish Premier Division 1984-1985", "text": "La Scottish Premier Division 1984-1985 \u00e8 stata l'88\u00aa edizione della massima serie del campionato scozzese di calcio, disputato tra l'11 agosto 1984 e l'11 maggio 1985 e concluso con la vittoria dell', al suo quarto titolo, il secondo consecutivo.\nCapocannoniere del torneo \u00e8 stato Frank McDougall (Aberdeen) con 22 reti.\nStagione.\nFormula.\nLe 10 squadre si affrontarono in match di andata-ritorno-andata-ritorno, per un totale di 36 giornate.\nStagione.\nAvvenimenti.\nVincendo le prime cinque gare, i campioni in carica dell'Aberdeen risultarono soli in testa gi\u00e0 dopo tre gare e tentarono una prima fuga, inseguiti da e che, all'ottava giornata, risultavano ancora imbattute. Sconfiggendo i \"Dons\" la settimana successiva, il Celtic rimase l'unica squadra in serie positiva del torneo, arrivando ad agganciare la capolista alla dodicesima giornata.\nNel turno seguente, la prima sconfitta stagionale degli \"Hoops\" contro il fanalino di coda permise ai \"Dons\" di prendere definitivamente il comando della classifica. Concluso l'anno solare con quattro punti di vantaggio sul Celtic, da marzo l'Aberdeen allung\u00f2 gradualmente sui rivali, fino a ritrovarsi a due gare dalla fine con un distacco sufficiente per festeggiare in anticipo il quarto titolo.\nLa gi\u00e0 programmata finale di coppa nazionale, fra due squadre gi\u00e0 qualificate per la Coppa UEFA come il Celtic e il estese, per il secondo anno consecutivo, la zona valida per l'accesso alle coppe europee: grazie ad un finale positivo, culminato con l'aggancio dei Rangers all'ultima giornata, il pot\u00e9 vincere la concorrenza del e unirsi ai finalisti perdenti di coppa nazionale del Dundee Utd, nonch\u00e9 ai Rangers stessi nella qualificazione alla terza competizione europea.\nRetrocessero il Morton, che giaceva sul fondo gi\u00e0 dall'undicesima giornata malgrado il punteggio pieno e il primo posto in coabitazione con l'Aberdeen dopo due gare e il , arresosi con un turno di anticipo a causa di un finale negativo, in cui perse il contatto con l'.\nClassifica finale.\nLegenda:\nRegolamento:"}
{"id": "1196310", "revid": "486946", "url": "https://it.wikipedia.org/wiki?curid=1196310", "title": "A.S. Terracina", "text": ""}
{"id": "1196316", "revid": "1318658", "url": "https://it.wikipedia.org/wiki?curid=1196316", "title": "Charles Oman", "text": "Biografia.\nNacque in India, figlio di un piantatore inglese, e frequent\u00f2 la Oxford University, dove nel 1905 divenne Chichele Professor of Modern History di storia moderna, succedendo a Montagu Burrows. Oltre a questo, ricevette moltissimi riconoscimenti, ma la sua carriera accademica fu interrotta dalla prima guerra mondiale poich\u00e9 fu impiegato al Foreign Office e al Press Bureau.\nTerminato il conflitto, prosegu\u00ec la carriera ad Oxford, ricevendo ulteriori numerosi riconoscimenti, morendovi nel 1946, subito dopo la Seconda guerra mondiale. \nNel 1928 gli fu conferita la medaglia della Royal Numismatic Society.\nImportanti e pionieristiche furono le sue ricostruzioni delle battaglie medievali, che ricav\u00f2 dalle confuse e frammentarie testimonianze che erano giunte fino a lui. Il suo stile di scrittura \u00e8 un misto tra accuratezza storica e racconti emozionanti, il che rese i suoi testi, bench\u00e9 fondati su anni di profonde ricerche, agevolmente fruibili anche come opere di narrativa."}
{"id": "1196317", "revid": "123080952", "url": "https://it.wikipedia.org/wiki?curid=1196317", "title": "Scottish Premier Division 1985-1986", "text": "La Scottish Premier Division 1985-1986 \u00e8 stata l'89\u00aa edizione della massima serie del campionato scozzese di calcio, disputato tra il 10 agosto 1985 e il 3 maggio 1986 e concluso con la vittoria del , al suo trentaquattresimo titolo. \nCapocannoniere del torneo \u00e8 stato Ally McCoist () con 24 reti.\nStagione.\nNovit\u00e0.\nIn vista del futuro allargamento a 12 squadre partecipanti, quest'anno furono abolite le retrocessioni.\nFormula.\nLe 10 squadre si affrontarono in match di andata-ritorno-andata-ritorno, per un totale di 36 giornate.\nAvventimenti.\nIl vinse uni dei campionati pi\u00f9 combattuti della storia calcistica scozzese. All'ultima giornata, gli erano in vantaggio sul Celtic di due punti: un pareggio contro il sarebbe stato sufficiente per conquistare il loro primo titolo dalla stagione 1959\u201360. Al Dens Park invece gli Hearts persero 2-0 grazie a due gol nel finale del subentrato Albert Kidd, mentre il Celtic batt\u00e9 il 5-0 a Love Street, recuperando i due punti di svantaggio e maturando una miglior differenza rispetto alla squadra di Edimburgo.\nClassifica finale.\nLegenda:\nRegolamento:"}
{"id": "1196319", "revid": "192533", "url": "https://it.wikipedia.org/wiki?curid=1196319", "title": "Lupus in tabula", "text": ""}
{"id": "1196320", "revid": "287204", "url": "https://it.wikipedia.org/wiki?curid=1196320", "title": "Scottish Premier Division 1986-1987", "text": "La Scottish Premier Division 1986-1987 \u00e8 stata la 90\u00aa edizione della massima serie del campionato scozzese di calcio, disputato tra il 9 agosto 1986 e il 9 maggio 1987 e concluso con la vittoria dei , al loro trentottesimo titolo. \nCapocannoniere del torneo \u00e8 stato Brian McClair () con 35 reti.\nStagione.\nNovit\u00e0.\nIl campionato \u00e8 stato allargato a 12 squadre partecipanti. Sono state ripristina le due retrocessioni in Scottish First Division.\nFormula.\nLe 12 squadre si affrontarono in match di andata-ritorno-andata-ritorno, per un totale di 44 giornate.\nClassifica finale.\nLegenda:\nRegolamento:"}
{"id": "1196321", "revid": "88624239", "url": "https://it.wikipedia.org/wiki?curid=1196321", "title": "Ged\u00e4chtniskirche", "text": "Ged\u00e4chtniskirche (letteralmente \"chiesa commemorativa\") pu\u00f2 riferirsi a:"}
{"id": "1196322", "revid": "287204", "url": "https://it.wikipedia.org/wiki?curid=1196322", "title": "Scottish Premier Division 1987-1988", "text": "La Scottish Premier Division 1987-1988 \u00e8 stata la 91\u00aa edizione della massima serie del campionato scozzese di calcio, disputato tra il 8 agosto 1987 e il 7 maggio 1988 e concluso con la vittoria del , al suo trentacinquesimo titolo. \nCapocannoniere del torneo \u00e8 stato Tommy Coyne () con 33 reti.\nStagione.\nNovit\u00e0.\nIn previsione di un ridimensionamento delle squadre partecipanti a 10 a partire dalla stagione successiva, \u00e8 stato aumento a tre il numero di retrocessioni. Dalla Scottish First Division venne promossa una sola squadra.\nFormula.\nLe 12 squadre si affrontarono in match di andata-ritorno-andata-ritorno, per un totale di 44 giornate.\nClassifica finale.\nLegenda:\nRegolamento:"}
{"id": "1196323", "revid": "78273", "url": "https://it.wikipedia.org/wiki?curid=1196323", "title": "Epic Pooh", "text": ""}
{"id": "1196325", "revid": "1305772", "url": "https://it.wikipedia.org/wiki?curid=1196325", "title": "Ninken", "text": "Nessuna data certa pu\u00f2 essere assegnata al suo regno, ma si ritiene che abbia governato verso la fine del V secolo.&lt;br&gt;Gli eventi e le date che lo riguardano sono riportate negli e nelle , testi che furono compilati all'inizio dell'VIII secolo.\nBiografia.\nL'imperatore Ninken alla nascita era il principe imperiale Oke, o Oyoke, ed il nonno era l'imperatore Rich\u016b, che fu sovrano dal 400 al 405. Alla morte di Rich\u016b, il trono del crisantemo pass\u00f2 ai fratelli di questo, Hanzei (406-410) ed Ingy\u014d (411-453), poi al figlio di Ingy\u014d, Ank\u014d (453-456). Quando questi fu assassinato, si scaten\u00f2 una lotta tra i discendenti della dinastia imperiale, in cui ebbe la meglio il fratello di Ank\u014d, che divenne l'imperatore Y\u016bryaku (456-479).\nTra i vari pretendenti al trono che vennero uccisi vi fu il principe Ichinobe-no Oshiwa, padre di Oke, trapassato da una freccia scoccata dallo stesso Y\u016bryaku. Nel timore di essere a loro volta uccisi, Oke ed il fratello minore, il principe Woke, si rifugiarono ad Akashi, nella provincia di Harima, dove si nascosero e lavorarono in una fattoria.\nIl successore di Y\u016bryaku fu il figlio, che divenne l'imperatore Seinei (480-484). Quando questi si rese conto di essere prossimo alla morte e di non poter avere eredi, rintracci\u00f2 i principi Oke e Woke, li adott\u00f2 e nomin\u00f2 Oke suo erede al trono. Alla morte del sovrano, il principe ereditario Oke si assent\u00f2 per un lungo periodo e fu reggente al trono la sorella, Iidoyo no Ao. Questa mor\u00ec dopo un anno, Oke ritorn\u00f2 ma rinunci\u00f2 al trono in favore del fratello, grazie al quale i due erano stati riconosciuti come principi dall'emissario di Seinei.\nWoke divenne l'imperatore Kenz\u014d e regn\u00f2 per due soli anni, dal 485 fino alla morte, avvenuta nel 487. Non aveva avuto figli e, alcuni mesi dopo la sua morte, il fratello maggiore Oke, che era stato nominato principe ereditario, ascese al trono il quinto giorno del primo mese di primavera del 488.\nNon regn\u00f2 con l'attuale titolo imperiale di , che secondo buona parte della storiografia fu introdotto per il regno dell'imperatore Tenmu. Il suo titolo fu \"grande re che governa tutto quanto sta sotto il cielo\" ( o , oppure anche \"grande re di Yamato\" ( o ).\nI clan dell'antica provincia di Yamato, che corrisponde all'attuale prefettura di Nara, costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. A seguito di tali conquiste, ai sovrani di Yamato fu riconosciuto il titolo di di Yamato. Fu solo a partire dal VII secolo che il \"grande regno\" venne chiamato impero, ed il titolo di imperatore fu esteso a tutti i sovrani precedenti della dinastia.\nQuando sal\u00ec al trono, Ninken spost\u00f2 la corte nel nuovo palazzo Iso no Kami no Hirotaka a Tenri, a pochi chilometri dal precedente palazzo imperiale, che si trovava ad Asuka ky\u014d, secondo la tradizione che vedeva di cattivo auspicio per un imperatore giapponese risiedere nello stesso palazzo del defunto predecessore. Secondo i \"Nihongi\", Ninken fece uso anche di altri due palazzi imperiali.\nLa moglie Kasuga no Oiratsume, figlia di Y\u016bryaku, divenne imperatrice consorte e gli diede sette figli, sei femmine ed un maschio, Ohatsuse no Wakasazaki, che sarebbe stato nominato erede al trono e gli sarebbe succeduto diventando l'imperatore Buretsu. Una figlia di Ninken e Ohatsuse, Tashiraka, fu pi\u00f9 tardi data in moglie al successore di Buretsu, Keitai, da cui ebbe Kinmei, futuro monarca e antenato diretto di tutti i successivi imperatori giapponesi. Un'altra delle loro figlie, Tachibana, diverr\u00e0 la consorte dell'imperatore Senka e madre della principessa Iwahime, che divenne moglie di Kinmei, dandogli Bidatsu, futuro imperatore. Secondo i Nihongi, Ninken ebbe almeno un'altra consorte.\nIl suo regno corrispose ad un periodo di pace e benessere del paese, che venne amministrato saggiamente e godette di buoni raccolti. Furono fatti arrivare lavoratori qualificati dal regno coreano di Goguryeo. Durante i 10 anni in cui fu al potere, non si registrarono altri eventi degni di nota.\nNinken mor\u00ec nel palazzo imperiale di Tenri l'ottavo giorno dell'ottavo mese dell'undicesimo anno del suo regno, nel 498. Secondo i Nihongi, fu sepolto nel mausoleo Hany\u016b no Sakamoto no misasagi a lui dedicato, che si trova ad Osaka.\nGenealogia.\nSpose e discendenti:"}
{"id": "1196326", "revid": "287204", "url": "https://it.wikipedia.org/wiki?curid=1196326", "title": "L'abbandono (singolo)", "text": "L'abbandono \u00e8 un singolo dei Marta sui Tubi estratto dall'album \"C'\u00e8 gente che deve dormire\" e pubblicato nel 2006."}
{"id": "1196328", "revid": "287204", "url": "https://it.wikipedia.org/wiki?curid=1196328", "title": "Scottish Premier Division 1988-1989", "text": "La Scottish Premier Division 1988-1989 \u00e8 stata la 92\u00aa edizione della massima serie del campionato scozzese di calcio, disputato tra il 13 agosto 1988 e il 13 maggio 1989 e concluso con la vittoria dei , al loro trentanovesimo titolo. \nCapocannonieri del torneo sono stati Mark McGhee () e Charlie Nicholas () con 16 reti ciascuno.\nStagione.\nNovit\u00e0.\nScese il numero di squadre partecipanti: da 12 a 10. Da tre squadre retrocesse si pass\u00f2 ad una sola retrocessione in Scottish First Division.\nFormula.\nLe 10 squadre si affrontarono in match di andata-ritorno-andata-ritorno, per un totale di 36 giornate.\nClassifica finale.\nLegenda:\nRegolamento:"}
{"id": "1196332", "revid": "287204", "url": "https://it.wikipedia.org/wiki?curid=1196332", "title": "1. Fu\u00dfballclub Lokomotive Leipzig", "text": "Il 1. Fu\u00dfballclub Lokomotive Leipzig e.V. (meglio noto come Lokomotive Leipzig o anche talvolta come Leipzig - in italiano Lipsia o Lokomotive Lipsia), \u00e8 una societ\u00e0 calcistica tedesca con sede nella citt\u00e0 di Lipsia, in Sassonia.\nFondata nel 1893 come \"Verein f\u00fcr Bewegungsspiele Leipzig\", annovera nel suo palmar\u00e8s 3 titoli tedeschi, pi\u00f9 1 Coppa di Germania. Rinominata \"Lokomotive Lepizig\" a seguito della divisione della Germania, prende parte al campionato della Germania Est senza mai riuscire a vincerlo, ma conquistando per 4 volte la Coppa nazionale e qualificandosi con regolarit\u00e0 alle competizioni europee (ove il miglior risultato \u00e8 costituito dal raggiungimento della finale della Coppa delle Coppe 1986-1987, poi persa contro l'Ajax).\nDopo la riunificazione tedesca riassume il nome di \"VfB Leipzig\" e arriva anche a giocare una stagione in Bundesliga; entrata in difficolt\u00e0 finanziarie, fallisce nel 2003 e nel giro di un anno viene rifondata con il nome di \"1. FC Lokomotive Leipzig\", ripartendo dall'ultima divisione. Nelle stagioni 2016-2017 e 2017-2018 milita nel girone Nordost di Regionalliga, quarta divisione del calcio tedesco.\nStoria.\nDalla fondazione alla fine della Seconda Guerra Mondiale.\nIl club viene formato il 26 maggio 1896 come sezione calcistica della societ\u00e0 di ginnastica \"Allgemeine Turnverein 1845 Leipzig\", che incorpora nel 1898 lo \"Sport Club Sportbr\u00fcder Leipzig\", formatosi a sua volta nel 1893; tuttavia l'unione tra i due club finisce il 2 maggio 1900. In questo anno viene fondata proprio a Lipsia la DFB, che riunisce 86 societ\u00e0 tra le quali il \"VfB Leipzig\". La federazione invita tutte le squadre \"tedesche\", anche provenienti da altre nazioni, ad associarsi, e proprio una di queste arriva in finale nel primo campionato tedesco del 1903: si tratta del DFC Prag, una squadra di Praga, citt\u00e0 facente parte dell'Impero austro-ungarico. Per una serie di circostanze i cechi arrivano ad Amburgo senza disputare alcuna partita, e qui trovano ad attenderli il Lipsia, che vince la partita 7 - 2; in questo modo il VfB si laurea primo campione di Germania, e conquista il \"Viktoria Meisterschaftstrophaee\".\nIl Lipsia arriva nuovamente in finale nel campionato successivo, ma la partita non viene disputata: a poche ore dall'inizio della finale, infatti, il Karlsruhe FV denuncia delle irregolarit\u00e0 ai suoi danni sorte nella partita giocata contro il Britannia Berlino poi finalista, e la partita viene cos\u00ec annullata. In seguito il Lipsia conquista altri due titoli, nel 1905-1906 e nel 1912-1913, e arriva in finale anche nel 1910-1911 e nel 1913-1914.\nDopo la fine della prima guerra mondiale il VfB non \u00e8 capace di ripetere i precedenti successi; nel 1933, in seguito alla riforma del calcio tedesco voluta dal Terzo Reich la squadra viene inserita nella Gauliga Sachsen, una delle sedici massime divisioni del paese. Qui ottiene buoni risultati, ma nei play-off per la conquista del titolo non riesce mai a farsi valere. L'unico trofeo vinto in questo periodo \u00e8 la Coppa di Germania 1936, ottenuta battendo in finale la squadra pi\u00f9 forte dell'epoca, lo .\nL'era DDR.\nNel dopoguerra Lipsia diventa parte della Germania Est; qui le autorit\u00e0 alleate ordinano la chiusura di tutte le associazioni, comprese quelle sportive. Il club viene ricostituito con il nome di \"SG Probstheida\", che viene presto modificato prima in \"Erich Zeigner Probstheida\", e poco dopo in \"BSG Einheit Ost\". Proprio con quest'ultima denominazione la squadra vince la DDR-Liga 1952-1953, e in questo modo nella stagione successiva accede per la prima volta al massimo campionato nazionale. Nel 1954 il club si fonde con il \"Rotation Leipzig\", ma inizialmente senza ottenere grandi risultati; tuttavia \u00e8 in questo periodo che si realizza il record di spettatori in Germania: il 9 settembre 1956 pi\u00f9 100.000 spettatori assistono al derby tra il \"Rotation\" e i rivali dell\"'SC Lokomotive\". Nel 1963 le alte sfere politiche della nazione decidono di riunire le due squadre di Lipsia, e di formare altre due squadre: i migliori calciatori vengono inseriti nel \"Rotation\", ribattezzato \"SC Leipzig\", mentre gli altri nel BSG Chemie; tuttavia saranno proprio questi ultimi a vincere il campionato. Il Lipsia, invece, disputa la finale nella Coppa della Germania Est 1963-1964, ma viene qui sconfitto dal Magdeburgo.\nNel 1965 il calcio tedesco-orientale viene riformato, e l'SC Leipzig diventa 1. FC Lokomotive Leipzig; in questo periodo sono in squadra Wolfram L\u00f6we, Manfred Geisler ed Henning Frenzel, quest'ultimo capocannoniere del campionato 1965-1966. Il club comincia a partecipare alle competizioni europee, e vince la Coppa Piano Rappan nel 1966; nell'ultima parte del decennio partecipa poi alla Coppa delle Fiere, dove, nell'edizione 1966-1967 elimina anche il Benfica per terminare la corsa ai quarti di finale; in questa stessa stagione arriva il secondo posto in campionato, il miglior piazzamento di sempre; solamente due anni dopo, per\u00f2, la Lokomotive viene retrocessa in DDR-Liga.\nGli anni settanta si aprono con la pronta risalita del club in massima divisione, e con la seconda finale della FDGB Pokal; qui ha tuttavia la meglio il Vorw\u00e4rts Berlino. La squadra arriva nuovamente in finale nel 1973 dove trova per la seconda volta il Magdeburgo, ma anche in quest occasione sono gli avversari a conquistare il trofeo. In campo internazionale, invece, il Lokomotive si rende protagonista di una buona prova nella Coppa UEFA 1973-1974: qui, dopo aver eliminato in successione Torino, Wolverhampton, Fortuna D\u00fcsseldorf e Ipswich Town, la squadra arriva in semifinale, dove viene sconfitta dai futuri vice-campioni del Tottenham; in questa stessa stagione Hans-Bert Matoul diventa capocannoniere in campionato.\nIl Lokomotive arriva per la quarta volta a disputare la finale della coppa nazionale nel 1976, ma questa volta sconfigge 3-0 il Vorw\u00e4rts Francoforte e riesce a conquistare il trofeo per la prima volta; pu\u00f2 cos\u00ec partecipare alla Coppa delle Coppe 1976-1977, dove viene per\u00f2 eliminato al primo turno dall'Hearts. A fine stagione \u00e8 per la quinta volta in finale nella FDGB Pokal, ma viene sconfitto dalla Dinamo Dresda. Questa squadra vince anche il campionato, cos\u00ec il Lokomotive partecipa ugualmente alla Coppa delle Coppe 1977-1978; qui \u00e8 per\u00f2 eliminato dal Betis Siviglia negli ottavi.\nGli anni ottanta si aprono con Dieter K\u00fchn che conquista il titolo di capocannoniere nel 1980, mentre l'anno dopo la squadra conquista la Coppa della Germania Est 1980-1981. Questo permette al Lokomotive di accedere alla Coppa delle Coppe 1981-1982, dove i tedeschi vengono sconfitti nei quarti dal Barcellona poi vincitore. Negli anni a seguire il club termina il campionato sempre tra le prime posizioni, cosa che gli consente di partecipare regolarmente alla Coppa UEFA, manifestazione in cui il club viene eliminato dal Milan nell'edizione 1985-1986; in questa stagione, poi, arrivano sia il secondo posto in campionato che la terza coppa nazionale.\nLa partecipazione alla Coppa delle Coppe 1986-1987 \u00e8 sicuramente da ricordare: i tedeschi, tra le cui file ci sono anche Ren\u00e9 M\u00fcller, Ronald Kreer, Uwe Z\u00f6tzsche, Matthias Lindner, Wolfgang Altmann, Matthias Liebers e Olaf Marschall, arrivano a disputare la finale del torneo. Questa si gioca il 13 maggio 1987 ad Atene, ma finisce con la vittoria dell'Ajax per 1-0, grazie al gol di Marco van Basten. La stagione viene conclusa con la conquista della quarta e ultima coppa nazionale, mentre nel campionato 1987-1988 arriva un altro secondo posto; la squadra partecipa cos\u00ec alla Coppa UEFA 1988-1989 dove viene eliminata dal Napoli poi campione, in quella che a oggi \u00e8 l'ultima partecipazione a una competizione internazionale del club.\nDalla riunificazione ad oggi.\nGli anni novanta cominciano con la riunificazione tedesca; di conseguenza in Germania si decide di creare un unico torneo nazionale. Per questo motivo la stagione 1990-1991 \u00e8 cruciale: in base alla classifica di questo campionato le squadre della Germania Est vengono distribuite tra i vari livelli del nuovo calcio tedesco. Il Lokomotive conclude la stagione al settimo posto, e attraverso i play-off viene ammesso alla Zweite Bundesliga; intanto il club riassume il nome con cui aveva vinto tre campionati tedeschi, VfB Leipzig. Al termine del campionato 1992-1993 il Lipsia accede alla Bundesliga, tuttavia la permanenza nella massima serie si conclude subito con la retrocessione all'ultimo posto. Da questo momento per il VfB inizia una parabola discendente, che lo porta a giocare in NOFV-Oberliga nel 2000; qui, nelle prime tre stagioni il club \u00e8 in lotta per la promozione, ma durante il campionato 2003-2004 dichiara bancarotta.\nNel 2004 inizia una nuova era per il club, che viene ricostituito da un gruppo di tifosi con il nome di 1. FC Lokomotive Leipzig e. V., ma deve ripartire dall'undicesima ed ultima serie, la 3.Kreisklasse, Staffel 2. Ciononostante, il Lokomotive continua a ricevere il costante supporto dai tifosi: nel match del 9 ottobre 2004 contro la seconda squadra dell\"Eintracht Gro\u00dfdeuben\" viene infatti infranto il record mondiale di affluenza di pubblico per una partita di ultima divisione, con 12.421 spettatori sugli spalti. L'anno successivo avviene la fusione con l\"SSV Torgau\", e cos\u00ec la squadra va a giocare direttamente in settima divisione, la Bezirksklasse Leipzig, Staffel 2; vincendo anche questo campionato, il club si qualifica per la Bezirskliga.\nL'ascesa continua: l'anno dopo il Lokomotive \u00e8 in Landesliga Sachsen, e qui si classifica secondo; in seguito poi alla vittoria dei play-off arriva la promozione in NOFV-Oberliga. Una nuova promozione arriva al termine del campionato 2012-2013: la squadra gioca nella stagione successiva in Regionalliga, retrocedendo all'ultima giornata; torna in Regionalliga Nordost al termine della stagione 2015-2016, chiudendo al 10\u00ba posto nel 2016-2017 con 47 punti e migliorandosi ancora nel 2017-2018, arrivando al 6\u00ba posto.\nPer la stagione 2017/18, il precedente presidente Jens Kesseler si \u00e8 dimesso dal suo ufficio per motivi professionali e, come successore, il precedente vicepresidente Thomas Lion \u00e8 il principale candidato ad ottenere il suo posto.\nStatistiche e record.\nPartecipazione ai campionati e ai tornei internazionali.\nCampionati nazionali.\nIl club ha vinto la prima edizione del campionato tedesco, nel 1902-1903, e in seguito si \u00e8 ripetuto nel 1905-1906 e nel 1912-1913, arrivando per altre due volte, sempre nel periodo antecedente la prima guerra mondiale, a disputare la finale nazionale. Successivamente gioca nella Gauliga Sachsen, e poi nella DDR-Oberliga, campionato nel quale arriva per 3 volte al secondo posto (nel 1966-1967, nel 1985-1986 e nel 1987-1988). Dopo la riunificazione tedesca viene ammesso in 2. Bundesliga, ottenendo anche una promozione; partecipa quindi alla Fu\u00dfball-Bundesliga 1993-1994, ma viene subito retrocesso. Nel 2003 il club viene retrocesso, e si ritrova a ripartire dalle divisioni inferiori.\nDalla stagione 1965-1966 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo la finale della Coppa delle Coppe 1986-1987, che si \u00e8 giocata ad Atene contro l': gli olandesi hanno per\u00f2 vinto l'incontro grazie ad un gol di Marco van Basten.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche di squadra.\n\"Il periodo di riferimento \u00e8 quello che va dalla rifondazione del 10 dicembre 2003 in poi.\"\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "1196334", "revid": "131358", "url": "https://it.wikipedia.org/wiki?curid=1196334", "title": "Lokomotive Leipzig", "text": ""}
{"id": "1196336", "revid": "131358", "url": "https://it.wikipedia.org/wiki?curid=1196336", "title": "VfB Lipsia", "text": ""}
{"id": "1196340", "revid": "131358", "url": "https://it.wikipedia.org/wiki?curid=1196340", "title": "Lokomotiv Lipsia", "text": ""}
{"id": "1196342", "revid": "6923", "url": "https://it.wikipedia.org/wiki?curid=1196342", "title": "Porsche 996", "text": "La Porsche 996 \u00e8 un'autovettura sportiva prodotta dalla casa automobilistica tedesca Porsche. \u00c8 la quarta generazione della 911 fabbricata dal 1997 al 2005.\nProfilo e contesto.\nLa 996 ha portato grandi cambiamenti rispetto alla precedente 993: \u00e8 stata la prima ad essere dotata di un motore raffreddato ad acqua nonch\u00e9 della distribuzione a quattro valvole per cilindro, ha una linea esterna ed un abitacolo completamente ridisegnati e un pi\u00f9 alto livello di comfort. Date tutte queste innovazioni, i puristi l'hanno considerata un modello totalmente nuovo e non un'ulteriore tappa dell'evoluzione della 911. \u00c8 stata inoltre la 911 pi\u00f9 venduta della storia.\nCi\u00f2 nonostante la 996 non fu veramente gradita ai clienti, che contestarono a gran voce la fanaleria anteriore piuttosto vistosa a \"uovo fritto\" che soppiantava per la prima volta i fari tondi tipici della 911 e della Targa.\nNon insensibile al malcontento venne, attraverso un restyling intermedio anticipato dalla versione Turbo, ridotta la forma del faro per giungere di nuovo con il modello 997 alla tipica configurazione del frontale in osservanza alla tradizione Porsche."}
{"id": "1196344", "revid": "125639700", "url": "https://it.wikipedia.org/wiki?curid=1196344", "title": "Apparato di Fizeau-Foucault", "text": "L'apparato di Fizeau-Foucault \u00e8 un dispositivo per il calcolo della velocit\u00e0 della luce.\nNel 1849 Hippolyte Fizeau ide\u00f2 un apparato nel quale un lampo di luce veniva inviato su uno specchio situato a 8 chilometri di distanza; lo specchio lo rifletteva fino all'osservatore: il tempo trascorso per percorrere i 16 chilometri non superava di molto 1/20\u00a0000 di secondo. Fizeau tent\u00f2 di misurarlo ponendo sul percorso del raggio luminoso una ruota dentata in rapida rotazione; tuttavia, il lampo, passato fra un dente e l'altro all'andata, colpiva il dente successivo al ritorno; quindi Fizeau, situato dietro la ruota, non lo vedeva. \nAumentando la velocit\u00e0 della ruota il raggio passava nel successivo intervallo fra due denti, cos\u00ec, regolando e misurando la velocit\u00e0 di rotazione della ruota, Fizeau trov\u00f2 che la velocit\u00e0 della luce era pari a 315\u00a0000 chilometri al secondo.\nNel 1850, L\u00e9on Foucault perfezion\u00f2 il metodo utilizzando uno specchio rotante al posto della ruota dentata. Ora il tempo trascorso veniva misurato da un leggero cambiamento di direzione del raggio di luce riflesso. Questa misurazione forn\u00ec, come velocit\u00e0 della luce nell'aria, 298.000 chilometri al secondo."}
{"id": "1196347", "revid": "309289", "url": "https://it.wikipedia.org/wiki?curid=1196347", "title": "Kovylkino", "text": "Kovylkino (russo: \u041a\u043e\u0432\u044b\u0301\u043b\u043a\u0438\u043d\u043e) \u00e8 una citt\u00e0 nella Repubblica di Mordovia, Russia, 116\u00a0km a sud-ovest della capitale, Saransk.\nSituata in prossimit\u00e0 della sponda sinistra del fiume Mok\u0161a, \u00e8 stata istituita come paese nel 1960."}
{"id": "1196349", "revid": "124104172", "url": "https://it.wikipedia.org/wiki?curid=1196349", "title": "Futbol'nyj Klub Achmat", "text": "L'Achmat Groznyj, ufficialmente Respublikanskij Futbol'nyj Klub \u00abAchmat\u00bb (Groznyj), (), storicamente noto come Terek \u00e8 una societ\u00e0 calcistica russa con sede nella citt\u00e0 di Groznyj, capitale della Cecenia.\nGioca nella Prem'er-Liga, la massima serie del campionato russo di calcio.\nStoria.\nIl club venne fondato nel 1946 come Dinamo, nome che mantenne fino al 1948 quando lo cambi\u00f2 in Neftjanik; con questo nome debutt\u00f2 nel campionato sovietico di calcio nel 1957. Nel 1958 assunse la denominazione di Terek, nome che mantenne fino al 2017. Durante gli anni dell'Unione Sovietica, il club non raggiunse alcun risultato degno di nota. Gioc\u00f2, infatti, al massimo in seconda serie in tre distinti intervalli: tra il 1957 e il 1962; tra il 1965 e il 1969; infine tra 1976 e il 1980.\nNel corso degli anni novanta il club, a causa della Guerra di Cecenia, venne sciolto pi\u00f9 volte, dovendo rinunciare al professionismo tra il 1995 e il 2000.\nRiammessa in terza serie nel 2001, riusc\u00ec in breve a risalire la china, tanto da riuscire a vincere la Coppa di Russia 2003-2004 contro il , unica squadra nella storia della Russia a vincere il trofeo senza trovarsi nella Prem'er-Liga. Per altro proprio al termine dell'annata 2004 riusc\u00ec anche a raggiungere la massima serie per la prima volta nella sua storia.\nDopo una sola stagione nella massima serie, il club fu retrocesso di nuovo nella a seconda serie del campionato russo; ma gi\u00e0 due anni pi\u00f9 tardi ottenne nuovamente il ritorno in prima divisione. Dal 2017 ha assunto il nome di Achmat.\nStrutture.\nStadio.\nLo Stadion imeni Achmat-Chad\u017ei Kadyrova da 30.000 posti, che sostitu\u00ec il vecchio Stadio Sultan Bilimkhanov, \u00e8 stato inaugurato l'11 maggio 2011 in occasione di un'amichevole organizzata contro una formazione di ex-stelle del calcio mondiale come Diego Armando Maradona, Jean-Pierre Papin, Alessandro Costacurta, Christian Vieri, Iv\u00e1n Zamorano, Fabien Barthez, Franco Baresi, Lu\u00eds Figo, Roberto Ayala, Alain Boghossian, Manuel Amoros, Robbie Fowler, Dida e Enzo Francescoli e vinta per 5-2 dalla formazione del Caucaso del Nord con anche tre gol del presidente Kadyrov.\nOrganico.\nRosa 2021-2022.\n\"Aggiornata al 20 agosto 2021.\"\nRosa 2019-2020.\n\"Aggiornata al 27 febbraio 2020.\"\nRosa 2018-2019.\n\"Aggiornata al 1 settembre 2018.\""}
{"id": "1196353", "revid": "212348", "url": "https://it.wikipedia.org/wiki?curid=1196353", "title": "Licantropo", "text": "Il licantropo, detto anche lupo mannaro o uomo lupo, \u00e8 una creatura leggendaria della mitologia e del folclore poi divenuta tipica della letteratura e del cinema dell'orrore. \nSecondo la leggenda sarebbe un essere umano condannato da una maledizione (o gi\u00e0 dalla nascita) a trasformarsi in una bestia feroce a ogni plenilunio, sebbene ci siano casi in cui la trasformazione \u00e8 volontaria.\nLa forma di cui si racconta pi\u00f9 spesso \u00e8 quella del lupo, ma in determinate culture prevalgono l'orso, la volpe (kitsune), il bue (Erchitu) o il gatto selvatico (si veda in seguito). Nella narrativa, e nella cinematografia dell'orrore, sono stati aggiunti altri elementi che invece mancavano nella tradizione popolare, quali il fatto che lo si possa uccidere solo con un'arma d'argento, oppure che il licantropo trasmetta la propria condizione ad un altro essere umano dopo averlo morso. Alcuni credevano che uccidendo il lupo prima della prima trasformazione la maledizione venisse infranta.\n\u00c8 importante notare inoltre che lupo mannaro e licantropo non sempre sono sinonimi: infatti nelle leggende popolari il lupo mannaro \u00e8 talvolta semplicemente un grosso lupo con abitudini antropofaghe, a cui pu\u00f2 essere associata una natura mostruosa. Inoltre, nel caso del lupo mannaro come mutaforma, si pu\u00f2 distinguere tra il lupo mannaro, che si trasforma contro la propria volont\u00e0, e il licantropo, che si pu\u00f2 trasformare ogni volta che lo desidera e senza perdere la ragione (la componente umana).\nNella letteratura medica, con il termine \"licantropia clinica\" \u00e8 stata descritta una rara sindrome psichiatrica che avrebbe colpito le persone, facendo s\u00ec che assumessero atteggiamenti da lupo durante particolari condizioni (come le notti di luna piena). In modo analogo un \"licantropo\" era semplicemente una persona affetta da questo disturbo ed \u00e8 con questo unico significato che la voce \u00e8 riportata su alcuni importanti dizionari della lingua italiana. In tempi recenti, l'esistenza di tale disturbo \u00e8 stata considerata rarissima.\nEtimologia.\n\"Licantropo\" viene dal greco \"l\u00fdkos\", \"lupo\" e \"\u00e1nthropos\", \"uomo\".\n\"Lupo mannaro\" deriva dal latino volgare *\"lupus hominarium\", cio\u00e8 \"lupo umano\" o \"lupo mangiatore di uomini\" oppure dal latino \"lup\u012b homin\u0113s\", sviluppatosi in area meridionale come calco del greco \u03bb\u03c5\u03ba\u03ac\u03bd\u03b8\u03c1\u03c9\u03c0\u03bf\u03b9 \"lykanthr\u014dpoi\" \u2013 cfr. pugliese centrale \"l\u00ebp\u00f2m\u00ebn\u00eb\" e calabrese settentrionale \"l\u00ebpu\u00f2mm\u00ebn\u00eb\" \u2013 a cui si sarebbe aggiunto un suffisso \"-r\u00eb\", come nell'abruzzese \"lopem\u00ebnar\u00eb\".\nStoria e diffusione del mito.\nOrigini.\nIl lupo \u00e8 stato un animale soggetto ad un radicale processo di demonizzazione e successiva rivalutazione, dimostrando la sua intima connessione all'immaginario umano. Il lupo \u00e8 un simbolo ambivalente: amato per gli stessi pregi che hanno fatto del suo discendente (il cane) l'animale domestico per eccellenza; invocato nei riti sciamanici come guida sul terreno di caccia, ammirato per la forza e l'astuzia, addomesticato per diventare un alleato, ma poi cacciato per impedirgli di predare le greggi e infine addirittura demonizzato durante il Medioevo.\nIl modo di considerare il lupo muta, in maniera piuttosto brusca e radicale, col passaggio dell'uomo dal nomadismo, basato sulla caccia, alla cultura stanziale ed agricola. Il cacciatore ha bisogno della forza dell'animale totemico e del predatore, che lo pu\u00f2 portare a scovare e a uccidere la preda, e il lupo \u00e8 il predatore per eccellenza. Per i cacciatori nomadi delle steppe dell'Asia centrale era rappresentativo della trib\u00f9 e suo protettore. Il pastore e l'allevatore, invece, hanno un rapporto radicalmente diverso con esso: il lupo diviene minaccia per le greggi ma, contemporaneamente, i suoi cuccioli, debitamente addestrati, possono divenire preziosi alleati contro i loro stessi simili.\nIl mito di un essere umano che si trasforma in lupo o viceversa \u00e8 antico e presente in molte culture. I miti che riguardano la figura del lupo hanno origine, con buona probabilit\u00e0, nella prima et\u00e0 del bronzo, quando le migrazioni delle trib\u00f9 nomadi indoarie le portarono in contatto con le popolazioni stanziali europee. Il substrato di religioni e miti \"lunari\" e femminili degli antichi europei si innest\u00f2 nel complesso delle religioni \"solari\" e maschili dei nuovi arrivati, dando vita ai miti delle origini, in cui spesso il lupo \u00e8 protagonista. La sovrapposizione tra i culti solari della caccia e quelli lunari della fertilit\u00e0 si riscontra nei miti che vedono il lupo come animale propiziatore della fecondazione. In Anatolia, fino ad epoca contemporanea, le donne sterili invocavano il lupo per avere figli. In Kam\u010datka, i contadini, nelle feste ottobrali, realizzavano con il fieno il simulacro di un lupo a cui recavano voti, perch\u00e9 le ragazze in et\u00e0 da marito si sposassero entro l'anno. Questo intimo legame, nel bene e nel male, tra l'uomo e i canidi ha fatto s\u00ec che tra tutti i mannari proprio quelli di stirpe lupina siano tra le specie con le origini documentabili pi\u00f9 antiche.\nLe leggende riguardo agli uomini-lupo si moltiplicano in tutta Europa dall'Alto Medioevo in poi. Il \"corpus mitologico\" che ne scaturisce si manterr\u00e0 sostanzialmente in costante espansione fino al XVIII secolo, con punte di massima crescita tra il XIV e il XVII secolo, in coincidenza delle pi\u00f9 grandi cacce alle streghe dell'Inquisizione. Dal Settecento in poi si tender\u00e0 a sconfessare apertamente la possibilit\u00e0 che un essere umano si muti fisicamente in un lupo, e la licantropia rimarr\u00e0 contemplata solamente dalla psichiatria come affezione patologica che porta il malato gi\u00e0 \"lunatico\" a credersi bestia a tutti gli effetti. Nel folclore locale manterr\u00e0, invece, solide radici.\nAntico Egitto.\nNell'Antico Egitto era presente una divinit\u00e0 teriomorfica con caratteristiche sia umane sia canine: il dio Anubi. Questa divinit\u00e0 veniva raffigurato come uno sciacallo, il pi\u00f9 delle volte accucciato ma, quando deve presiedere ai riti del trapasso, assume la forma di un uomo con la testa di sciacallo. Le sue raffigurazioni, sebbene compaiano gi\u00e0 all'inizio della storia egizia, si fanno pi\u00f9 frequenti a partire dal Medio Regno (2134 a.C.\u20131991 a.C.), quando si diffondono maggiormente le tombe ipogee riccamente decorate. \u00c8 da specificare che in questo caso non si pu\u00f2 parlare di mannarismo vero e proprio perch\u00e9 manca l'aspetto della trasformazione, volontaria o involontaria; semplicemente, le due forme del dio convivono nell'immaginario egizio. La convivenza contemporanea di due o pi\u00f9 forme per le divinit\u00e0 \u00e8 caratteristica della religione egizia.\nAntica Grecia.\nNell'Antica Grecia compaiono altre raffigurazioni, rispettivamente Zeus, Febo e Licaone.\nZeus \u00e8 un appassionato mutaforma e pi\u00f9 volte si serve della sua facolt\u00e0 per sedurre donne mortali eludendo la sorveglianza di Hera. Nel suo repertorio di trasformazioni (che, in effetti, si pu\u00f2 ritenere illimitato, essendo egli un dio), vi \u00e8 anche quella in lupo. Proprio in questa forma, e col nome di Liceo era adorato in Argo. In questa citt\u00e0, e sotto forma di lupo, Zeus era comparso a causa del malcontento popolare nei confronti del re Gelanore e per appoggiare l'eroe Danao, che al re fu sostituito.\nFebo, insieme a sua sorella Artemide, viene partorito da Latona, trasformata in lupa. Inoltre, tra le facolt\u00e0 attribuite al dio Febo-Apollo vi \u00e8 quella di mutare forma; una delle sue trasformazioni \u00e8 appunto in lupo. A \"Febo Lykos\" viene anche dedicato un boschetto nei pressi del suo tempio ad Atene, nel quale soleva tener lezione ai suoi discepoli Aristotele (il Liceo di Aristotele, da cui prende il nome l'ordine scolastico, detto, appunto, liceo). Il lupo diviene quindi animale della sapienza. L'interpretazione non \u00e8 comunque univoca; secondo altre fonti il nome deriverebbe da \"(Ap\u00f3ll\u014dn) l\u00fdkeios\", quindi \"uccisore del lupo\".\nIl mito di Licaone documenta, nelle sue varie versioni, il passaggio del lupo da creatura degna di venerazione a essere da temere. Nella versione originaria, Licaone, re dei Pelasgi, fonda sul monte Liceo la citt\u00e0 di Licosura, la prima citt\u00e0 di questo popolo. Nelle versioni successive Licaone diviene un feroce re dell'Arcadia. Un giorno dette ospitalit\u00e0 a un mendicante ma, per burlarsi di lui, lo sfam\u00f2 con le carni d'uno schiavo ucciso (secondo altre versioni, la portata principale era uno dei suoi stessi figli). Il mendicante, che era in realt\u00e0 Zeus travestito, si indign\u00f2 per il gesto sacrilego, e dopo aver fulminato i suoi numerosi figli lo trasform\u00f2 in lupo, costringendolo a vagare per i boschi in forma di bestia. L'economia nella zona dell'Arcadia in cui ha origine la seconda versione del mito \u00e8 molto pi\u00f9 legata all'allevamento di quanto non fossero Atene o Argo. Si riflette quindi, in questa visione del predatore, l'atteggiamento di diffidenza che poteva assumere una societ\u00e0 pastorale; il lupo viene visto, qui, come negativo, essere trasformati in esso \u00e8 una punizione, non pi\u00f9 una qualit\u00e0 divina.\nIl \"lupo cattivo\" stesso, nemesi dell'eroe in duemila anni di favole, ha i suoi natali nella Grecia antica. La lupa Mormolice, demone femminile, diviene lo spauracchio dei bambini cattivi, che, secondo le madri greche, fa diventare zoppi.\nAntica Roma.\nLa figura del lupo, in qualche modo antropomorfa, fa la sua comparsa indipendente anche in altre zone europee. Presso le trib\u00f9 galliche \u00e8 un carnivoro necrofago, e viene raffigurato seduto come un uomo nell'atto di divorare un morto. Presso gli etruschi \u00e8 Ajta a incarnare in qualche modo le sembianze del mannaro; il dio etrusco degli inferi ama portare un elmo di pelle di lupo, che lo rende invisibile.\n\u00c8 difficile stabilire quando si abbiano le prime leggende che parlino esplicitamente di licantropi. Di certo, la figura del lupo mannaro compare, ancora in epoca classica, nel I secolo nella narrativa della Roma antica. Ne parla Gaio Petronio Arbitro nel frammento LXII del \"Satyricon\" (novella di Nicerote) ed \u00e8 la prima novella in cui appare questa figura:\nNella cultura romana, il lupo non \u00e8 visto solo con sospetto, ma anche con ammirazione. \u00c8 un simbolo di forza, e la sua pelle viene indossata da importanti figure all'interno dell'esercito. I vexillifer, sottufficiali incaricati di portare le insegne di ogni legione, indossavano infatti una pelle di lupo che copriva l'elmo e parte della corazza. Il licantropo veniva chiamato \"versipellis\", in quanto si riteneva che la pelliccia del lupo rimanesse nascosta all'interno del corpo di un uomo, che poi si \"rivoltava\" assumendo le fattezze bestiali.\nIl rapporto tra il lupo e i Romani antichi \u00e8 positivo, come testimoniato anche da altre tradizioni: a parte la lupa nutrice di Romolo e Remo, il 15 febbraio si svolgeva la cerimonia dei Lupercali, in onore del dio Luperco (identificato dai Greci con il loro Pan), nel corso della quale il sacerdote, vestito da lupo, passava un coltello bagnato di sangue sulla fronte di due adolescenti (questo aspetto della cerimonia era probabilmente derivato da un originario sacrificio umano). Luperco era il protettore delle greggi e il rito era stato ereditato dai Sabini. Essi identificavano s\u00e9 stessi nel lupo, animale da cui pensavano avessero origine le loro caratteristiche originarie di guerrieri e cacciatori. Il termine \"lupo mannaro\" ha origine dal basso latino \"lupus hominarius\", il cui significato etimologico \u00e8 \"lupo che si comporta come un uomo\".\nI Romani colti sembrano piuttosto consapevoli che la licantropia fosse concepita soprattutto come affezione psichiatrica piuttosto che come reale condizione fisica, e in ambito ellenico lo stesso Claudio Galeno nella sua \"Arte medica\" d\u00e0 una descrizione pi\u00f9 realistica di questa malattia, prescrivendo anche dei rimedi:\nNel latino medievale, infine, \"wargus\" designa il lupo (normale, in questo caso) ma deriva da una parola germanica che indica l'uomo che viene punito per un crimine. Nella societ\u00e0 germanica questi veniva allontanato dalla civilt\u00e0 e dalla protezione che essa offre, divenendo simile all'essere selvatico per eccellenza. \"Criminale\" \u00e8 detto dunque \"wearg\" in Antico Inglese, \"warag\" in Antico Sassone, \"warc(h)\", in Antico Alto Tedesco, \"vargr\" in Norreno e \"wargus\" in Latino medievale (come prestito dal Germanico).\nNord Europa.\nNelle tradizioni del Nord Europa compaiono figure di guerrieri, uomini e donne, consacrati a Odino, i \"berserkr\", che nella furia della battaglia si diceva si trasformassero in orsi, mentre gli \"\u00falfhe\u00f0nar\" si tramutassero in lupi.\nFenrir \u00e8 il prototipo del lupo mannaro scandinavo. \u00c8 uno dei tre mostruosi figli di Loki, il dio vichingo degli inganni. Fenrir non \u00e8 un lupo mannaro vero e proprio, perch\u00e9 non pu\u00f2 trasformarsi e si presenta sempre in forma di lupo; tuttavia, \u00e8 grosso al punto di essere deforme, ferocissimo, scaltro e dotato di parola come un uomo, tutte caratteristiche che lo avvicinano fortemente alla stirpe dei mannari. Gli dei vichinghi, man mano che cresce, iniziano a temerlo. Cercano di imprigionarlo, ma la belva \u00e8 troppo forte e riesce a liberarsi. Per bloccarlo definitivamente devono ricorrere all'inganno e alla magia (altra analogia con molti miti riguardanti licantropi): lo legano con un laccio fabbricato dai nani intrecciando barba di donna, rumore di passi di gatto, radici di un monte, respiro di pesce, tendini d'orso e sputo d'uccello.\nHa forma di lupo anche l'innaturale progenie di una vecchia gigantessa. Due dei suoi figli lupi, Sk\u01ebll e Hati, inseguono dall'alba dei tempi il sole e la luna (ed \u00e8 per questo motivo, secondo il mito, che i due astri si muovono) e finiranno per divorarli nell'ultimo giorno del mondo.\nI lupi mannari propriamente detti compaiono anche nell'epica vichinga, in particolare nella saga dei Volsunghi, in almeno due occasioni. Nel canto quinto, a trasformarsi in lupo \u00e8 la madre di re Sigger, facendo uso delle sue arti magiche. La regina-lupa si diverte, nella leggenda, a infierire sui figli di Volsung, che erano stati fatti prigionieri in battaglia da suo figlio; dei dieci uomini, nove vengono uccisi. Sopravvive Sigmund, aiutato dalla gemella Signi, che \u00e8 anche moglie di re Sigger. Questa gli unge il volto di miele e la notte il lupo mannaro si ingolosisce, sentendo l'odore, ma gli lecca il volto anzich\u00e9 sbranarlo. Prontamente Sigmund gli afferra la lingua con i denti e la belva se la strappa per liberarsi. Nel tentativo, si procura una ferita che la uccide e, contemporaneamente, spezza i ceppi di Sigmund, liberandolo. Il tema del lupo mannaro ricompare nel canto ottavo; qui Sigmund e il nipote Sinfjotli giungono, attraverso una foresta, a una casa dove dormono due uomini di nobile stirpe. Sopra di loro sono appese delle pelli di lupo, due principi stregati da un incantesimo: devono sempre mostrarsi in forma di lupo, e solo una volta ogni cinque giorni possono riprendere sembianze umane. Sigmund e il nipote, incuriositi dalle pelli, le rubano, facendo ricadere su di loro la maledizione. Assumono sia le sembianze che la natura di lupi, e iniziano a aggredire uomini. In particolare, Sinfjotli si dimostra aggressivo e furbo.\nSigmund e Sinfjotli riescono poi a liberarsi dalla maledizione del lupo mannaro dando fuoco alle pelli.\nIl mito del licantropo si ritrova nel nord Europa anche in altre zone, oltre alla Scandinavia. Compaiono nella tradizione dei popoli germanici e delle isole britanniche a fianco, di volta in volta, dell'orso mannaro o del gatto selvatico. La diffusione di queste credenze \u00e8 testimoniata da Olaus Magnus nella sua \"Historia de gentibus septentrionalis\". Magnus racconta come, nella notte di Natale, si radunino in un certo luogo molti uomini-lupo:\nIl carattere di questi licantropi si differenzia quindi notevolmente dai lupi genuini, che ne escono quasi riabilitati. I mostri descritti da Magnus hanno anche spiccata tendenza all'alcolismo; dopo essere entrati nelle cantine:\nUlfhendhnir \u00e8 il nome dato in molte regioni settentrionali a questi esseri, e il suo significato \u00e8 \"dalla casacca di lupo\".\nAltre culture europee.\nIn Italia il lupo mannaro assume nomi diversi da regione a regione: \"lupi minari\" nel forlivese, \"lupu pampanu\" o \"marcalupu\" in Calabria, \"Lupunaru\" in palermitano Palermo Sicilia, \"lupenari\" in Irpinia, \"lupom'n\" in Puglia, \"Malaluna\" a Porticello, \"luv ravas\" nel cuneese, \"loup ravat\" nelle valli valdesi. In Lunigiana (Fortezza del Piagnaro a Pontremoli) viene segnalata la figura del \"lupomanaio\", che comunque deve provenire da una zona linguisticamente toscana data la terminazione in \"-aio\" e la stessa forma \"lupo\" anzich\u00e9 il normale \"lov\".\nIn Barbagia esiste la leggenda dell'Erchitu, un uomo che pu\u00f2 trasformarsi, non in lupo, ma in un grosso bue bianco dalle grandi corna d'acciaio.\nNella Francia centrale e meridionale il lupo mannaro \u00e8 il \"loup garou\". L'etimologia \u00e8 incerta; secondo Carlo Battisti e Giovanni Alessio \"garou\" deriva dal francone *\"wari\"(-\"wulf\"), \"uomo(-lupo)\", mentre secondo deriva da \"loup dont il faut se garer\", ovvero \"lupo dal quale bisogna guardarsi\". Nella Francia settentrionale, in particolare in Bretagna, \u00e8 il \"bisclavert\".\nIn Germania e in Gran Bretagna esiste il \"werwulf\" o \"werewolf\", la cui origine etimologica \u00e8 la medesima: \"wer\", dalla stessa radice del latino \"vir\" (\"uomo\") e \"wulf\" o \"wolf\" (\"lupo\").\nNell'Europa dell'Est compare una figura ambigua, a met\u00e0 tra il lupo mannaro e un demone in grado di risucchiare la forza vitale (che, pi\u00f9 tardi, si identificher\u00e0 col vampiro). Il suo nome cambia a seconda della regione, ma l'origine del nome rimane sempre la stessa.\n\u00c8 detto \"oboroten\" in Russia, \"wilkolak\" in Polonia, \"vulkolak\" in Bulgaria, \"varcolac\"' (la forma forse pi\u00f9 nota), in Romania.\nOriente e Americhe.\nIn Oriente, si diceva che Gengis Khan fosse discendente del \"grande lupo grigio\".\nNelle pianure degli Stati Uniti, erano gli indiani Pawnee a ritenersi imparentati con i lupi.\nUsavano anche ricoprirsi delle pelli di questi animali per andare a caccia. Un simile comportamento pu\u00f2 avere un valore esclusivamente simbolico (la volont\u00e0 di impadronirsi delle doti del predatore) e non certo mimetico: le potenziali prede degli uomini sono anche, da altrettanto tempo se non di pi\u00f9, prede del lupo, e sono quindi molto ben allenate a distinguerne il manto. Inoltre poco dopo la scoperta delle Americhe i coloni sostenevano che la licantropia fosse una maledizione dei \"pelle rossa\" dovuta all'\"incrocio\" di sangue tra coloni e indiani dovuti a matrimoni misti o ad altre motivazioni come gli stupri compiuti meschinamente da coloni nei confronti degli indiani. Ed altri sostenevano fosse la punizione di Dio per aver accettato scambi con gli indiani.\nMentre i nativi americani sostenevano che la licantropia fosse una malattia o maledizione portata dai coloni. Nel Sudamerica, in Argentina e Paraguay esiste la leggenda del Lobizon dove si narra che il settimo figlio maschio di un settimo figlio maschio nascer\u00e0 uomo-lupo. Nel Suriname \u00e8 presente la figura dell'Azeman, spirito malvagio femminile con caratteristiche sia del licantropo che del vampiro.\nEpidemie medievali.\nDal Basso Medioevo in avanti, il rogo \u00e8 una soluzione usata a profusione per sbarazzarsi dei sempre pi\u00f9 numerosi mutaformi, che paiono moltiplicarsi, specialmente in Francia e Germania.\nIl fenomeno arriva a toccare dimensioni gigantesche negli anni successivi alla controriforma, sia nei Paesi cattolici che protestanti. Redigere una contabilit\u00e0 precisa di quanti siano finiti al rogo con l'accusa di mannarrismo, da sola o in congiunzione con quella di stregoneria, \u00e8 molto difficile. Le fonti pi\u00f9 prudenti parlano di circa ventimila processi e condanne di licantropi tra il 1300 e il 1600, ma alcuni si sbilanciano fino a suggerire un numero prossimo alle centomila vittime. La storia pi\u00f9 famosa \u00e8 quella di un certo Peter Stubbe, che forse era effettivamente un serial killer. Per secoli si \u00e8 comunque in presenza di una sorta di isteria collettiva, che \u00e8 ben testimoniata dagli studi di Jacques Collin de Plancy. De Plancy, studioso francese dell'Ottocento che si dedic\u00f2 animatamente a studi di spirito volterriano per spazzare la superstizione residua nella gente, raccoglie molte testimonianze dei secoli precedenti nel suo \"Dictionnaire Infernal\", dando un quadro abbastanza preciso di quella che era la situazione in Europa nei secoli citati:\nPlancy riferisce anche un episodio italiano, la cui fonte prima dice essere un certo Fincel:\nQuesta sorta di isteria collettiva porta a episodi terribili e grotteschi insieme. A tal medico Pomponace, sempre secondo Plancy, venne portato un contadino affetto da licantropia; questi gridava ai suoi vicini di fuggire se non volevano essere divorati. Siccome lo sventurato non aveva affatto la forma di lupo, i villici avevano cominciato a scorticarlo per vedere se per caso non avesse il pelo sotto la pelle. Non avendone trovato traccia, lo avevano portato dal medico. Pomponace, con maggior buon senso, stabil\u00ec che si trattava di un ipocondriaco.\nCaratteristiche.\nMorfologia licantropica.\nPer lo pi\u00f9, tutte le storie e le leggende sono concordi nell'affermare l'origine diabolica del mostro che viene spesso associato con streghe ed eretici. A parte questo punto in comune, \u00e8 impossibile tracciare una morfologia univoca del licantropo. Normalmente lo si trova rappresentato in forma di lupo (e non una creatura ibrida tra l'uomo e la bestia, come nei film d'orrore) che pu\u00f2 per\u00f2 assumere un'ampia gamma di aspetti e dimensioni, dal normale lupo, da cui si distingue solo per l'intelligenza e la ferocia, a una mostruosit\u00e0 grossa come una vacca e deforme, dalla forza spaventosa e dalla ferocia senza pari. Taluni affermano anche che il licantropo \u00e8 privo di coda, perch\u00e9 le creazioni del diavolo, per quanto ben riuscite, sono necessariamente imperfette. Altri ritengono che sia necessariamente di colore nero. Un possibile tratto distintivo sta nelle sue impronte: in alcune leggende, il lupo mannaro lascia a terra il segno di cinque unghie (i canidi normali lasciano solo quattro tacche. Il pollice si \u00e8 atrofizzato e non tocca il terreno). Alcuni di questi uomini bestia conservano la possibilit\u00e0 di parlare e ragionare come normali esseri umani, altri la perdono completamente. Anche alla regola secondo cui non vengono mai rappresentati come ibridi ci sono delle eccezioni, sia pure rare e parziali. Infatti, a volte il lupo mannaro sembra poter procedere su due zampe, o conservare una certa prensilit\u00e0 degli arti anteriori, cosa che gli consente, all'occorrenza, di intrufolarsi nelle case scassinando le porte chiuse. Altro tratto distintivo \u00e8 l'immenso gusto del licantropo per la carne fresca.\nIl demonologo francese Pierre Delancre (Bordeaux 1565 (?) \u2013 Parigi 1630), lo descrive cos\u00ec:\nDiventa imperativo, per la possibile vittima medievale, cercare di capire anche come si presenta il mannaro in forma umana, per individuarlo e guardarsene. Il compito non \u00e8 facile, perch\u00e9 esistono quasi tanti segni indicatori quante sono le versioni della bestia. Bisogna guardarsi da chi ha sopracciglia troppo folte e unite al centro, oppure il volto ferino, i canini troppo affilati, pelo sia sul dorso che sul palmo delle mani. Il dito indice pi\u00f9 lungo del medio \u00e8 sicuro indizio di licantropia, cos\u00ec pure un insano appetito per la carne cruda. \u00c8 opportuno anche sospettare di chi sia troppo in forze senza che lo si veda mai mangiare; quasi di sicuro \u00e8 un lupo mannaro che uccide persone la notte e le divora di nascosto.\nPersonaggio a met\u00e0 tra lo stregone e l'uomo-lupo \u00e8 il francese \"meneur de loups\" o \"pastore di lupi\". \u00c8 una sorta di incantatore che, pur non trasformandosi personalmente in lupo, \u00e8 in grado di radunare e guidare un branco di queste bestie per i suoi scellerati fini. La capacit\u00e0 di comandare un branco di normali lupi \u00e8 spesso riconosciuta anche al licantropo. Alla testa dei suoi \"simili\", poi, il lupo mannaro pu\u00f2 dare l'assalto a paesi o, addirittura, a roccaforti, facendo strage degli abitanti e divorando gli armenti. Talvolta, questi branchi misti si presteranno anche a fare da cavalcatura alle streghe, e a portarle ai luoghi del sabba.\nNel Medioevo si completa l'opera di demonizzazione del lupo, che viene assimilato al suo \"doppio\" innaturale e visto come servo delle streghe (il mannaro \u00e8 una loro possibile incarnazione). I lupi sono vicini a Satana, e devono cominciare a guardarsi con molta attenzione dagli uomini, che talvolta arriveranno a fare dei veri e propri roghi di queste bestie, a fianco di sventurati accusati di stregonerie o eresia.\nDiventare licantropo.\nMolti sono i modi per diventare licantropi. L'unico che non figura nella tradizione \u00e8 il morso: chi viene morso da un lupo mannaro non diventa lupo mannaro esso stesso. Il morso come veicolo dell'infezione muta forma \u00e8 una trovata narrativa relativamente moderna, dovuta, quasi certamente, a una contaminazione proveniente dalle storie sul vampirismo.\nPer tutto il Medioevo invece, per trasformarsi in lupi il modo pi\u00f9 sicuro rimane ricorrere alla magia. Ci\u00f2, ovviamente, implica che la trasformazione sia volontaria. Per compierla ci si deve spogliare della propria pelle e indossare una pelle di lupo. Se si \u00e8 restii ad autoscorticarsi, pu\u00f2 bastare indossare una cintura confezionata con la pelle di questo animale. Caratteristica fondamentale perch\u00e9 la pelle possa funzionare \u00e8 che la testa sia sostanzialmente intatta, se possibile con ancora il cranio inserito a supporto dei denti. La pelle, ovviamente, non pu\u00f2 essere quella di un comune lupo, ma deve essere una sorta di veste maledetta. Questa deve essere consegnata da Satana, che volentieri la fornisce a persone esecrabili, oppure, secondo consolidata tradizione, in cambio dell'anima. Un'alternativa all'uso della pelle \u00e8 il ricorso a unguenti o filtri magici. Uno dei componenti fondamentali \u00e8 quasi sempre il grasso di lupo. A volte questo viene mescolato con sostanze tossiche (come la belladonna) o dagli effetti psicotropi. Una delle pi\u00f9 note ricette di filtro magico prevede di mescolare cicuta, semi di papavero, oppio, zafferano, assafetida, solano, prezzemolo e giusquiamo. Parte andava spalmata sul corpo e parte bevuta. Non \u00e8 quindi improbabile che una persona, se assume un simile intruglio e sopravvive, si comporti come un animale invasato, arrivando ad essere pericoloso. Un ulteriore sistema per trasformarsi \u00e8 bere \"acqua licantropica\", cio\u00e8 raccolta nelle impronte lasciate da un uomo-lupo.\nLa volontariet\u00e0 di queste trasformazioni fa s\u00ec che possano avvenire in ogni ora del giorno o della notte e in ogni momento. Questo significa che, secondo molte tradizioni, non basta guardarsi dalla luna piena per essere in salvo dai lupi mannari. Il plenilunio assume importanza, anche se non sempre risulta fondamentale, nelle trasformazioni involontarie. Il primo autore ad associare la trasformazione alle fasi lunari \u00e8 stato presumibilmente Gervasio di Tilbury, uno scrittore medievale. L'idea dell'influsso della luna piena viene ripreso e ritenuto fondamentale dalla maggior parte delle leggende. Vi sono tradizioni (ad esempio in Calabria) secondo cui il licantropo si pu\u00f2 trasformare anche sotto l'influsso della luna nuova. L'involontariet\u00e0 della trasformazione non si ricollega solo al fatto che si verifichi in particolari congiunzioni astrali, ma anche alle sue cause: \u00e8 solitamente dovuta agli effetti di una maledizione o ad altro accidente. Infatti, anche il venir maledetti da una strega, come pure da un santo o da persona venerabile pu\u00f2 portare alla licantropia. San Patrizio, secondo la tradizione, si dedic\u00f2 a maledire e trasformare in lupi intere popolazioni, cos\u00ec come San Natale. I motivi per cui si pu\u00f2 venire maledetti sono molteplici: eresia, empiet\u00e0, antropofagia (qui ritorna il mito di Licaone), al limite anche solo essere nati in certi periodi dell'anno. Chi nasce la notte di Natale a cavallo della mezzanotte o il giorno dell'Epifania, per esempio, ha buone probabilit\u00e0 di divenire lupo mannaro. Si tratterebbe di una sorta di maledizione divina per punire un gesto quasi blasfemo. Per salvare il figlio dalla crudele sorte, il padre, utilizzando un ferro rovente, deve incidere una croce sotto la pianta di un piede del bambino per i tre Natali successivi. La maledizione pu\u00f2 essere dovuta anche a incidenti o piante velenose. Vi \u00e8 una tradizione abruzzese secondo cui dormire sotto la luna piena (in alcune zone deve essere anche un mercoled\u00ec notte) porta al licantropismo. Per le piante, la credenza pi\u00f9 diffusa proviene dall'est europeo e avverte di stare lontani dai fiori neri (secondo la versione moldava, questi crescerebbero di preferenza vicino a cimiteri). Il nero \u00e8 un colore che le infiorescenze in natura non assumono, tranne in casi particolarissimi (non attira gli insetti o altri animali impollinatori), quindi indica soprannaturalit\u00e0 e probabile matrice diabolica.\nDifendersi dal licantropo.\nTra le scarse difese contro questo essere forte e feroce la pi\u00f9 efficace pare essere l'argento. Questo metallo pu\u00f2 uccidere tutte le creature sovrannaturali (anche i \"vampiri\", sebbene alcune tradizioni prediligono il paletto di frassino). Bisogna perci\u00f2 trafiggere il mannaro con una lama di argento o sparargli con una pallottola dello stesso materiale. La credenza si deve alle propriet\u00e0 di disinfettante che fin dall'epoca greca erano associate a questo metallo.\nSecondo alcune versioni del mito, l'arma d'argento deve anche essere benedetta, o addirittura fusa da un crocifisso d'argento. Le pi\u00f9 complesse sono una versione piemontese e una francese della Saintogne; secondo quella piemontese, la fusione deve provenire non solo da un crocifisso d'argento benedetto, ma deve essere realizzata la notte di Natale. La versione della Saintogne non prevede espressamente l'argento, ma le pallottole devono essere benedette in particolari ore della notte in una cappella dedicata a Sant'Uberto. Un'alternativa che sembra funzionare bene, almeno con quelli che usano una pelle per trasformarsi, \u00e8 la distruzione della pelle stessa. Opzionalmente, dopo aver ucciso l'uomo-lupo, si pu\u00f2 procedere al taglio della testa prima del seppellimento. Questo eviter\u00e0 che il mostro, dopo morto, si tramuti in vampiro (tradizione slava).\nLa licantropia si fronteggia meglio sul fronte della cura e della dissuasione. Se uccidere un lupo mannaro \u00e8 complicato, si pu\u00f2 sempre riuscire a sfuggirgli o a guarirlo. Ad esempio, l'uomo-lupo siciliano non \u00e8 in grado di salire le scale che, di conseguenza, costituiscono un sicuro riparo e per curare il malcapitato da tale stato di affezione bisogna colpirgli la testa in modo da far zampillare fuori un quantitativo sufficiente di \"sangu malatu\" (sangue malato). Anche lo zolfo messo sulla soglia di casa costituisce un valido deterrente. Il lupo mannaro abruzzese potr\u00e0 arrestare la trasformazione se gli si lascia a disposizione un recipiente con acqua pura, nel quale si possa bagnare. In alternativa, si pu\u00f2 indurre il licantropo a riassumere la forma umana spillandogli tre gocce di sangue dalla fronte o facendolo ferire da un suo familiare che brandisce un forcone, oppure ancora colpendolo con una chiave priva di buchi. Buona efficacia ha anche l'aconito (in inglese prende il nome di \"wolfsbane\", \"veleno dei lupi\") che risulta particolarmente sgradito.\nLa soluzione definitiva e radicale rimane il fuoco, da usarsi, preferibilmente, sul licantropo ancora in forma umana.\nIl Licantropo nella cultura di massa.\nNarrativa.\nElenco parziale di opere che hanno per soggetto i licantropi\nFilmografia.\nTra i film in cui la licantropia ha un ruolo significativo, in ordine cronologico:"}
{"id": "1196354", "revid": "767487", "url": "https://it.wikipedia.org/wiki?curid=1196354", "title": "Ruzaevka", "text": "Ruzaevka (russo: \u0420\u0443\u0437\u0430\u0301\u0435\u0432\u043a\u0430, anche traslitterata come \"Ruzayevka\" o \"Ruzajevka\") \u00e8 una cittadina della Repubblica di Mordovia, Russia. \u00c8 collocata a 25\u00a0km a sud-ovest di Saransk, sulle sponde del fiume della cittadina di Insar.\nAll'ultimo censimento dell'Unione Sovietica, avvenuto nel 1989, si contavano 51.034 abitanti, attualmente se ne contano 49.790.\nVenne fondata come villaggio nel 1631 con il nome di \"Urazaevka\" (russo: \u0423\u0440\u0430\u0437\u0430\u0435\u0432\u043a\u0430), successivamente conosciuto con il nome Ruzaevka, ebbe lo status di paese nel 1937."}
{"id": "1196361", "revid": "124822767", "url": "https://it.wikipedia.org/wiki?curid=1196361", "title": "27\u00aa Squadriglia", "text": "La 27\u00aa Squadriglia fu costituita il 1\u00ba aprile 1913 presso il Distaccamento Aviatori di San Francesco al Campo (Torino) come 10\u00aa Squadriglia Farman e divenuta il 15 aprile 1916, sul campo di Rozzampia, frazione di Thiene (VI), 27\u00aa Squadriglia aeroplani.\nStoria.\nLa 10\u00aa squadriglia Farman.\nIl reparto venne istituito come 10\u00aa Squadriglia Farman il 1\u00ba aprile 1913 ed equipaggiato con i bombardieri Farman MF.11 appena questi furono disponibili.\nViene inquadrata nel III Gruppo (poi 3\u00ba Gruppo caccia terrestre) e viene mobilitata il 23 maggio 1915 al campo volo di Pordenone con Farman 14 con motore De Dion-Bouton 80 cv al comando del capitano Carlo Tappi, altri 4 piloti tra cui il Cap. Luigi Bailo (militare) ed un osservatore.\nIl 25 maggio 2 Farman attaccano la stazione di Gorizia ed a fine maggio si sposta all'Aeroporto di Udine-Campoformido ricevendo un altro osservatore.\nIl 31 maggio la squadriglia va a Campalto con una sezione a Chiasiellis ed una a Borgnano ed il 3 giugno torna a Campoformido.\nIl 6 luglio bombardano il campo di Aisovizza e la stazione di Nabresina e l'11 luglio si sposta a Santa Maria la Longa.\nNell'ambito della Seconda battaglia dell'Isonzo si sposta a Medeuzza dal 18 luglio al 3 agosto.\nIl 13 settembre 1915 passa sotto il I Gruppo. Tornata a Santa Maria la Longa il 13 settembre passa sotto il I Gruppo con 5 piloti e 2 osservatori tra cui il Tenente osservatore Mario Ajmone Cat che dal 1944 al 1951 sar\u00e0 il Capo di stato maggiore dell'Aeronautica Militare.\nL'11 ottobre avviene una ricognizione e bombardamento su Castagnevizza del Carso ma al rientro un Farman viene abbattuto su Oppacchiasella e cade sulle rive dell'Isonzo.\nIl 1\u00ba dicembre il reparto diventa 10\u00aa Squadriglia da ricognizione e combattimento.\nNel 1915 l'unit\u00e0 ha eseguito 211 voli di guerra. Al 1\u00ba gennaio 1916 il reparto dispone di 7 piloti e 5 osservatori tra cui il Ten. Ferruccio Capuzzo ed il 19 marzo un aereo bombarda la stazione di Borgo Carinzia (Gorizia).\nIl 4 aprile un Farman \u00e8 attaccato su Cervignano del Friuli da un aereo che colpito dalla mitragliatrice viene costretto al ritiro con il motore spento in direzione Gorizia ed il 7 aprile 1916 l'unit\u00e0 si sposta al Campo di aviazione di Villaverla per la 1\u00aa Armata (Regio Esercito).\nL'8 aprile 1916 il Comando supremo militare italiano dispose che fosse riformata l'organizzazione del Corpo Aeronautico italiano. I numeri da 1 a 24 furono riservati alle squadriglie da bombardamento, da 25 a 40 a quelle da ricognizione, da 41 a 69 a quelle in cooperazione con l'artiglieria, e da 70 in poi riservate alla caccia.\nLa 27\u00aa squadriglia.\nNell'ambito di questa ordinanza il 15 aprile 1916, nel cambio dei nomi di tutte le squadriglie diventa 27\u00aa Squadriglia in tale data la 10\u00aa Squadriglia da ricognizione e combattimento Farman, con sede al Campo di aviazione di Villaverla, e posta alle dipendenze del I Gruppo; comandata dal capitano Amedeo Ferraro risultava equipaggiata con 9 velivoli, dei quali 6 risultavano efficienti.\nIl 7 maggio 4 Farman bombardano Mattarello ed il 3 luglio attaccano Cima Portule.\nIl 15 agosto il reparto passa sotto il II Gruppo (poi 2\u00ba Gruppo) e si sposta a Chiasiellis.\nFerraro viene trasferito, il comandante interinale Cap. Filippo Mattioli viene abbattuto il 22 agosto rimanendo prigioniero ed il comando passa al Cap. Ferdinando Giorgi.\nIl 25 settembre l'unit\u00e0 si sposta all'Aeroporto di Udine-Campoformido con 10 piloti e 6 osservatori ed in ottobre arriva il Caporale Giannino Ancillotto.\nIl 25 ottobre il comando passa al Cap. Alberto De Bernardi.\nNel 1916 il reparto esegue quasi 300 voli di guerra.\nIl 1\u00ba gennaio 1917 l'unit\u00e0 riceve altri due piloti ed all'inizio di marzo un osservatore.\nLa squadriglia viene sciolta il 4 luglio per la vetust\u00e0 dei Farman dopo aver effettuato nel 1917 122 voli di guerra.\nIl 20 luglio rinasce la 27\u00aa Bis a Chiasiellis su Savoia-Pomilio SP.3 comandata dal Cap. osservatore Ottorino Mutti inquadrata dal 29 luglio nel II Gruppo per la 2\u00aa Armata.\nIn estate riceve dalla 45\u00aa Squadriglia i Farman con motore Colombo al posto dei suoi S.P.3 oltre allo scambio di piloti ed il 28 settembre si sposta al Campo di aviazione di Oleis di Manzano.\nNell'ambito della Battaglia di Caporetto il 28 ottobre ripiega con 4 aerei, 7 piloti e 11 osservatori su Aviano, poi sull'Aeroporto di Brescia-Ghedi ed il 3 novembre a Castello di Godego nel XII Gruppo (poi 12\u00ba Gruppo caccia) per l'artiglieria della 4\u00aa Armata.\nIl 9 novembre il comando passa al Cap. Armando Del Sole ed il 27 novembre il Tenente Paolo Silvio Palli viene abbattuto sul Monte Grappa ma sopravvive.\nA dicembre il comando interinale passa al Ten. Achille Massa che riceve altri 3 piloti oltre ai 9 osservatori ed il 1\u00ba gennaio 1918 \u00e8 assegnata al XVIII Corpo d'Armata senza aerei operativi.\nAl 4 gennaio arrivano 2 SIA 7b ed il 6 gennaio riceve la 6\u00aa Sezione SIA 7b1 di 3 aerei cedendo 2 S.P.3 Societ\u00e0 Italiana Transaerea (SIT).\nIl 22 gennaio il comando interinale passa al Ten. Silvio Palli ed in febbraio riceve un SIA doppio comando.\nLa notte tra il 24 ed il 25 febbraio il campo volo viene bombardato mandando fuori uso alcuni aerei ed il 14 aprile l'unit\u00e0 passa al Comando di artiglieria del XXX Corpo d'Armata.\nIl 17 aprile un SIA viene attaccato da 3 caccia tra cui l'Asso dell'aviazione austriaca Eugen B\u00f6nsch e l'asso Franz Rudorfer su Albatros D.III venendo colpito da 20 pallottole incendiarie e rientrando non operativo.\nIl 19 aprile dopo la visita di una commissione di collaudo per le squadriglie SIA per la verifica degli attacchi alle ali 2 aerei vengono radiati ed il 2 maggio arrivano gli operai della SIA per rinforzare gli aerei.\nIl 31 maggio un SIA ha un incidente in atterraggio e nell'ambito della Battaglia del solstizio il 19 giugno attaccano Falz\u00e8 di Piave lanciando 80 bombe.\nIl 24 giugno vengono interrotti i voli dei SIA quando il reparto disponeva di 5 piloti, il 5 luglio arriva un Ansaldo S.V.A. ed il 12 luglio riceve 5 Pomilio PE oltre a 4 osservatori tra cui il Ten. Umberto Nistri e 6 piloti.\nSempre in luglio l'unit\u00e0 torna al II Gruppo ed il comando interinale passa al Ten. osservatore Tito Gay.\nNell'ambito della Battaglia di Vittorio Veneto riceve la 4\u00aa Sezione SAML con 3 piloti dalla 21\u00aa Squadriglia per collegamento con la fanteria, dei PE dalla 112\u00aa Squadriglia con 2 piloti, dei SAML dalla 113\u00aa Squadriglia con 3 piloti ed un PE della 120\u00aa Squadriglia con un pilota restando al 4 novembre con 7 PE operativi.\nDal 20 luglio 1917 la 27\u00aa Bis ha svolto pi\u00f9 di 490 voli di guerra e nell'intero conflitto la 27\u00aa ha svolto 925 voli di guerra subendo 3 morti.\nSciolta il 29 novembre 1918.\nPeriodo interbellico.\nLa squadriglia veniva ricostituita attorno al 1923; nel 1925 entrava a far parte del 20\u00ba Stormo da ricognizione dell'Aviazione Ausiliaria per l'Esercito.\nNel 1936 era all'Aeroporto di Roma-Centocelle e nell'agosto 1938 volava sugli IMAM Ro.37.\nSeconda guerra mondiale.\nAll'inizio della seconda guerra mondiale la 27\u00aa squadriglia Ricognizione aerea era equipaggiata con 5 ricognitori IMAM Ro.37 bis e aveva sede in Piemonte, a Casabianca di Verolengo nel 1\u00ba Gruppo volo del 20\u00ba Stormo Osservazione Aerea.\nPrese in seguito parte alle operazioni belliche trasferendosi successivamente a Bologna e a Jesi, passando dal 20\u00ba stormo al 19\u00ba, al 22\u00ba e di nuovo al 20\u00ba.In data 25 febbraio 1942 la 27\u00aa Squadriglia Aeroplani veniva definitivamente sciolta.\nNel 1971 il suo distintivo (il cavallo chimerico alato che regge una torcia) \u00e8 inserito con decreto presidenziale (insieme a quelli della 91\u00aa, 10\u00aa e 87\u00aa) nello stemma dell'Aeronautica Militare."}
{"id": "1196363", "revid": "1721238", "url": "https://it.wikipedia.org/wiki?curid=1196363", "title": "White Rim Road", "text": "La White Rim Road \u00e8 una strada sterrata lunga circa 70 miglia che si snoda all'interno del Canyonlands National Park nello Utah.\nLa strada alterna impegnativi passaggi a tratti in terra battuta pi\u00f9 rilassanti e poich\u00e9 all'interno di tutto il Canyonlands National Park non ci sono fonti disponibili d'acqua potabile, i ranger del parco percorrono spesso la strada per aiutare chi si trova in difficolt\u00e0.\nLa strada \u00e8 percorribile in fuoristrada, in moto ed in bicicletta, vige il limite di 15 miglia all'ora, per un totale di circa 8 ore se percorsa in fuoristrada.\nIl centro abitato pi\u00f9 vicino \u00e8 Moab, che \u00e8 la base di partenza naturale per affrontare il percorso. Da Moab sono 2 i percorsi per raggiungere l'inizio della White Rim Road. Il pi\u00f9 veloce, che richiede poco meno di un'ora, percorre la Highway 191 sino all'incrocio con la 313 e poi lungo questa sino all'ingresso del Canyonlands National Park. Poco dopo l'ingresso (38\u00b0 28' 17.52\" N 109\u00b0 48' 41.14\" O) una strada sterrata di poco pi\u00f9 di 5 miglia, la Shafer Trail, scende con ripidi tornanti sino all'inizio della White Rim Road (38\u00b0 27' 33.10\" N 109\u00b0 47' 41.00\" O).\nL'altra possibilit\u00e0 \u00e8, partendo sempre da Moab, percorrere la Highway 279 costeggiando il fiume Colorado sino a Potash e da qui percorrere la \"Potash Road\" una panoramica strada sterrata che inoltrandosi nel Canyonlands National Park porta sino all'inizio della White Rim Road. Questa seconda opzione richiede almeno un'ora e mezza ma attraversa il Thelma and Luise Point (38\u00b0 27' 09.00\" N 109\u00b0 44' 04.00\" O) e il Musselman Arch (il Musselman Arch \u00e8 gi\u00e0 sulla White Rim Road 3.4 miglia dopo la sua origine all'incrocio tra il Shafer Trail, la Potash Road e la White Rim Road appunto).\nLungo le sue settanta miglia la White Rim Road percorre il White Rim, un plateau risalente a 225 milioni d'anni fa che costeggia il Colorado prima ed il Green River poi.\nLa White Rim Road termina al confine del Canyonlands National Park (38\u00b0 29' 57.10\" N 110\u00b0 01' 18.30\" O)."}
{"id": "1196364", "revid": "124612560", "url": "https://it.wikipedia.org/wiki?curid=1196364", "title": "Giustiniano Partecipazio", "text": "Biografia.\nFiglio di Elena e del doge Angelo Partecipazio, venne da questi inviato in missione a Costantinopoli per rinsaldare i legami della citt\u00e0 lagunare con il \"basileus\" dei Romani Leone V l'Armeno, alla cui corte ricevette il titolo di \"ipato\". Ritornado a Rivoalto, Giustiniano recava quindi con s\u00e9, come ulteriore segno dell'amicizia di Leone, le reliquie di San Zaccaria e denaro sufficiente ad erigere in onore del santo una chiesa ed un convento.\nAl suo arriv\u00f2 trov\u00f2 per\u00f2 che durante la propria assenza il padre aveva nominato il fratello minore Giovanni come \"co-Dux\", per affiancarlo al trono. Giustiniano reag\u00ec rinchiudendosi in volontario esilio assieme alla moglie nel proprio palazzo vicino alla chiesa di San Severo.\nCoreggenza.\nIl padre si trov\u00f2 costretto a deporre Giovanni, nominando Giustiniano quale nuovo \"co-Dux\", assieme al figlio Angelo II (era circa l'anno 818). Giustiniano non era per\u00f2 ancora soddisfatto e pretese dunque che il fratello venisse esiliato e confinato a Zara.\nL'episodio poteva dirsi concluso sennonch\u00e9 Giovanni riusc\u00ec a fuggire e a raggiungere prima la Schiavonia e da qui a recarsi a Bergamo, presso l'imperatore Ludovico per chiedere il sostegno dei Franchi. Venuti a conoscenza del fatto, Giustiniano ed il padre Angelo inviarono a Ludovico ambasciatori per chiedere che Giovanni gli venisse consegnato. Ludovico, che in quel momento desiderava mantenere buoni rapporti con i Veneziani ed i loro protettori bizantini, accondiscese alla richiesta. Il ribelle venne quindi condotto a Venezia e poi immediatamente rispedito in esilio, ma questa volta in un posto molto pi\u00f9 sicuro: Costantinopoli.\nEra stata appena risolta la ribellione di Giovanni che nell'820 i due dogi dovettero affrontare una congiura ordita dal patriarca di Grado Fortunato con l'aiuto di alcuni nobili veneziani. Scoperta la congiura, Giustiniano ed Angelo misero a morte due dei capi, Giovanni Tornarico e Bono Brandesso, ma non riuscirono a mettere le mani su un terzo, Giovanni Monetario, e soprattutto sul patriarca, entrambi fuggiti in territorio imperiale. I beni del Monetario vennero per\u00f2 per tutto conto confiscati, mentre Fortunato venne deposto e sostituito dall'abate di San Servolo, insediato col nome di Giovanni V.\nQuando, appena cinque anni dopo, Giovanni V rinunci\u00f2 alla carica e i dogi gli consentirono di tornare alla vita monastica e nominarono al suo posto Venerio Trasmondo. Perdipi\u00f9 i Parteciaci provvidero a donare ai monaci di San Servolo delle propriet\u00e0 sulla terraferma, dove venne eretta l'abbazia di Sant'Ilario.\nFrattanto, essendo stato in Oriente spodestato Leone ed essendo divenuto Michele il Balbo nuovo imperatore, Giustiniano invi\u00f2 il figlio Angelo II a rendergli omaggio e a confermare la fedelt\u00e0 di Venezia. Durante la permanenza a Costantinopoli, per\u00f2, l'erede mor\u00ec, lasciando Giustiniano senza figli.\nDogado.\nAlla morte del padre, nell'827, Giustinano, ormai gi\u00e0 vecchio, rimase unico doge. Data l'et\u00e0, il suo regno si prospettava come breve, ma risult\u00f2 comunque denso di avvenimenti.\nL'imperatore d'Oriente chiese infatti aiuto militare a Venezia per una spedizione contro i Saraceni in Sicilia, fatto che rappresentava un riconoscimento della forza militare della nascente Venezia: il successo di tale spedizione aument\u00f2 di molto il prestigio della citt\u00e0.\nQuasi al contempo, il 6 giugno di quello stesso anno, per\u00f2, l'imperatore Lotario tentava di sferrare un nuovo colpo convocando a Mantova un concilio per ristabilire il primato del patriarcato di Aquileia sulla metropolia di Grado. Conformemente alle sue attese il concilio aveva deliberato la sottomissione delle diocesi dell'Istria alla potest\u00e0 dell'aquileiense Massenzio e a nulla era valso l'appello del patriarca rivale Venerio al papa, per l'improvvisa morte di Eugenio II.\nLa situazione era cos\u00ec particolarmente critica per la chiesa veneziana, quando si verific\u00f2 l'evento di gran lunga pi\u00f9 importante della sua storia: la traslazione del corpo di San Marco Evangelista. Da sette secoli, infatti, la tradizione attribuiva al santo l'evangelizzazione delle genti lagunari e aquileiensi e molti si recavano in pellegrinaggio a venerare le sue spoglie ad Alessandria d'Egitto, dove erano custodite. Cos\u00ec due mercanti veneziani, Bon da Malamocco e Rustico da Torcello, su ordine esplicito di Giustiniano corruppero due monaci alessandrini e trafugarono la salma, facendola passare alla dogana saracena ricoperta di carne di maiale, impura per i musulmani. Cos\u00ec il 31 gennaio 828 il corpo di San Marco, tra il tripudio generale, giunse a Venezia.\nRinforzato in tal modo il prestigio religioso del ducato, col possesso delle sacre e preziosissime reliquie, San Marco divenne nuovo patrono della citt\u00e0 e dello Stato, a fianco del bizantino San Teodoro. Giustiniano ordin\u00f2 quindi la costruzione, accanto alla cappella palatina dedicata a Teodoro, del primo nucleo della basilica di San Marco, su un terreno appartenente alle monache di San Zaccaria, alle quali concesse in cambio un annuo tributo.\nSentendo ormai prossima la fine, Giustinano richiam\u00f2 urgentemente il fratello Giovanni da Costantinopoli per nominarlo \"co-Dux\" e potergli dunque trasmettere la carica. Fece infine testamento, imponendo alla moglie e alla nuora di portare a compimento la nuova chiesa di San Marco. Mor\u00ec poco dopo, nell'anno 829."}
{"id": "1196367", "revid": "287204", "url": "https://it.wikipedia.org/wiki?curid=1196367", "title": "Stordal", "text": "Stordal \u00e8 un ex comune norvegese della contea di M\u00f8re og Romsdal. Dal 1\u00ba gennaio 2020 fa parte del neo-istituito comune di Fjord."}
{"id": "1196370", "revid": "1705737", "url": "https://it.wikipedia.org/wiki?curid=1196370", "title": "Parco nazionale delle Carlsbad Caverns", "text": "Il parco nazionale delle Carlsbad Caverns \u00e8 un parco nazionale statunitense situato nell'angolo sud-orientale del Nuovo Messico, tra le montagne Guadalupe e la Eddy County.\nI visitatori possono entrare nelle caverne attraverso l'ingresso naturale oppure prendendo un ascensore, con il quale si raggiunge direttamente il centro delle stesse.\nI due terzi circa del parco sono considerati \"area selvaggia\", il che aiuta ad evitare cambiamenti che potrebbero rovinare l'habitat.\nSolitamente le visite si concentrano nei fine settimana coincidenti con il Memorial Day o con il Giorno dell'Indipendenza. L'entrata del parco si trova sull'autostrada 62/180, circa 29\u00a0km a sud-ovest di Carlsbad (Nuovo Messico). Il parco fa parte del Junior Ranger Program.\nGeologia.\nL'area del parco \u00e8 compresa in quello che viene definito il Bacino Delaware. Situato nel Texas occidentale e nel Nuovo Mexico meridionale, \u00e8 famoso per contenere ricchi giacimenti di petrolio e per la presenza di resti fossili. I parchi delle Carlsbad Caverns e delle montagne Guadalupe proteggono una parte di questo bacino.\nStoria.\nJim White esplor\u00f2 parte delle stanze provvedendo anche ad assegnargli un nome, incluse le Big Room, New Mexico Room, King's Palace, Queen's Chamber, Papoose Room e Green Lake Room. Diede anche il nome a molte delle formazioni geologiche di maggior interesse, come Totem Pole, Witch's Finger, Giant Dome, Bottomless Pit, Fairyland, Iceberg Rock, Temple of the Sun e Rock of Ages.\nLa citt\u00e0 di Carlsbad e, di conseguenza, l'omonimo parco nazionale, deve il suo nome a Karlovy Vary (Carlsbad), Repubblica Ceca, che letteralmente significa \"I bagni di Carlo Baths\" in tedesco.\nEsplorazioni recenti.\nNel 1985 venne inventato un metodo rivoluzionario per le esplorazioni. In una stanza 80 metri sotto il pavimento della Big Room, non distante dal Bottomless Pit, sporgeva una stalagmite. Usando del legno di balsa con attaccati del palloni di elio gli esploratori, dopo un anno di tentativi, issarono una corda leggera che nascose la stalagmite stessa. Non appena la fune fu in posizione, gli esploratori poterono arrampicarsi sulla corda raggiungendo la Spirit World. Una stanza simile venne scoperta sopra al corridoio d'ingresso, e venne chiamata Balloon Ballroom in onore di questa tecnica.\nNel 1993 vennero scoperti una serie di piccoli passaggi che si estendevano per circa 1,5 chilometri sul soffitto della New Mexico Room. Venne chiamata \"Chocolate High\", e rappresent\u00f2 la pi\u00f9 grande scoperta di queste grotte dal rinvenimento della Guadalupe Room nel 1966.\nLechuguilla Cave, un'altra grotta del parco scoperta nel 1986, \u00e8 attualmente il fulcro della ricerca geologica del parco. Raggiunge una profondit\u00e0 di 489\u00a0m, il che la rende la pi\u00f9 profonda grotta calcarea degli Stati Uniti. L'entrata si trova in una vecchia miniera chiamata Misery Hole in un angolo sperduto del parco. Non \u00e8 generalmente accessibile al pubblico, e la localizzazione esatta della grotta \u00e8 tenuta segreta nel tentativo di preservarne lo stato naturale.\nAll'inizio si diceva che il Bottomless Pit non avesse realmente fondo. Venivano gettate delle pietre, ma non si sentiva il rumore del loro arrivo al suolo. Successive esplorazioni hanno permesso di valutarne la profondit\u00e0 in 40 metri, con il fondo coperto di materiale morbido. Le pietre non facevano rumore per il fatto che sprofondavano nel terreno.\nPipistrelli.\nSedici specie di pipistrelli vivono nel parco, compresa una nutrita colonia di pipistrelli messicani senza coda. Si stima che, in passato, questo gruppo abbia superato il milione di esemplari, ma il loro numero si \u00e8 drasticamente ridotto in tempi moderni. La causa \u00e8 sconosciuta . Negli ultimi anni si stanno moltiplicando, ma il loro numero \u00e8 ancora ben lontano da quello raggiunto in passato.\nSono state usate numerose tecniche per stimarne il numero. I vari metodi indicano una popolazione di molte centinaia di migliaia di esemplari quando i cuccioli sono in volo."}
{"id": "1196372", "revid": "2519", "url": "https://it.wikipedia.org/wiki?curid=1196372", "title": "Stranda", "text": "Stranda \u00e8 un comune norvegese della contea di M\u00f8re og Romsdal."}
{"id": "1196373", "revid": "77358", "url": "https://it.wikipedia.org/wiki?curid=1196373", "title": "Urazayevka", "text": ""}
{"id": "1196374", "revid": "110157", "url": "https://it.wikipedia.org/wiki?curid=1196374", "title": "Pearl Jam 1993 European/North American Tour", "text": "Pearl Jam 1993 European/North American Tour \u00e8 il tour successivo a quello del Lollapalooza.\nIl tour fu intrapreso subito dopo aver terminato le registrazioni per il secondo album, Vs.. Nella parte europea, negli show italiani, i Pearl Jam furono di spalla agli U2, mentre in un buon numero di show di ambedue le parti, la band apr\u00ec per Neil Young\nGruppi di spalla.\nWarm-Up Shows\nEurope Leg\nNorth America Leg"}
{"id": "1196376", "revid": "125610112", "url": "https://it.wikipedia.org/wiki?curid=1196376", "title": "8. SS-Kavallerie-Division &quot;Florian Geyer&quot;", "text": "La 8. SS-Kavallerie-Division \"Florian Geyer\" fu costituita a partire dal 21 giugno 1942 dai sopravvissuti di diverse divisioni di cavalleria impegnate nei combattimenti durante l'Operazione Barbarossa nel 1941. Prendeva nome dal nobile e diplomatico tedesco Florian Geyer, famoso per essere stato il capo dei contadini durante la guerra dei contadini tedeschi.\nStoria.\nDurante il 1942 questa divisione combatt\u00e9 insieme ad elementi della nona e della seconda armata corazzata. Nel 1943 la divisione venne utilizzata nella lotta contro i partigiani nelle zone presso il Dniepr.\nNell'agosto del 1943 venne inglobato un altro reggimento di cavalleria e la sua forza divenne quindi di ben uomini.\nDal luglio del 1943 fino al 1944 venne spostata nel Gruppo d'armate Sud.\nLa divisione fu riorganizzata nell'ottobre del 1943 e solo allora venne denominata \"8. SS Kavallerie Division\". Inoltre i reggimenti di cui era formata: 1, 2, 3 e 4 furono rinumerati in 15, 16, 17 e 18.\nLa divisione era quindi formata da:\nNel dicembre del 1943 fu ritrasferita in Croazia, e dovette combattere i partigiani iugoslavi fino al marzo del 1944.\nIl 12 marzo 1944 venne denominata SS-Kavallerie-Division der SS \"Florian Geyer\".\nI movimenti della divisione nel corso del 1944 sono confusi, combatterono sia nel Gruppo d'armate Centro che nel Gruppo d'armate Sud. Insieme alla 22. SS-Freiwilligen-Kavallerie-Division der SS Maria Theresia, fu mandata a Budapest nel dicembre 1944; qui rimase circondata dall'Armata Rossa e fu sconfitta. Solo 170 uomini della \"Florian Geyer\" riuscirono a fuggire dall'accerchiamento.\nDopo la sconfitta i pochi componenti superstiti della divisione furono spostati alla 37. SS-Freiwilligen-Kavallerie-Division L\u00fctzow.\nComandanti.\nHermann Fegelein era marito di una sorella di Eva Braun, durante gli ultimi drammatici momenti del Terzo Reich cerc\u00f2 di abbandonare Berlino insieme alla sua amante e a una notevole quantit\u00e0 di gioielli e valori trafugati. Scoperto e arrestato venne fucilato per esplicito ordine di Hitler."}
{"id": "1196379", "revid": "287204", "url": "https://it.wikipedia.org/wiki?curid=1196379", "title": "Autoritratto con la moglie Isabella Brant", "text": "Autoritratto con la moglie Isabella Brant \u00e8 un dipinto a olio su tela (174x143 cm) realizzato tra il 1609 ed il 1610 da Pieter Paul Rubens ed \u00e8 conservato nella Alte Pinakothek di Monaco.\nL'opera fu probabilmente eseguita poco dopo il 3 ottobre 1609, data del matrimonio di Rubens e Isabella Brant svoltosi nella St. Michael's Abbey ad Anversa. In questo dipinto, il pittore rinnova la tipologia, tipicamente nordica, del doppio ritratto nuziale a figura intera (si veda il quadro del pittore fiammingo Jan van Eyck, il \"Ritratto dei coniugi Arnolfini\") posizionando la coppia sotto un augurale caprifoglio fiorito, in una ricca composizione di particolari minuziosamente realistici da far risaltare la materialit\u00e0 dei tessuti, dei fiori, dei pizzi e dei gioielli.\nLe due figure hanno dimensioni monumentali e invadono quasi tutta la superficie del quadro: Rubens, appena rientrato dal lungo viaggio in Italia, dimostra di aver fatto propria la lezione del Rinascimento italiano.\nLe espressioni dei due sposi sono dolci, le loro mani intrecciate in un gesto affettuoso.\nEntrambi vestono abiti preziosi, all'ultima moda, e indossano alti copricapi.\nIl ruolo dei due personaggi \u00e8 definito dalle loro posizioni: Isabella \u00e8 accoccolata sul prato e ha un'aria remissiva; il pittore \u00e8 seduto in posizione pi\u00f9 elevata e tiene la mano sinistra sull'elsa di una spada.\nIl paesaggio che si apre intorno a loro potrebbe assumere il significato di \"giardino d'amore\"."}
{"id": "1196385", "revid": "2519", "url": "https://it.wikipedia.org/wiki?curid=1196385", "title": "Sula (M\u00f8re og Romsdal)", "text": "Sula \u00e8 un comune norvegese della contea di M\u00f8re og Romsdal."}
{"id": "1196391", "revid": "74173", "url": "https://it.wikipedia.org/wiki?curid=1196391", "title": "Niemen", "text": ""}
{"id": "1196399", "revid": "729019", "url": "https://it.wikipedia.org/wiki?curid=1196399", "title": "91\u00aa Squadriglia aeroplani da caccia", "text": "La 91\u00aa Squadriglia fa parte del 10\u00ba Gruppo caccia dell'Aeronautica militare italiana. \u00c8 denominata la Squadriglia degli assi.\nStoria.\nLa 91\u00aa Squadriglia aeroplani da caccia del Corpo Aeronautico del Regio Esercito venne costituita il 1\u00ba maggio del 1917 al comando del capitano Guido Tacchini sul Campo di Santa Caterina di Pasian di Prato (Udine) su 4 Spad VII e 3 Nieuport 17 con i migliori piloti della 70\u00aa Squadriglia caccia ed inquadrata nel 10\u00ba Gruppo.\nAgli ordini di Tacchini vi erano il cap. Francesco Baracca, il tenente Fulco Ruffo di Calabria, il ten. Ferruccio Ranza, il sottotenente Luigi Olivari ed il sergente Goffredo Gorini (ex anche della 3\u00aa Squadriglia per l'artiglieria).\nIn seguito della rinominazione della 70\u00aa Squadriglia, fu scelto come distintivo il Grifo, dipinto sul lato destro della fusoliera, sul lato sinistro, ad imitazione dei cavalieri medievali, ogni pilota scelse il suo simbolo, Ruffo un teschio nero, Ranza una scala e Baracca, in omaggio al suo Reggimento di provenienza, il Piemonte Reale Cavalleria, scelse il cavallino rampante nero in campo bianco.\nCome noto il \"Cavallino Rampante\" venne anche adottato come stemma dalla Scuderia Ferrari.\nIl 1\u00ba maggio, durante una missione di ricognizione su Monfalcone, pilotando l'Hansa-Brandenburg C.I 229.08 della Flik 12 Frank Linke-Crawford ebbe modi di scontrarsi con lo SPAD S.VII di Baracca: i due duellarono a lungo, in un combattimento molto duro che si svilupp\u00f2 da metri fino a bassa quota. Baracca si convinse di aver abbattuto il suo avversario, ma Linke-Crawford riusc\u00ec a portare a termine la missione nonostante ben 68 fori di proiettile rinvenuti sull'aereo.\nIl 7 maggio viene distaccata una Sezione ad Aiello del Friuli, aggregata alla 77\u00aa Squadriglia aeroplani con Olivari, Gorini e Ranza per la decima battaglia dell'Isonzo e sempre in maggio arrivano altri 10 SPAD, uno dei quali usato da Baracca.\nIl 10 maggio Baracca abbatte l'Hansa-Brandenburg D.I del Zugsf\u00fchrer Rudolf St\u00f6hr della FliK 41J vicino a Vertoiba conseguendo la nona vittoria ufficiale e Ruffo abbatte un caccia su Biglia (Merna-Castagnevizza).\nL'11 maggio arriva anche il tenente Giovanni Sabelli dalla 71\u00aa Squadriglia caccia ed ex della prima guerra dei Balcani dove si offr\u00ec come volontario arruolandosi nella Reale Aviazione bulgara per combattere contro i turchi.\nIl 12 maggio arriva la settima vittoria di Ruffo, verso le 7 di sera, abbatte in combattimento un velivolo austriaco che precipit\u00f2 ad oriente di Gorizia.\nIl 13 maggio Baracca abbatte il Br. C.1 dell\u2019asso ungherese Julius Busa e dell\u2019osservatore Hermann Gr\u00f6ssler della Fluggeschwader 1 sul Monte Korada e Ruffo abbatte un biposto su Jelenik (Kr\u0161ko). \nIl 18 maggio Olivari abbatte un biposto a Voissizza arrivando alla sua ottava vittoria confermata.\nIl 20 maggio nell'ambito della decima offensiva dell'Isonzo Baracca colpisce sul Monte Santo di Gorizia un ricognitore Brandenburg della Flik 12 con pallottole incendiarie che precipita a quota 363 di Plava a pochi metri dalle trincee italiane.\nIl 3 giugno rientra la sezione distaccata ad Aiello. Lo stesso giorno Baracca abbatte l'Hansa-Brandenburg C.I del Zgsf. Johann Rotter con l'Oblt. Max Bednarzik del Fluggeschwader 1 o FlG I fra Plava e Monte Cucco di Plava ed Olivari con il Sergente Giulio Poli della 70\u00aa Squadriglia abbattono il Brandenburg C.I 129.41 della Flik 4 sul Monte San Marco.\nIl 6 giugno la Squadriglia passa agli ordini di Baracca spostandosi all'Aeroporto di Istrana per la Battaglia del monte Ortigara.\nLa squadriglia degli assi.\nIl 23 giugno Ranza ottiene la quinta vittoria confermata sul monte Armentera diventando un Asso dell'aviazione.\nAl 1\u00ba luglio la squadriglia dispone a Istrana di 7 aerei e 11 piloti e ad Udine 2 aerei (a disposizione del Maggiore Pier Ruggero Piccio e di Tacchini) ed uno di riserva.\nAl rientro a Santa Caterina del 2 luglio la squadriglia rivendica 13 vittorie in 100 missioni ed arrivano altri 3 piloti.\nL'8 luglio l'unit\u00e0 passa sotto il Comando Aeronautico della 3\u00aa Armata (Regio Esercito).\nIl 31 luglio Baracca attacca un Hansa-Brandenburg C.I nella zona di Oslavia incendiandolo ed il 2 agosto Piccio abbatte 2 Brandenburg dalle parti di Tolmino.\nIl 10 agosto Sabelli rivendica un aereo che precipita sul Monte Stol osservato da vedette italiane.\nLa squadriglia rivendica 7 vittorie in luglio e 5 in agosto.\nAl 1\u00ba settembre il reparto dispone di 17 SPAD, 2 Ansaldo S.V.A., un Nieuport e l\"'Albatros\" di Baracca.\nIl 29 settembre Sabelli ed il Ten. Giorgio Pessi (ovvero Giuliano Parvis) abbattono un biposto Br. C.1 sulle rive del Laghetto di Pietra Rossa vicino a Monfalcone.\nIl 3 ottobre Piccio attacca costringendo a prendere terra un ricognitore entro le linee italiane ed il 13 ottobre Olivari muore in un incidente aereo dopo essere arrivato a 12 vittorie.\nIl 21 ottobre Baracca sul nuovo SPAD S.XIII rivendica una doppietta sul Monte Nero (Alpi Giulie).\nIl 25 ottobre nell'ambito della Battaglia di Caporetto Sabelli attaccato da una pattuglia di caccia precipita nelle linee austriache, Ruffo rivendica una tripletta vicino a Tolmino dove anche Ranza arriva all'ottava vittoria e Baracca rivendica un \"Albatros\" sul Monte San Marco di Gorizia in collaborazione con Piccio.\nIl 26 ottobre Baracca abbatte con Parvis un primo Aviatik a nord di Cividale del Friuli per precipitare a Santa Lucia d'Isonzo e poi un secondo Aviatik sul Matajur ed il Cap. Bartolomeo Costantini ottiene la seconda vittoria a Cividale.\nIl 28 la squadriglia ripiega su Comina (Friuli-Venezia Giulia), il 31 al Campo di aviazione di Arcade e il 1\u00ba novembre a Padova.\nIl 7 novembre Baracca e Parvis abbattono un biposto vicino ad Orsago.\nAl 10 novembre la squadriglia dispone di 16 caccia e 13 piloti (tra cui il Ten. Gastone Novelli) al comando del Maggiore Baracca.\nIl 15 novembre Baracca arriva alla 28\u00aa vittoria di un biposto tedesco che precipita vicino a campo volo di Istrana.\nIl 23 novembre Parvis ed il Ten. Guido Keller (che morir\u00e0 nel 1929 in un incidente stradale) abbattono un ricognitore vicino al Monte Grappa e Baracca (29^ vittoria) e Novelli (3^ vittoria) dopo un combattimento con un Albatros D.III lo vedono rovesciarsi in atterraggio di emergenza sulla riva del Piave. \nNel febbraio 1918 arrivano altri SPAD S.XIII, un Nieuport 27 ed un Hanriot HD.1 e l'11 marzo la squadriglia si sposta a Quinto di Treviso.\nIn maggio la squadriglia \u00e8 formata da 14 piloti tra cui il Ten. Adriano Bacula, il Ten. Mario de Bernardi che nel dopoguerra otterranno record mondiali, il Sergente Guido Nardini ed il Serg. Gaetano Aliperta.\nIl 3 maggio Baracca abbatte, assieme a Magistrini e Novelli, un biposto sulle rive del Piave arrivando a 31 vittorie ed il 17 maggio Nardini abbatte l'Albatros D III della Flik 61J dell'asso Leutnant Franz Gr\u00e4ser (18 vittorie) che precipita vicino a Pero, frazione di Breda di Piave.\nBaracca abbatte un aereo il 22 maggio ed infine 2 il 15 giugno quando la Squadriglia entra nella Massa da Caccia.\nIl 19 giugno Baracca muore in una missione di mitragliamento sul Montello (colle) per un colpo proveniente da terra.\nIl 21 giugno 1918, viene assegnato il comando della 91\u00aa Squadriglia a Ruffo di Calabria ed in luglio il reparto diventa Squadriglia Baracca.\nNei mesi di maggio e giugno l'unit\u00e0 ha svolto 500 missioni e 960 ore di volo rivendicando 14 vittorie.\nDopo che la squadriglia \u00e8 passata al IV Gruppo, il 12 luglio sul Monte Santo di Gorizia Keller rivendica una vittoria ed anche il Sergente Cesare Magistrini in collaborazione con un caccia inglese.\nIl 23 agosto la squadriglia distacca una sezione a Verona, il 19 settembre Ruffo lascia il comando a Ranza ed il 23 settembre passa sotto il 17\u00ba Gruppo caccia.\nIl 1\u00ba ottobre l'unit\u00e0 dispone di 22 aerei e dopo il 26 ottobre ritorna nella Massa da Caccia.\nIl 31 ottobre arriva aggregata una sezione di Ansaldo A.1 con 6 piloti ed al termine delle ostilit\u00e0 la squadriglia dispone di 13 SPAD e 12 piloti.\nDurante la guerra l'unit\u00e0 ha svolto 3.412 voli di guerra, di cui 2.149 da caccia.\nAl 4 novembre 1918, data della fine del conflitto, la squadriglia aveva collezionato 117 abbattimenti accertati, divenendo celebre come la \"Squadriglia degli assi\", pari a circa la met\u00e0 degli aerei austriaci abbattuti sul fronte italiano. Oltre a Baracca e Ruffo di Calabria, ebbe tra le sue file assi come Ranza, Piccio, Olivari, Novelli, Costantini, Magistrini, Nardini, Parvis e Sabelli oltre ad altri valorosi piloti come ad esempio Eduardo Alfredo Olivero (3 medaglie d'argento al valor militare), Gaetano Aliperta (2 Medaglie d'argento e due di bronzo al valor militare) e Gorini (2 Medaglie di Bronzo al Valor Militare).\nLe vittorie dei suoi assi furono:\nPeriodo interbellico.\nNel giugno 1919 la squadriglia va a Zaule di Muggia.\nIl 7 maggio 1923 pass\u00f2 alle dipendenze del 23\u00ba Gruppo del 1\u00ba Stormo Caccia Terrestre ed ebbe sede a Cinisello Balsamo (Milano) su aerei Spad. Il 25 dicembre 1925 fu trasferita al 2\u00ba Stormo. La squadriglia era in quel periodo dislocata all'Aeroporto di Ciampino; dopo aver fatto parte del 7\u00ba Gruppo autonomo caccia terrestre, in data 30 maggio 1931 concorreva a costituire il 4\u00ba Stormo caccia e fu dislocata all'Aeroporto di Aviano.\nDal 1\u00ba agosto 1937 il Cap. Giuseppe D'Agostinis sostituisce il capitano Ettore Foschini al comando della Squadriglia.\nSeconda guerra mondiale.\nDurante la guerra 1940-45 la 91\u00aa Squadriglia del X Gruppo del 4\u00ba Stormo oper\u00f2 con gli aerei Fiat C.R.42, Macchi M.C.200, e poi con il Macchi M.C.202, senza soluzione di continuit\u00e0, da Tobruk, a Pola e in Sicilia, all'aeroporto di Catania. \nAl 10 giugno 1940 era all'Aeroporto di Benina con 9 CR 42.\nAll'8 settembre 1943 era a Castrovillari con 2 M.C.205 nel X Gruppo.\nIl reparto fu insignito di una medaglia d'oro al V.M.\nDopo l'8 settembre 1943, la 91\u00aa partecip\u00f2 anche alla guerra di liberazione nel ricostituito Regno del Sud con l'Aeronautica Cobelligerante Italiana, facendo parte del X Gruppo e poi del 12\u00ba Gruppo caccia, sempre del 4\u00ba Stormo.\nAl 2 maggio 1945 era all'Aeroporto di Lecce-Galatina nel XII Gruppo sui P-39 del 4\u00ba Stormo Caccia.\nDopoguerra.\nLa squadriglia rimase negli anni successivi con il medesimo stormo, prima a Capodichino e poi a Pratica di Mare, dal 1963 con i nuovi aerei Lockheed F-104 Starfighter, e nel 1967, per la nuova dottrina di guerra aerea, che voleva i reparti di volo sparsi sul tutto il territorio nazionale, la 91\u00aa, con il 10\u00ba Gruppo fu trasferita al 9\u00ba Stormo, sulla base aerea di Grazzanise, dove ha operato fino al 2004, terminando la vita operativa degli F 104S/ASAM. Nel 2005 \u00e8 stata rischierata con il 10\u00ba Gruppo Caccia al 37\u00ba Stormo, sulla base aerea di Trapani Birgi dove il gruppo \u00e8 stato assorbito nel 2006. Su quella base ha operato con gli F-16.\nDal 2010 la 91\u00aa squadriglia \u00e8, con il 10\u00ba gruppo, alle dipendenze del 36\u00ba Stormo, sulla base aerea di Gioia del Colle, ed opera con caccia Eurofighter Typhoon.\nNel 1971 uno dei quattro distintivi di squadriglia scelti per creare lo stemma dell'Aeronautica Militare fu quello della 91\u00aa, nel quadrante superiore destro compare quindi un grifo rampante rosso su sfondo argenteo."}
{"id": "1196401", "revid": "44638", "url": "https://it.wikipedia.org/wiki?curid=1196401", "title": "Canestri", "text": ""}
{"id": "1196404", "revid": "119451250", "url": "https://it.wikipedia.org/wiki?curid=1196404", "title": "Pondicherry (territorio)", "text": "Il Territorio di Pondicherry (o Pondich\u00e9ry) \u00e8 una divisione amministrativa dell'India. \u00c8 un'ex colonia della Francia (dal XVII secolo al 1956) e consiste di quattro enclavi non contigue, chiamate distretti: la principale di tali enclavi, quella di Pondicherry, d\u00e0 anche il nome al territorio nel suo complesso. Nel settembre 2006 il nome \u00e8 stato ufficialmente modificato in Puducherry, che in lingua tamil significa \"nuovo villaggio\"..\nGeografia fisica.\nPondicherry consiste di quattro enclavi non contigue che costituiscono altrettanti distretti: il distretto di Pondicherry (capoluogo Pondicherry), il distretto di Karaikal (capoluogo Karaikal) e il distretto di Yanam (capoluogo Yanam) sul Golfo del Bengala, nonch\u00e9 il distretto di Mahe (capoluogo Mahe) sul Mar Arabico. La superficie totale \u00e8 di 492 km\u00b2, distribuiti tra Pondicherry (293 km\u00b2), Karaikal (160 km\u00b2), Yanam (30 km\u00b2) e Mahe (9 km\u00b2), mentre la popolazione \u00e8 di 973.829 abitanti.\nInfluenze culturali francesi a Pondicherry.\nTre secoli di colonizzazione francese hanno lasciato a Pondicherry sostanziali tracce nell'aspetto esteriore e nella cultura del territorio. La citt\u00e0 di Pondicherry fu progettata basandosi sulla tradizionale pianta francese a griglia e presenta quindi isolati squadrati e strade perpendicolari: la citt\u00e0 \u00e8 divisa tra un quartiere francese (la \"Ville Blanche\") e un quartiere indiano (la \"Ville Noire\"). Molte vie mantengono il loro nome originario francese e ville coloniali in stile francese sono un tratto specifico e ricorrente del paesaggio. Tuttora vi sono molti abitanti di Pondicherry che hanno deciso di mantenere il passaporto francese. La cultura francese ha in Pondicherry vari bastioni, tra cui l'Institut fran\u00e7ais de Pondich\u00e9ry, la sede di Pondicherry dell'\u00c9cole fran\u00e7aise d'Extr\u00eame-Orient e una sede dell'Alliance Fran\u00e7aise. Esiste anche un sistema scolastico in lingua francese basato sul Lyc\u00e9e fran\u00e7ais de Pondich\u00e9ry, il pi\u00f9 grande e antico liceo francese al di fuori della Francia.\nLe lingue ufficiali.\nLe lingue ufficiali riconosciute dal \"The Puducherry Official Languages Act\" del 1965 sono quattro:\nEconomia.\nL'economia locale si basa su un'agricoltura (arachidi, riso, caff\u00e8, banane e cotone) molto sviluppata cos\u00ec come sull'attivit\u00e0 di industrie alimentari, tessili e meccaniche. Una risorsa in espansione \u00e8 il turismo, favorito dalle particolari caratteristiche derivanti dalla colonizzazione francese che fanno di Pondicherry un \"unicum\" nel subcontinente indiano."}
{"id": "1196405", "revid": "834", "url": "https://it.wikipedia.org/wiki?curid=1196405", "title": "Avchd", "text": ""}
{"id": "1196406", "revid": "110157", "url": "https://it.wikipedia.org/wiki?curid=1196406", "title": "Audnedal", "text": "Audnedal \u00e8 una localit\u00e0 della Norvegia, situata nel comune di Lyngdal, nella contea di Agder. Fino al 31 dicembre 2019 era un comune autonomo della contea di Vest-Agder."}
{"id": "1196407", "revid": "125980627", "url": "https://it.wikipedia.org/wiki?curid=1196407", "title": "Porsche 964", "text": "La Porsche 964 \u00e8 la denominazione usata dalla Porsche per indicare le 911 prodotte dal 1989 al 1993. La 964 presenta diverse novit\u00e0 rispetto alla 911 originale, anche se esteriormente \u00e8 ancora molto simile al modello precedente. \u00c8 stata la prima Porsche 911 ad essere offerta col cambio automatico Tiptronic e ad essere sviluppata anche in versione a trazione integrale (la Carrera 4). La versione Turbo della 964 \u00e8 nota anche come 965.\nNome.\nIl \"modello\" 964 \u00e8 in realt\u00e0 il nome usato all'interno della Porsche. Il veicolo fu etichettato semplicemente con il nome \"Carrera 2\" o \"Carrera 4\" (a seconda della trazione, posteriore o integrale) ; infatti nel \"manuale del proprietario\", il nome pubblicato era semplicemente \"Porsche 911 Carrera 2\" o \"Porsche 911 Carrera 4\". Adesso il nome 964 \u00e8 usato per distinguere questo modello tra le altre generazioni, specialmente tra i fan della Porsche.\nCarrera 2 e Carrera 4.\nLe prime 964 nel 1989 erano disponibili solo \"Carrera 4\" equipaggiate con la trazione integrale. Nel 1990 fu aggiunto alla gamma la \"Carrera 2\", il modello a trazione posteriore. Entrambe le varianti erano disponibili come coup\u00e9, Targa o cabriolet. La Carrera 964 \u00e8 stata l'ultima generazione venduta con il tradizionale tetto rimovibile Targa; dalla Porsche 993 venne rimpiazzato da un tettuccio di vetro \"greenhouse\".\nMotore Carrera 2 e Carrera 4.\nCon la 964 ha debuttato il motore M64, a 6 cilindri contrapposti di 3,6 litri.\nCarrera 964 RS.\nNel 1992 la Porsche, solo per il mercato europeo, costru\u00ec una versione super leggera, con sola trazione posteriore, della \"Carrera 964\", chiamandola \"Carrera RS\". Era basata sulla Porsche 911 \"Carrera Cup\" da competizione e si caratterizzava per una versione rivista del motore standard, chiamato internamente M64/03, potenziato fino a 260 CV (194 kW), un leggero volano accoppiato alla trasmissione G50/10 con rapporti pi\u00f9 corti, Differenziale a Slittamento Limitato, con ripartitore di coppia asimmetrico e sincronizzatore d'acciaio. Il sistema di sospensioni orientate per l'uso su pista con 40 mm d'altezza da terra, era completato da molle pi\u00f9 rigide, ammortizzatori e barre stabilizzatrici regolabili e l'assenza del servosterzo (lo ebbero solo le vetture con guida a destra nel Regno Unito).\nGli interni furono spogliati di alzacristalli elettrici, sedili posteriori, aria condizionata, cruise control, materiale fonoassorbente e impianto stereo (inserito come opzione), sostituiti da una coppia di leggeri sedili a guscio da corsa. Il cofano bagagli era fatto in alluminio, e il telaio saldato. I cerchioni erano di magnesio e il vetro dei finestrini e del lunotto era pi\u00f9 sottile. Tutti questi interventi alleggerirono la \"964 RS\" di circa 155 kg, rispetto alla versione americana della \"Carrera 2\".\nLa Porsche rese disponibile una versione \"Touring\", pi\u00f9 pesante della RS standard, equipaggiata con materiale fonoassorbente, sedili con regolazione elettrica (optional), pianale rinforzato e alzacristalli, e una versione \"N/GT\" da gara con roll bar e interni completamente spogli.\nA causa delle normative antinquinamento, nel mercato nordamericano venne realizzato la Carrera RS America, che era essenzialmente una Carrera 2 fornita con assetto irrigidito e ribassato e con gli allegerimenti della Carrera RS, a cui si aggiungeva uno spoiler posteriore fisso pi\u00f9 piccolo.\nIn seguito arriv\u00f2 una ulteriore versione della RS con motore portato a 3.8 capace di 300 CV, da cui \u00e8 stato sviluppato il modello da competizione, la RSR da 350 CV. \n964 Turbo.\nNel marzo del 1990, la Porsche introdusse il modello \"964 Turbo\", come erede del precedente modello \"930\". Non ebbe il tempo necessario per sviluppare dall'inizio una versione turbocompressa del motore \"M64\" da 3,6 litri, e scelse di ri-utilizzare per un primo periodo il motore da 3,3 litri del precedente modello con diverse minori revisioni che resero il motore pi\u00f9 brillante, meno tendente al turbo-lag e pi\u00f9 potente, portandolo ad una potenza complessiva di 320 Cv (240 Kw) @5750 gir/min. Sono state costruite, in totale, 3660 \"964 Turbo\"."}
{"id": "1196409", "revid": "125725989", "url": "https://it.wikipedia.org/wiki?curid=1196409", "title": "Mariella Bocciardo", "text": "Biografia.\n\u00c8 nota per essere stata la prima moglie di Paolo Berlusconi con cui ha avuto due figlie, Alessia (1971) e Luna Roberta (1975).\nDopo il divorzio da Paolo Berlusconi, ha aperto un negozio di estetista, successivamente una societ\u00e0 di gestione di centri di benessere ed infine un ristorante a Milano, che ha ceduto ad una societ\u00e0 (poi liquidata) di cui facevano parte l'ex-marito Berlusconi, Adriano Galliani e Paolo Romani.\nAlle elezioni politiche del 2006 \u00e8 candidata alla Camera dei deputati nella lista di Forza Italia nella Circoscrizione Lombardia 1, dove \u00e8 posizionata in tredicesima posizione e dove viene eletta, dopo che Silvio Berlusconi, Giulio Tremonti e Sandro Bondi, che la precedono in lista, optano per altri collegi.\nAlle elezioni politiche del 2008 \u00e8 confermata alla Camera con la lista de Il Popolo della Libert\u00e0 nelle circoscrizione Lombardia 1.\nDopo aver aderito a Forza Italia, diventa Vice Presidente Enti Locali del partito in Lombardia.\nDa giugno 2014 ricopre la carica di Assessore ai Servizi Civici, Servizi Cimiteriali, Rapporti con il personale, Protezione Civile del comune di Pioltello (Mi)"}
{"id": "1196411", "revid": "2519", "url": "https://it.wikipedia.org/wiki?curid=1196411", "title": "Sunndal", "text": "Sunndal \u00e8 un comune norvegese della contea di M\u00f8re og Romsdal."}
{"id": "1196414", "revid": "66623", "url": "https://it.wikipedia.org/wiki?curid=1196414", "title": "Porsche 965", "text": ""}
{"id": "1196415", "revid": "80339", "url": "https://it.wikipedia.org/wiki?curid=1196415", "title": "Achinsk", "text": ""}
{"id": "1196416", "revid": "767487", "url": "https://it.wikipedia.org/wiki?curid=1196416", "title": "Rhino Bucket (album)", "text": "Rhino Bucket \u00e8 il primo album dei Rhino Bucket, uscito nel 1990 per l'etichetta discografica Reprise Records."}
{"id": "1196425", "revid": "80339", "url": "https://it.wikipedia.org/wiki?curid=1196425", "title": "Ruzayevka", "text": ""}
{"id": "1196426", "revid": "80339", "url": "https://it.wikipedia.org/wiki?curid=1196426", "title": "Ruzajevka", "text": ""}
{"id": "1196428", "revid": "1318658", "url": "https://it.wikipedia.org/wiki?curid=1196428", "title": "Realizzatori del campionato italiano maschile di pallacanestro", "text": "I migliori realizzatori stagionali della massima serie del campionato italiano maschile di pallacanestro sono quei cestisti che hanno segnato il maggior numero di canestri in una stagione regolare o hanno ottenuto la migliore media punti a partita.\nVengono considerati dalla stagione 1948-49, la pi\u00f9 antica di cui si hanno a disposizione tutti i dati.\nAlbo d'oro.\nMaggior numero di punti.\nVengono indicati la stagione di riferimento, il numero di squadre partecipanti al campionato, il nome dell'atleta, la squadra di appartenenza e il numero di punti segnati. \nDalla stagione 1974-75 si prendono in considerazione anche le partite dei play-off. Fino alla stagione 1987-1988 vengono considerati i punti totali, dalla 1988-1989 la media punti/partita.\nGiocatori.\nDi seguito la classifica dei giocatori plurivincitori.\nSquadre.\nDi seguito la classifica delle squadre vincitrici di almeno 2 titoli.\nStatistiche aggiornate alla stagione 2020-2021 conclusa."}
{"id": "1196429", "revid": "124692573", "url": "https://it.wikipedia.org/wiki?curid=1196429", "title": "10\u00aa Squadriglia da bombardamento &quot;Caproni&quot;", "text": "La 10\u00aa Squadriglia aeroplani da bombardamento Caproni fu costituita il 25 maggio 1916 sul Campo di aviazione di Villaverla (Thiene) con aerei da bombardamento Caproni.\nStoria.\nPrima guerra mondiale.\nNel corso del primo conflitto mondiale si attiva dall'Aeroporto di Padova inquadrata nel III Gruppo (poi 3\u00ba Gruppo caccia terrestre) comandata dal Capitano Filippo De Riso, altri 7 piloti tra cui il soldato Giovanni Facta (figlio di Luigi Facta Ministro delle finanze dal 1910 al 1914 e presidente del Consiglio dei ministri dal 1922), 2 osservatori, 3 mitraglieri e 3 Caproni.\nIl 10 giugno un Ca. bombarda accampamenti vicino a Forno (Moena) sulla destra dell'Astico, il 15 giugno dopo un bombardamento su Mattarello un Ca viene attaccato da un biplano Hansa-Brandenburg C.I della Flik 7 che colpito picchia rapidamente su Trento atterrando in emergenza in una vigna e la cosa si ripete il 19 giugno sul bosco di Filadonna vicino a Vattaro.\nIl 29 giugno in un combattimento sul Pasubio con il Br. C.1 dell'Asso dell'aviazione Heinrich Kostrba (9 vittorie) e dell'osservatore Johann Frint della Flik 23 viene abbattuto il Ca. di Facta che atterra in emergenza oltre le linee italiane a Zocchi di Asiago distruggendosi causando la morte di Facta e dell'osservatore, tenente Guido Pacinotti.\nIl 30 giugno il reparto si sposta all'Aeroporto di Udine-Campoformido nel IV Gruppo e l'11 luglio bombardano Monte Rovere di Caldonazzo.\nIl 1\u00ba agosto 3 Ca. bombardano obiettivi militari a Fiume (Croazia) che tornano il 13 settembre ad attaccare il Cantiere navale di Trieste.\nNel 1916 l'unit\u00e0 svolge 45 voli di guerra.\nAl 1\u00ba gennaio 1917 il reparto dispone di 3 Ca., 9 piloti, 3 osservatori e 4 mitraglieri ed alla fine di giugno di 4 Ca., 6 piloti, 2 osservatori e 5 mitraglieri.\nIl 2 luglio De Riso viene trasferito ed il comando interinale passa al Tenente Giuseppe Gianolio fino al 6 luglio quando arriva il Maggiore Domenico Mondelli che il 14 va comandare l'XI Gruppo lasciando la squadriglia a Gianolio.\nLa notte tra il 27 ed il 28 luglio Gianolio muore in un incidente di volo al rientro dal bombardamento notturno di Sesana toccando una linea elettrica su Casarsa della Delizia ed il comando interinale passa al Ten. Mario Panciera.\nIl 6 agosto bombardano di notte installazioni militari di Pola.\nNell'ambito dell'Undicesima battaglia dell'Isonzo il 18 agosto un Ca. bombarda Voj\u0161\u010dica ed al rientro le trincee nemiche ed il 19 agosto un Ca. bombarda Cerreto (Croazia) ed al ritorno viene attaccato da un caccia biposto quando il mitragliere Dario Nascimbeni lo colpisce facendolo andare a picco.\nIl 29 settembre al rientro da un bombardamento su Pola un Ca. viene abbattuto dai proiettili incendiari dall'idrovolante Hansa-Brandenburg FB K 184 del Tenente di Vascello Anton von Nostitz-Rieneck a circa 4 km a Nord-Ovest dall'isola di Brioni Minore.\nAlla fine di settembre Panciera ed il Ten. osservatore Mariano D'Ayala Godoy vanno al Distaccamento A.R. ed il comando passa al Ten. osservatore Pio Massignani che all'inizio di ottobre dispone di 4 Ca., 5 piloti, altri 2 osservatori e 3 mitraglieri.\nNell'ambito della Battaglia di Caporetto il 26 ottobre un Ca. che rientrava dal bombardamento di Tolmino viene attaccato da 4 caccia Albatros ed il mitragliere Natale Cocc\u00e8 colpisce il caccia Albatros tedesco di Fritz Jacobsen della Jasta 31 che si schianta al suolo vicino a LOM di Tolmino.\nIl 28 ottobre il reparto ripiega a Marcon ed il 2 novembre all'Aeroporto di Brescia-Ghedi al comando interinale del Cap. Cesare Dima nel XIV Gruppo.\nIl 15 novembre 3 Ca. bombardano la ferrovia di Levico ed giunti sui baraccamenti di Caldonazzo vengono attaccati da 5 caccia austriaci tra cui l'Albatros D.III dell'asso Julius Arigi che usano proiettili incendiari ed esplosivi. Un Ca. dopo le raffiche di Arigi viene danneggiato anche dall'antiaerea ma rientra in territorio italiano atterrando in emergenza vicino a Villa Gualda di Montecchio Maggiore.\nIl 20 novembre il comando passa al Cap. Lorenzo Crescenzi, il 13 dicembre il reparto torna a Padova ed il 14 dicembre il comando passa al Cap. Diego Sabbatini.\nIl 16 dicembre bombardano obiettivi militari su Cismon del Grappa ma un Ca. dopo aver sganciato le bombe di sinistra, ha un guasto alla leva per le 5 di destra, nel tempo nel quale cerca di risolvere il problema viene colpito da uno Shrapnel che lo costringe a planare sul campo di Nove di Bassano.\nNel 1917 l'unit\u00e0 ha eseguito 141 voli di guerra.\nIl 1\u00ba gennaio 1918 la squadriglia dispone di 5 Ca., 11 piloti, 3 osservatori e 3 mitraglieri ed il 2 febbraio il comandante di Gruppo Maggiore Oreste Salomone ed Ayala muoiono in un incidente di volo vicino a Padova al rientro da un bombardamento notturno su Camporovere di Roana.\nAlla fine di giugno Sabbatini lascia il comando interinale al Ten. Mario Leonardi ed il 17 luglio 2 Ca. partecipano al bombardamento diurno di obiettivi militari su Pola.\nIl 21 luglio il reparto si sposta al Campo di aviazione di Arqu\u00e0 Petrarca con 5 Ca., 10 piloti tra cui 3 dell'American Expeditionary Forces, 5 osservatori e 6 mitraglieri ed il 30 luglio un Ca. al rientro dal bombardamento di Portobuffol\u00e9 viene attaccato da 5 caccia ed il mitragliere Aroldo Moretto abbatte un caccia.\nIl 25 ottobre il comando passa al Cap. Casimiro Buttini e nell'ambito della Battaglia di Vittorio Veneto il 1\u00ba novembre l'unit\u00e0 \u00e8 impegnata a tagliare la ritirata degli austriaci. \nAlla fine della guerra il reparto dispone di 4 Ca., 8 piloti, 3 osservatori e 5 mitraglieri e viene sciolto il 6 febbraio 1919.\nIl quadrifoglio della sua insegna \u00e8 presente nello stemma dell'Aeronautica Militare (Italia) per rappresentare la specialit\u00e0 del bombardamento.\nLa squadriglia porter\u00e0 a termine nel conflitto 296 voli di guerra perdendo 17 uomini d'equipaggio.\nPeriodo interbellico.\nLa squadriglia venne ricostituita il 9 maggio 1924 alle dipendenze del XXV Gruppo del 7\u00ba Stormo Bombardamento Terrestre sul Campo della Promessa di Lonate Pozzolo con i Caproni Ca.36; il 5 novembre 1925 passa sotto il 4\u00ba Gruppo Bombardamento Terrestre (poi 4\u00ba Gruppo volo); nell'aprile 1926 riceve i Caproni Ca.73; il 30 giugno 1931 entrava a far parte del XXVIII Gruppo dell'8\u00ba Stormo Bombardamento Notturno prima a Gorizia, poi all'Aeroporto di Ferrara-San Luca ed il 13 ottobre va alla Base aerea di Poggio Renatico.\nGuerra d'Etiopia.\nIl 1 settembre 1935 viene costituita a Poggio Renatico la 10\u00aa Squadriglia Africa Orientale nell'ambito del conflitto italo-etiopico ed il 4 ottobre la squadriglia \u00e8 pronta per partire. Il 15 ottobre cominciano i primi imbarchi dei materiali. Il 31 ottobre 1935 tutto il materiale \u00e8 trasportato all\u2019aeroporto di Otumlo (Massaua). Il reparto si trasferisce in volo all'Aeroporto di Assab il 23 novembre 1935. Il 2 dicembre l'unit\u00e0 inizia i primi voli di guerra inquadrata dal XXVIII Gruppo nell'8\u00ba Stormo Africa Orientale.\nLa Squadriglia oper\u00f2 intensamente in Africa anche dall'aeroporto di Gura (Eritrea) dove si trovava al 15 gennaio 1936 sui Caproni Ca.111.\nAfrica Orientale Italiana.\nAl 1\u00ba ottobre 1936 \u00e8 nel XXVIII Gruppo autonomo del Comando settore aeronautico nord di Asmara nell'ambito dell'Africa Orientale Italiana.\nNel luglio del 1937 lo stormo fu riequipaggiato sull'Aeroporto di Bologna-Borgo Panigale, con i bombardieri trimotori Savoia-Marchetti S.79 Sparviero.\nGuerra civile spagnola.\nA partire dal 30 novembre successivo fu l'unico reparto organico appartenente alla Regia Aeronautica inviato a combattere in Spagna, in forza all'Aviazione Legionaria delle Baleari. \nLa squadriglia del 28\u00ba Gruppo \"Falchi delle Baleari\" effettua 2.470 ore di volo con 6 S.79 dall'Aeroporto di Palma di Maiorca.\nNel 1939, il 31 maggio, l'8\u00ba Stormo, e con esso il mese successivo la 10\u00aa Squadriglia, veniva sciolto per essere subito ricostituito ad Alghero il 1\u00ba luglio dello stesso anno.\nSeconda guerra mondiale.\nPartecip\u00f2 alla seconda guerra mondiale su aerei da bombardamento SM 79 prima e CANT Z.1007 poi, compiendo sul Mediterraneo e in Africa Settentrionale Italiana durissimi cicli operativi. Al 10 giugno 1940 era a Villacidro nell'Aeronautica della Sardegna - ASAR con 8 SM 79 nel XXVIII Gruppo e nell'Aeronautica dell'Africa Orientale era nel XXVIII Gruppo Bombardamento Terrestre di Zula con 6 S.M.81. Il 16 giugno 1940 6 SM 79 partiti alle 06:10 da Villacidro agli ordini del comandante di squadriglia Cap Aurelio Baisi colpiscono l'Aeroporto di Ajaccio-Campo dell'Oro lanciando 72 bombe da 50 Kg da 4.500 m di quota.\nDal 26 maggio 1941 segue lo stormo che fu inviato a combattere in Nordafrica, inquadrato nella 5\u00aa Squadra aerea, con il XXVII Gruppo che si rischier\u00f2 sull'aeroporto di Misurata, e il 28\u00ba Gruppo a Castelbenito. Fino al mese di dicembre del 1941, quando fu rimpatriato, l'8\u00ba Stormo fu il solo reparto equipaggiato con gli S.79 presente in Libia. Arrivato a Viterbo il giorno 27 dicembre, lo stormo inizi\u00f2 l'addestramento all'utilizzo dei bombardieri CANT Z.1007 Alcione. sull'aeroporto di Perugia. nel gennaio 1942. Terminato il ciclo addestrativo, il 23 giugno 1942 lo stormo si schier\u00f2 sull'aeroporto di Viterbo, dove rimase fino al 28 gennaio 1943.\nLa 10\u00aa Squadriglia si scioglieva l'8 settembre 1943 sull'aeroporto di Perugia con 1 CZ 1007 TER nel XXVIII Gruppo della 3\u00aa Squadra aerea in seguito agli avvenimenti armistiziali dopo 96 missioni di guerra."}
{"id": "1196430", "revid": "767487", "url": "https://it.wikipedia.org/wiki?curid=1196430", "title": "Ballantine Books", "text": "Il Ballantine Publishing Group, meglio conosciuto come Ballantine Books, \u00e8 una delle maggiori case editrici statunitensi di libri tascabili economici e brossurati. La casa editrice fu fondata nel 1952 da Ian Ballantine e dalla moglie Betty. Oggi fa parte del gruppo Penguin Random House. Il logo della Ballantine \u00e8 composto da due lettere \"B\" sovrapposte a rappresentare un cancello stilizzato."}
{"id": "1196432", "revid": "1035751", "url": "https://it.wikipedia.org/wiki?curid=1196432", "title": "Pieve di San Pietro (Gropina)", "text": "La pieve di San Pietro a Gropina \u00e8 un luogo di culto cattolico che si trova in localit\u00e0 Gropina, nel comune di Loro Ciuffenna, in provincia di Arezzo e diocesi di Arezzo-Cortona-Sansepolcro.\nLa chiesa costituisce uno degli esempi pi\u00f9 alti dell'architettura romanica in Toscana.\nStoria e descrizione.\nLa tradizione popolare attribuisce la fondazione alla duchessa di Toscana Matilde di Canossa. Gi\u00e0 ricordato nel 774, il luogo di culto \u00e8 comunque molto antico e si configura come l'unica chiesa altomedioevale che si conosca nel Valdarno Superiore. Tra 1969 e 1972 sono infatti venute alla luce due chiese precedenti: un'aula absidata, pi\u00f9 antica, (ipoteticamente datata al VI secolo) e sopra un'altra datata all'VIII secolo per il ritrovamento in essa di lastre con croci patenti incise, lastre di tombe datate a quel secolo, ma soprattutto di frammenti di plutei sicuramente databili a quel periodo. Quest'ultima fu ampliata con l'aggiunta di una navata destra, probabilmente nella prima met\u00e0 dell'XI secolo, epoca di grande fioritura edilizia religiosa.\nLa chiesa attuale presenta una semplice facciata ornata da una piccola bifora al centro, mentre maggiori decorazioni si vedono nell'abside, dove compare un motivo di arcate cieche spartite da lesene.\nL'interno ha un impianto basilicale spartito da semplici piloni cilindrici e concluso da una sola abside semicircolare, lo schema pi\u00f9 diffuso nel Valdarno fiorentino. La decorazione interna \u00e8 particolarmente ricca, particolarmente nei capitelli, il cui programma iconografico \u00e8 una vera \"enciclopedia sacra\" con evidente intento didascalico: vi sono raffigurate infatti scene tratte dall'Antico e Nuovo Testamento. Un primo scultore, di cultura lombarda, esegu\u00ec i capitelli di destra, in controfacciata e quelli in fondo alla navata sinistra, mentre una maestranza pi\u00f9 moderna e di influsso linguadocano, a breve distanza di tempo scolp\u00ec i primi quattro capitelli della navata sinistra.\nDi grande interesse il \nPulpito anch'esso di epoca romanica, sul modello del pulpito di San Miniato al Monte anche per la posizione delle sculture rappresentante gli \"Evangelisti\", e scolpito con motivi geometrizzanti e figure moraleggianti o zoomorfe come l'acrobata e la sirena bicaudata simboli del vizio e tipici del XII secolo. L'autore deve riconoscersi nello stesso scultore che esegue i capitelli di destra."}
{"id": "1196437", "revid": "767487", "url": "https://it.wikipedia.org/wiki?curid=1196437", "title": "Get Used to It", "text": "Get Used to It \u00e8 il secondo album dei Rhino Bucket, uscito nel 1992 per l'Etichetta discografica Reprise Records."}
{"id": "1196438", "revid": "15756", "url": "https://it.wikipedia.org/wiki?curid=1196438", "title": "Gernikako Arbola", "text": "Il Gernikako Arbola (\"albero di Guernica\" in basco) \u00e8 una quercia (Quercus robur) che simboleggia la libert\u00e0 tradizionale del popolo biscaglino e, per estensione, di tutto il popolo basco.\nTutti i sovrani, il cui territorio comprendeva anche la regione della Biscaglia, dovevano giurare sotto il Gernikako Arbola di rispettare le libert\u00e0 del popolo biscaglino e, attualmente, il lehendakari dei Paesi Baschi accetta la propria carica proprio sotto questa quercia.\nL'albero.\nNel medioevo i rappresentanti dei villaggi della Biscaglia tenevano assemblee sotto alcuni grossi alberi del posto. A partire dal 1512 le assemblee separate furono soppiantate da un'unica assemblea nella citt\u00e0 di Guernica e la sua quercia assunse sempre pi\u00f9 un significato simbolico. Le assemblee attuali vengono tenute in un eremo progettato appositamente a questo scopo (quello attuale risale al 1833).\nLa lista dei Gernikako Arbola conosciuti, che formano una dinastia:\nL'importanza simbolica del Gernikako Arbola \u00e8 sottolineata anche da un fatto storico avvenuto poco dopo il bombardamento di Guernica. Quando le truppe franchiste presero la citt\u00e0, il Tercio di Bego\u00f1a, formato da volontari carlisti biscaglini, mise una guardia armata a protezione della quercia per difenderla dai falangisti, che volevano abbattere questo simbolo del nazionalismo basco.\nUna quercia \u00e8 raffigurata sullo stemma araldico della Biscaglia e, di conseguenza, sugli stemmi di molte delle citt\u00e0 biscagline. Una foglia di quercia \u00e8 stata usata dal governo locale di Biscaglia. Il logo del partito nazionalista basco Eusko Alkartasuna ed una vecchia versione del logo dell'organizzazione giovanile nazionalista Jarrai rappresentano una foglia di quercia.\nLe autorit\u00e0 basche sono solite regalare, come simbolo di amicizia e fratellanza, alcuni germogli del Gernikako Arbola ai gruppi di emigrati baschi ed alle citt\u00e0 gemellate. L'Ikurri\u00f1a, la bandiera della Comunit\u00e0 Autonoma dei Paesi Baschi e di Euskal Herria, ha tra i suoi colori il verde, che richiama proprio il Gernikako Arbola.\nStoria dell'albero.\nL'albero-padre (XIV secolo-1742).\nLa tradizione pone il XIV secolo come il momento della nascita del pi\u00f9 antico albero documentato, il cosiddetto Albero del Padre. Proveniva da un boschetto di querce chiamato \"La Antigua\", di cui esistono prove sin dal XII secolo e si stima che sia nato nel 1334 e vissuto fino al 1881. Sotto di lui furono giurati i charter di Vizcaya nel 1476, Fernando II e nel 1483, Isabella I \"la Cattolica \".\nNell'anno 1562 il seggio giurato scompare e si ritiene che sia stato costruito un qualche tipo di tempio. Tre anni dopo, nel 1564, pensano di abbatterlo e sostituirlo con uno nuovo; anche allora ci fu una piantagione di germogli dell'albero simbolico. Nel 1665 fu costruito un tempio con sette sedie di pietra e gli scudi di Spagna e Vizcaya.\nNel 1742 fu piantato un alberello dietro il rostro che sarebbe stato chiamato \" Vecchio Albero \" e il cui tronco \u00e8 ancora visibile nei locali della Casa de Juntas de Guernica dove si trovava in un tempietto nel 1926. Nel 1811 il Padre Albero.\nIl vecchio albero (1742-1892).\nPiantato nel 1742 per sostituire l'albero del padre. Nel 1839, la reggente Mar\u00eda Cristina giur\u00f2 i Fueros per conto della regina Isabella II; questa \u00e8 stata l'ultima volta che si \u00e8 svolto questo rito.\nNel 1859 una piantina di due anni fu piantata davanti al tempio, che si prosciug\u00f2 due anni dopo. Nel 1861 fu piantato di nuovo un alberello. Il \" Vecchio Albero \" mor\u00ec nel 1892 e nel 1926 fu collocato in un piccolo tempio circolare su un lato della Casa de Juntas per essere esposto.\nL'albero figlio e i suoi successori.\nL'Albero Figlio, posto davanti al tempio con le sette sedie, \u00e8 quello che \u00e8 stato iconizzato in molte riproduzioni a partire dal XX secolo. Sotto questo albero, il primo presidente dell'autogoverno dei Paesi Baschi prest\u00f2 giuramento durante la Seconda Repubblica spagnola, il Lendakari Jos\u00e9 Antonio Aguirre (in seguito \u00e8 stata mantenuta l'usanza che tutti i presidenti del governo basco giurassero o promettessero le loro posizioni in questo luogo).\nHa assistito al bombardamento di Guernica nell'aprile 1937, in cui i dintorni della Casa de Juntas e l'albero non sono stati danneggiati. Quando le truppe franchiste presero Guernica nel 1937, nel quadro della guerra civile spagnola, si sparse la voce che diversi falangisti si stavano preparando ad abbattere l'albero con le asce, considerandolo un simbolo nazionalista. L'allora capitano del Tercio de Bego\u00f1a, Jaime del Burgo Torres (padre del deputato di Navarra Jaime Ignacio del Burgo) ordin\u00f2 di formare una squadra di requet\u00e9 armati con la quale circond\u00f2 l'albero e ne imped\u00ec il danneggiamento.\nIl 20 aprile del 2004 viene dichiarata in pensione ed \u00e8 morto a causa del fungo Armillaria mellea, di essere sostituito da uno dei suoi figli, nato nel 1986, il 25 febbraio del 2005, che ha presieduto la Camera dei Incontri di Guernica fino al 15 gennaio 2015. Nell'estate del 2014 questo albero ha subito un significativo deterioramento che lo ha messo a rischio. L'albero muore il 14 gennaio 2015, fatto certificato il giorno successivo dall'Universit\u00e0 dei Paesi Baschi. Il 2 marzo 2015 \u00e8 stato sostituito da un albero nato nel 2000 da una ghianda della quercia precedente (cio\u00e8 fratello di quello piantato nel 2005 e sostituito quello del 1858), cresciuto per due anni in un vivaio della societ\u00e0 forale Basalan vicino a Bilbao, incaricato della coltivazione di germogli dell'albero, e cresciuto in una foresta ad Arratia. La posizione dell'albero \u00e8 stata leggermente modificata per migliorare le condizioni di crescita delle radici.\nDietro il tempio c'\u00e8 un albero piantato il 3 febbraio 1979 da Ram\u00f3n Rubial che gode di buona salute e dovrebbe essere, secondo la tradizione, il nuovo albero.\nCi sono diversi alberi che discendono da questa quercia, che sono stati distribuiti in tutto il mondo in varie comunit\u00e0 della diaspora basca. Uno di loro esisteva intorno al 1985, piantato all'interno dell'edificio di un gruppo basco a Buenos Aires, il \" laurak-bat \" all'angolo tra i viali Belgrano e Lima. L'albero era stato lasciato in quello che era il ristorante del luogo. Un altro si trova in Plaza Vasca (-33.4256220, -70.6329888) accanto alla facciata della cappella \"Maternit\u00e0 di Santa Mar\u00eda Virgen\", del Santuario dell'Immacolata Concezione sulla collina di San Crist\u00f3bal a Santiago del Cile.\nAltri due sono registrati a Citt\u00e0 del Messico, uno di loro \u00e8 stato piantato nel 1998 dall'allora ministro della Cultura del governo basco, Mari Carmen Garmendia, presso il Colegio de las Vizcainas nel centro della citt\u00e0. Posizione premisurata all'interno dell'imponente edificio di oltre 10.000 mq fondato nel 1732 dai baschi Francisco de Echeveste, Manuel de Aldaco e Ambrosio de Meave, a grande testimonianza dell'importante presenza che i baschi hanno in Messico da secoli. L'altro alberello dell'Albero di Gernika \u00e8 stato donato in atto ufficiale dalla Delegazione di Euskadi in Messico il 16 maggio 2006, piantandolo sulla mediana di Cicer\u00f3n Street (angolo Cicer\u00f3n con Moliere, Colonia Polanco), vicino alla Delegazione del governo basco e della stessa Euskal Etxea del Messico.\nIl giuramento.\nIl Lehendakari Jose Antonio Aguirre ha fatto qui il giuramento, il valore simbolico del sito. Le parole utilizzate sono le seguenti:\nQuesto giuramento tradizionale \u00e8 stato modificato da Patxi L\u00f3pez prima della sua investitura a Lendakari il 7 maggio 2009:\nTre anni dopo, il nuovo Lendakari, I\u00f1igo Urkullu, il 15 dicembre 2012, tornato a un giuramento simile a quella tradizionale:\nIl Lendakari ha prestato giuramento sullo Statuto di Guernica e sul Fuero Viejo de Vizcaya.\nRiferimenti.\nL'Albero ha ispirato anche altri autori. Il drammaturgo Tirso de Molina gli ha regalato alcuni versi nelle sua opera La prudencia en la mujer\nDa parte sua, il poeta inglese William Wordsworth pubblic\u00f2 nel 1810 il sonetto The Oak of Guernica.\nLa traduzione spagnola del sonetto \u00e8 di Justo G\u00e1rate.\nL'inno.\n\"Gernikako arbola\" \u00e8 anche il titolo di una canzone, in forma di zortziko, presentata a Madrid nel 1853 dal bardo basco Jos\u00e9 Mar\u00eda Iparraguirre, musica di Juan Mar\u00eda Blas de Altuna y Mascarua, organista della basilica di Lequeitio, che celebra l'albero e la libert\u00e0 dei Paesi Baschi. Tale canzone \u00e8 un inno non ufficiale dei Paesi Baschi ed \u00e8 stata definita \"la Marsigliese dei baschi\".\nQuesto \u00e8 il testo della canzone \"Gernikako Arbola\" in basco gipuzkoano e la sua traduzione in italiano:\nIn letteratura.\nTirso de Molina definisce il Gernikako Arbola nella maniera seguente:"}
{"id": "1196439", "revid": "123048940", "url": "https://it.wikipedia.org/wiki?curid=1196439", "title": "Stadio Matusa", "text": "Lo stadio Comunale, comunemente noto con la denominazione informale di stadio Matusa, \u00e8 stato il principale impianto calcistico e la maggiore arena scoperta della citt\u00e0 italiana di Frosinone.\nAperto nel 1932, \u00e8 rimasto in uso fino al 15 giugno 2017, fungendo essenzialmente da campo interno della principale squadra locale, il .\nPer questa funzione, \u00e8 stato sostituito dallo stadio Benito Stirpe.\nStoria.\nCostruzione e evoluzione.\nCostruito nel 1932 su progetto dell'ingegner Edgardo Vivoli, l'impianto originario consisteva in un semplice campo erboso, del tutto privo di spalti e recintato da una semplice staccionata.\nAlla fine degli anni 1930 il campo venne dotato di una prima tribuna scoperta laterale. Nel secondo dopoguerra, a seguito dell'edificazione di alcune palazzine popolari del piano INA-Casa lungo la via Marittima, il terreno di gioco dovette essere leggermente spostato, continuando comunque ad insistere nella medesima area.\nCol passare degli anni lo stadio, sorto in una zona all'epoca periferica e scarsamente antropizzata, fin\u00ec per essere \"fagocitato\" dall'espansione urbana di Frosinone, trovandosi presto serrato in una selva di palazzine ad uso residenziale.\nNel 1949 la tribuna centrale venne dotata di una tettoia (dal punto di vista strutturale, un semiarco di cemento che parte dalle fondamenta dietro la tribuna e sporge al di sopra di essa) e fu edificato un ulteriore settore di spalti (i distinti) prospiciente ad essa. Successivamente per alcuni decenni non furono effettuati ulteriori interventi, sicch\u00e9 la struttura inizi\u00f2 presto a manifestare una certa obsolescenza. Per via di ci\u00f2, agli inizi degli anni 1970, il giornalista locale Luciano Renna soprannomin\u00f2 l'impianto \"Matusa\": tale nomignolo ebbe larga diffusione, arrivando ad essere \"de facto\" adottato in via preferenziale per designare lo stadio.\nAlla fine degli anni 1970 lungo i lati corti del campo vennero costruite due ulteriori gradinate (le curve): per praticit\u00e0 ed economia esse vennero realizzate con una struttura tubolare metallica non permanente.\nA seguito della promozione in Serie C1 del Frosinone, nel 1987 la capienza dello stadio fu portata a 10.000 spettatori, ampliando in particolare il settore dei distinti. La capienza fu poi quasi dimezzata negli anni successivi, allorch\u00e9 i giallobl\u00f9 retrocedettero in Serie D. Nel giugno 2006, a seguito della promozione in Serie B del , l'impianto pass\u00f2 da 5\u00a0600 a 9\u00a0680 posti (il surplus fu ricavato ampliando la tribuna centrale coperta, i distinti e le due curve).\nIl record di spettatori in una partita interna del Frosinone risale al campionato di Serie C1 1988-1989 con circa dodicimila spettatori per l'incontro Frosinone-.\nUltimi sviluppi e destino finale.\nA seguito della promozione in Serie A del Frosinone, il 16 maggio 2015 la societ\u00e0 e il comune concordarono di trasferire il terreno di gioco allo stadio Benito Stirpe (anche noto come stadio Casaleno, dal nome del quartiere cittadino in cui \u00e8 ubicato), costruito a partire dalla seconda met\u00e0 degli anni Ottanta, ma rimasto incompiuto e poi impiegato come campo di allenamento.\nIn attesa della conclusione dei lavori, il Frosinone ha continuato a giocare nell'impianto di via Marittima, su cui erano stati praticati alcuni adeguamenti: \nLa capienza dell'impianto arriv\u00f2 cos\u00ec a posti a sedere, inferiori agli standard del massimo campionato, ma sufficienti per ottenere dalla Lega Serie A una deroga provvisoria (di durata annuale) per continuare ad usufruirne.\nAl termine della stagione 2016-2017, lo stadio comunale \u00e8 stato chiuso e progressivamente demolito (ad eccezione della tribuna centrale, riadattata a spazio per eventi) facendo spazio ad un nuovo parco urbano. Il 15 giugno 2017 esso \u00e8 stato \"salutato\" ufficialmente per l'ultima volta dai suoi tifosi con una cerimonia svoltasi all'interno del rettangolo di gioco.\nLo Stadio oggi: il Parco del Matusa.\nNel novembre 2018 viene ufficialmente inaugurato il \"Parco del Matusa\": del vecchio stadio \u00e8 stato mantenuto, oltre il campo, esclusivamente la tribuna storica denominata \"Matusa\". Il parco \u00e8 stato dotato di pista ciclabile e zona pattinaggio, per incentivarne la frequentazione per passeggio e pratiche sportive.\nCon l'inaugurazione \u00e8 stata anche ufficializzata la gestione del parco da parte della societ\u00e0 privata Iniziative Editoriali s.r.l., a seguito della vittoria del Bando inaugurato dal Comune di Frosinone.\nDati tecnici.\nLo stadio presentava una struttura composita a pianta rettangolare. Gli spalti (capaci di un totale di 10 000 posti) si articolavano in quattro settori separati, costruiti a momenti alterni:\nGli spalti, data l'assenza di infrastrutture intermedie (p.es. pista di atletica, velodromo o simili), affacciavano direttamente sui bordi del terreno di gioco, la cui superficie era in erba naturale e misurava 110 \u00d7 65 m. L'illuminazione notturna era garantita da quattro cluster di riflettori alloggiati su altrettanti piloni posti in corrispondenza degli angoli del muro di cinta.\nIncontri di selezioni nazionali.\nLo stadio Matusa ha ospitato un incontro della Nazionale di calcio dell'Italia Under-21\nIl Matusa nella cultura di massa.\nLo stadio \u00e8 comparso nello spot trailer del videogioco \"FIFA 12\"."}
{"id": "1196444", "revid": "122570825", "url": "https://it.wikipedia.org/wiki?curid=1196444", "title": "The Return of the King (film 1980)", "text": "The Return of the King \u00e8 un film di animazione per la TV britannico diretto da Jules Bass e Arthur Rankin Jr. \u00c8 un adattamento del romanzo \"Il Signore degli Anelli\" di J. R. R. Tolkien.\nTrama.\nMentre Frodo e Sam sono in viaggio per raggiungere il Monte Fato e distruggere l'Unico Anello, forgiato da Sauron l'Oscuro Signore di Mordor, i loro amici - una volta erano insieme come \"Compagnia dell'Anello\", ma ora si sono divisi -, Aragorn, Legolas e Gimli, combattono per la libert\u00e0 della Terra di Mezzo, contro le forze oscure del malvagio Sauron.\nProduzione.\nIl film \u00e8 stato creato dallo stesso team che aveva lavorato nel film del 1977 \"The Hobbit\".\nNon \u00e8 considerato il naturale proseguimento del film del 1978 \"Il Signore degli Anelli\" realizzato dal regista Ralph Bakshi. Questo, a causa della mancanza di finanziamenti, era stato interrotto dopo la battaglia del Fosso di Helm, mentre \"Il ritorno del re\" riprende la storia dove si era interrotta con \"Lo Hobbit\", e offre un breve riepilogo ampiamente riadattato degli eventi dei primi due libri della trilogia tolkeniana, \"La Compagnia dell'Anello\" e \"Le due torri\".\nAnche lo stile di realizzazione \u00e8 pi\u00f9 simile a quello de \"Lo Hobbit\" che a quello de \"Il Signore degli Anelli\", che era stato realizzato con il rotoscopio.\nDistribuzione.\nIl film \u00e8 stato distribuito dalla Rankin/Bass Productions come speciale TV nel 1980. \u00c8 stato distribuito sia in VHS sia in DVD."}
{"id": "1196445", "revid": "1543377", "url": "https://it.wikipedia.org/wiki?curid=1196445", "title": "Esplosione demografica", "text": "Il termine esplosione demografica si riferisce all'aumento esponenziale della popolazione umana durante gli ultimi decenni del XX secolo.\nTale aumento \u00e8 correlato all'aumento della densit\u00e0 di popolazione nelle specifiche aree del pianeta (ad es. sud-est Asiatico).\nConsiderazioni sociali, ambientali e politiche.\nLa \"densit\u00e0 di popolazione\", solitamente espressa in individui per chilometro quadrato, \u00e8 un dato piuttosto ambiguo.\nSe l'area cui ci si riferisce non ha una connotazione amministrativa o sociale, la media che risulta non ha molto senso. Le densit\u00e0 di popolazione di una citt\u00e0, una regione, o uno Stato sono dati interessanti perch\u00e9 consentono una pianificazione delle riserve.\nDa un punto di vista sociale, la presenza di molti individui \u00e8 un fatto positivo in quanto permette un maggior numero di relazioni. Tuttavia \u00e8 noto dai tempi di Aristotele e confermato dalle ricerche moderne, che se il numero di relazioni interpersonali \u00e8 troppo elevato, il loro effetto sull'individuo diviene negativo. \u00c8 pi\u00f9 sfumato il punto di vista commerciale, per cui il numero di clienti o fornitori diviene troppo alto solo quando non \u00e8 pi\u00f9 tecnologicamente possibile gestirlo. Dunque l'aumento della popolazione affiancato dal miglioramento della tecnologia favorisce le relazioni commerciali rispetto a quelle di tipo personale.\nAl Gore \u00e8 tra i pochi politici a manifestare una prudente preoccupazione per l'esplosione demografica. In Una scomoda verit\u00e0 Gore menziona l'esplosione demografica in relazione alla disponibilit\u00e0 globale di risorse. Normalmente, i politici sono maggiormente preoccupati dai segnali di \"calo della popolazione\", in quanto il nostro modello economico non \u00e8 in grado di supportare una popolazione in diminuzione. Il calo della popolazione dovuto alla bassa natalit\u00e0 di alcune aree industrializzate viene compensato con l'immigrazione.\nIsaac Asimov, noto pi\u00f9 come professore di biochimica che come romanziere, si \u00e8 preso la briga di calcolare che la popolazione umana sul pianeta Terra possa arrivare a \"quarantamila miliardi\" di individui. Una cifra di fronte alla quale gli oltre sette miliardi attuali (ad Ottobre 2016) impallidiscono. Per calcolare tale cifra Asimov ha considerato che tutta l'energia solare disponibile debba essere utilizzata per coltivare alghe unicellulari su tutta la superficie del pianeta e ha stimato quanti chili di carne animale possano sostentarsi col cibo vegetale risultante. Asimov ha usato l'equazione di Malthus (vedi sotto) per calcolare che quel livello di sovrappopolazione possa essere raggiunto attorno all'anno domini 2442 agli attuali tassi di crescita.\nModelli scientifici.\nLa crescita della popolazione \u00e8 stata studiata sperimentalmente su specie diverse da quella umana. Per specie contraddistinte da una successione discreta di generazioni, tipicamente una nuova generazione ogni anno, risulta pi\u00f9 facile calcolare il numero di nuovi nati in funzione del numero corrente di individui fertili. Quest'approccio moltiplicativo conduce ad una crescita che \u00e8 letteralmente \"esponenziale\", secondo il modello ispirato da Malthus.\ndove P0 = popolazione iniziale,\nr = tasso intrinseco di accrescimento = tasso di natalit\u00e0 - tasso di mortalit\u00e0,\nt = tempo.\nIl valore di r \u00e8 determinato anche in base alle unit\u00e0 di tempo scelte, ore giorni, anni. Quasi tutte le popolazioni umane aumentano con un tasso del 3 per cento o inferiore all'anno (r=0,03 all'anno) mentre per il prolifico surmolotto (\"Rattus norvegicus\") \u00e8 r=0,015 \"al giorno\".\nOgni specie vivente ha, per\u00f2, dei suoi propri sistemi di autoregolazione per cui la densit\u00e0 di popolazione tende a non superare certi valori critici. Nel citato surmolotto, per esempio, le femmine omettono, in ambienti sovraffollati, di costruire nidi completi ed abbandonano i piccoli precocemente cosicch\u00e9 la mortalit\u00e0 infantile raggiunge punte molto elevate (dell'80% e del 96% in due esperimenti di J.B. Calhoun del 1962). Stress ed esaurimento endocrino, riduzione della fertilit\u00e0, infanticidio e cannibalismo sono solo alcuni dei complessi meccanismi riportati che le diverse specie adottano per modificare il proprio tasso di accrescimento in dipendenza dalla densit\u00e0 di popolazione.\nIl modello logistico migliora l'accuratezza del modello malthusiano introducendo la considerazione che i tassi di natalit\u00e0 e mortalit\u00e0 dipendono dalla densit\u00e0 di popolazione. Mentre l'equazione di Malthus poteva essere definita ponendo l'incremento di popolazione direttamente proporzionale alla popolazione esistente, ossia dP = rP, l'accrescimento logistico viene definito ponendo\ndove K \u00e8 la capacit\u00e0 portante dell'ambiente, mentre il termine dt equivale all'intervallo di tempo tra due generazioni. Considerata come equazione differenziale, l'equazione logistica pu\u00f2 essere risolta in modo esatto. Alternativamente, pu\u00f2 essere integrata numericamente utilizzando un metodo alle differenze finite. Lo schema di Eulero, il pi\u00f9 semplice, prevede di fissare un intervallo di tempo formula_3 costante e valutare l'accrescimento per ogni intervallo successivo\nRobert May ha sostenuto che in situazioni biologiche contraddistinte da generazioni discrete, tipicamente insetti, la descrizione matematica appropriata \u00e8 in termini di equazioni non lineari alle differenze. Data la natura del fenomeno, \u00e8 comunque possibile che lo schema discreto rappresenti un modello migliore dell'equazione continua da cui era stato ottenuto. \u00c8 facile vedere come dalla formula sopra si possa ottenere la mappa logistica\nponendo \u0394t = 1 (un'unit\u00e0 di tempo) e sostituendo formula_6 in entrambi i membri dell'uguaglianza. Con queste posizioni si ottiene \u03bb = r + 1.\nPer tassi di accrescimento insolitamente alti oppure, che \u00e8 lo stesso, per unit\u00e0 di tempo insolitamente grandi, la mappa logistica genera un \"comportamento caotico\". Secondo il valore di \u03bb, la popolazione pu\u00f2 tendere a un valore stabile, oscillare ciclicamente attorno a un numero (finito) di valori, oppure variare senza mai ripetersi attorno a quello che viene chiamato attrattore strano. Il conio del termine chaos per descrivere questo comportamento viene accreditato da May a James Yorke, anche se l'articolo concomitante cui si riferisce appare l'anno successivo.\nAltri modelli pi\u00f9 sofisticati sono stati costruiti per popolazioni e ambienti specifici, per esempio per descrivere l'equilibrio preda-predatore con le equazioni di Lotka-Volterra."}
{"id": "1196446", "revid": "154893", "url": "https://it.wikipedia.org/wiki?curid=1196446", "title": "Memory card Playstation", "text": ""}
{"id": "1196447", "revid": "118224220", "url": "https://it.wikipedia.org/wiki?curid=1196447", "title": "Acer saccharum nigrum", "text": "L'acero nero (\"Acer saccharum nigrum\" ) \u00e8 un albero appartenente alla famiglia Sapindaceae, strettamente correlato all'acero da zucchero (\"Acer saccharum\"), del quale \u00e8 considerato una sottospecie.\nDistribuzione e habitat.\n\u00c8 distribuito in un areale simile, sebbene pi\u00f9 ristretto, a quello di \"A. saccharum\", che comprende aree nord-orientali degli Stati Uniti e dell'estremo sud del Canada, nella provincia dell'Ontario.\nDescrizione.\nHa foglie trilobate e gli alberi maturi raggiungono un'altezza compresa tra i 21 e i 34 metri.\nUsi.\nSimilmente all'acero da zucchero, dalla linfa dell'acero nero \u00e8 possibile ricavare lo sciroppo d'acero. Il suo legno \u00e8 inoltre un apprezzato come materiale per la realizzazione di mobili e di strumenti musicali."}
{"id": "1196448", "revid": "647919", "url": "https://it.wikipedia.org/wiki?curid=1196448", "title": "Acero nero", "text": ""}
{"id": "1196449", "revid": "36426", "url": "https://it.wikipedia.org/wiki?curid=1196449", "title": "Cassero Senese (Paganico)", "text": "Il Cassero Senese di Paganico \u00e8 la principale struttura fortificata dell'omonima localit\u00e0 del comune di Civitella Paganico.\nStoria.\nUn primo complesso fortificato fu eretto dai Senesi attorno alla met\u00e0 del Duecento per il controllo della via di comunicazione lungo il fiume Ombrone che da Siena conduceva verso Grosseto.\nA seguito della devastazione subita nel 1328 per opera delle truppe di Castruccio Castracani, fu completamente ricostruita la cinta muraria, con 4 possenti fortificazioni, una per ogni lato; a nord-est venne edificato l'imponente complesso del Cassero Senese.\nLe strutture fortificate, assieme al centro storico di Paganico, fecero parte della Repubblica di Siena fino alla met\u00e0 del Cinquecento, epoca in cui, a seguito della definitiva caduta dello stato senese, entrarono a far parte del Granducato di Toscana e, da allora, ne seguirono le sorti.\nNel corso dei secoli successivi il luogo perse l'importanza strategica che aveva assunto nelle epoche precedenti ed and\u00f2 incontro ad un lento declino. Le conseguenze del degrado sono state la perdita di molte parti dell'originaria cinta muraria e il diroccamento di quasi tutte le fortificazioni. Mentre il Cassero Senese si \u00e8 ben conservato, le altre strutture hanno perso quasi completamente gli originari splendori; solo la Porta Grossetana, situata sul lato opposto rispetto al Cassero, si \u00e8 mantenuta discretamente.\nDescrizione.\nIl Cassero Senese di Paganico si presenta come una possente fortificazione costituita da due distinti corpi di fabbrica addossati tra loro. Entrambi rivestiti in pietra e laterizio, si caratterizzano per una serie di finestre che si aprono, nella parte superiore, sia verso l'esterno che verso il centro del paese.\nIl corpo di fabbrica principale presenta, al livello stradale, una doppia porta costituita da un doppio arco sia sul lato esterno che su quello interno, dove l'arco a sesto acuto riempito poggia su quello sottostante ribassato. Mentre all'esterno i caratteri stilistici risultano piuttosto semplici con una finestra quadrata che si apre tra i due archi, nel lato interno la porta \u00e8 decorata in travertino e marmo bianco e presenta lo stemma bianco e nero di Siena al di sopra dell'arco inferiore ribassato, sopra il quale vi \u00e8 una finestra quadrangolare ripartita in due sezioni.\nLe finestre che si aprono su questo corpo di fabbrica si dispongono su due livelli alla sommit\u00e0 della parete interna, separati tra loro da cordonature, mentre sul lato esterno ci sono tre finestre quadrate sopra l'arco a sesto acuto che si dispongono a triangolo, mentre quelle che si aprono sulla parte sommitale sono disposte su un unico livello che poggia su una serie di mensole sporgenti che racchiudono altrettanti archetti ciechi.\nLa torre, pi\u00f9 alta e stretta rispetto al corpo di fabbrica attiguo, presenta anche alcune feritoie che lasciano immaginare il ruolo di difesa ed offesa, oltre alle funzioni di avvistamento."}
{"id": "1196450", "revid": "78273", "url": "https://it.wikipedia.org/wiki?curid=1196450", "title": "Nicola Bucharin", "text": ""}
{"id": "1196455", "revid": "1543377", "url": "https://it.wikipedia.org/wiki?curid=1196455", "title": "Lyc\u00e9e fran\u00e7ais de Pondich\u00e9ry", "text": "Il Liceo francese di Pondicherry (francese: Lyc\u00e9e fran\u00e7ais de Pondich\u00e9ry), nell'Unione territoriale di Pondicherry, India, \u00e8 una delle scuole francesi pi\u00f9 importanti dell'Asia meridionale.\nFu fondato col nome di \"Coll\u00e8ge Royal\" il 26 ottobre 1826 e oggi costituisce il pi\u00f9 antico liceo francese al di fuori della Francia.\nConta oltre 1400 studenti distribuiti tra le varie classi, dal livello elementare fino al diploma di baccalaureato."}
{"id": "1196461", "revid": "767487", "url": "https://it.wikipedia.org/wiki?curid=1196461", "title": "French Kiss", "text": "French Kiss \u00e8 un film commedia romantica del 1995, diretto da Lawrence Kasdan e scritto da Adam Brooks.\nTrama.\nKate \u00e8 una giovane statunitense in attesa di ottenere la cittadinanza canadese e vive a Toronto con il fidanzato Charlie. Quando Charlie si trasferisce a Parigi per motivi di lavoro, Kate resta in Canada poich\u00e9 ha una paura folle degli aerei e non pu\u00f2 spostarsi dal paese finch\u00e9 non avr\u00e0 ottenuto la cittadinanza. Poco tempo dopo, da Parigi riceve una telefonata da Charlie che le dice di essersi innamorato di una francese, Juliette, e di non avere pi\u00f9 intenzione di tornare a casa. Disperata e decisa a riconquistare il suo fidanzato, Kate trova il coraggio di prendere un aereo e parte per Parigi.\nDurante il volo fa la conoscenza di Luc, un ladro che sta tentando di trasportare una collana rubata che intende rivendere per ricavarne il denaro necessario ad acquistare il terreno per coltivare un vitigno tutto suo. Luc nasconde la collana (celata in una piccola pianta di vite) nella borsa della ragazza e le offre un passaggio fino all'albergo del fidanzato. Inseguita da Luc, Kate invece prende un taxi e giunge all'Hotel George V. Vedendo Charlie baciare la bella Juliette, Kate sviene e viene derubata da un altro ladro, Bob. Luc porta Kate da Bob per recuperare la borsa ma il ladro ha gi\u00e0 rivenduto tutto il contenuto, ad eccezione della piantina di vite. Luc si riprende la pianta e Kate, capendo che lui \u00e8 un ladro e che finora l'ha solo usata, lo abbandona per andare all'ambasciata americana e tentare di tornare a Toronto.\nNon essendo pi\u00f9 cittadina americana e non ancora canadese, le due rispettive ambasciate rifiutano di aiutarla e Kate non ha posto dove andare. Nel frattempo Luc si accorge che nella pianta non c'\u00e8 pi\u00f9 la collana, che probabilmente \u00e8 rimasta nella borsa di Kate. Luc ritrova Kate in procinto di prendere un treno per Cannes, dove sa che Charlie incontrer\u00e0 i genitori di Juliette. Intanto la polizia, al corrente della vicenda della collana, sta cercando Luc, ma ne perde le tracce poco prima che lui prenda il treno con Kate. Durante il viaggio Kate si sente male e i due devono scendere dal treno, proprio nel luogo dove \u00e8 nato e cresciuto Luc, che cos\u00ec riallaccia dopo molto tempo i rapporti con la famiglia e racconta a Kate la sua storia personale e i suoi progetti futuri. Luc, pur non avendo ritrovato la collana nella borsa di Kate, si offre comunque di aiutarla a riconquistare Charlie, ma Kate gli rivela che la collana \u00e8 al sicuro e che potr\u00e0 quindi comprarsi il vigneto.\nGiunti a Cannes, Kate viene avvicinata dall'ispettore Cardon, che le promette di non arrestare Luc se lei restituir\u00e0 la collana in forma anonima entro ventiquattro ore. Kate si reca quindi alla gioielleria Cartier, dove la aspetta il poliziotto, dopodich\u00e9 d\u00e0 a Luc tutti i suoi soldi, fingendo che siano quelli che la gioielleria le ha dato per la collana. Pur essendo riuscita a far ingelosire Charlie, Kate capisce di non amarlo pi\u00f9 e lo lascia. Luc, d'altronde, si rende conto di essere innamorato di Kate e la raggiunge in aeroporto per chiederle di restare con lui in Francia; lei, che ormai non ha pi\u00f9 paura di volare, accetta e i due vanno a vivere insieme nella tenuta agricola di lui."}
{"id": "1196462", "revid": "773636", "url": "https://it.wikipedia.org/wiki?curid=1196462", "title": "Badia di Sant'Andrea (Loro Ciuffenna)", "text": "La badia di Sant'Andrea \u00e8 un edificio religioso che si trova poco fuori dal centro, lungo la via che conduce a San Clemente, nel comune di Loro Ciuffenna, in provincia di Arezzo.\nGi\u00e0 esistente nell'XI secolo, nel 1425 venne incorporata all'abbazia di Vallombrosa, quindi nel XVI secolo divenne suffraganea di Gropina. L'edificio, esempio di romanico particolarmente austero, presenta una facciata a grandi conci di arenaria con semplice portale architravato e bifora con capitello a stampella. Sulla parte terminale \u00e8 il piccolo campanile a vela.\nL'interno, a navata unica con copertura lignea, \u00e8 concluso da un'abside quadrangolare voltata a crociera. La parte absidale, adibita ad annesso agricolo, \u00e8 separata da una parete su cui \u00e8 inserito un dipinto settecentesco con la \"Madonna col Bambino tra i santi Andrea e Giovanni Gualberto\". In prossimit\u00e0 del presbiterio si apre una celletta che conserva le reliquie dell'eremita Frate Forte."}
{"id": "1196464", "revid": "436907", "url": "https://it.wikipedia.org/wiki?curid=1196464", "title": "Wannabe (Spice Girls)", "text": "Wannabe \u00e8 un singolo del gruppo musicale britannico Spice Girls, pubblicato il 26 giugno 1996 come primo estratto dal primo album in studio \"Spice\".\nDescrizione.\nIl brano \u00e8 stato scritto dalle Spice Girls insieme a Richard Stannard e Matt Rowe ed \u00e8 diventato un simbolo della seconda met\u00e0 degli anni novanta e della musica pop in generale. Victoria Adams, a differenza della altre componenti del gruppo, non ha una parte da solista nel brano.\nPubblicazione.\nIl singolo \u00e8 stato pubblicato in tutta Europa nel 1996 attraverso la Virgin Records ed \u00e8 sbarcato negli Stati Uniti d'America l'anno successivo. Con questo brano il gruppo \u00e8 entrato nelle classifiche musicali di tutto il mondo raggiungendo la prima posizione in ben 32 paesi in svariate classifiche ed \u00e8 stato il primo di una lunga serie (in totale saranno nove) di primi posti conquistati dal gruppo nel Regno Unito, paese nel quale \u00e8 stato certificato triplo disco di platino.\nVideo musicale.\nIl video, che \u00e8 un piano sequenza ed ha una durata maggiore rispetto a quella della canzone stessa, \u00e8 ambientato in un noto hotel londinese e mostra le cinque ragazze e le loro personalit\u00e0, che irrompono in un ricevimento della high society e cantano il brano, coinvolgendo in un clima festoso e a tratti anche popolare un pubblico composto da persone molto abbienti o aristocratiche. Alla fine del video le ragazze fuggono salendo su un autobus.\nRimasero nella storia in particolare le acrobazie compiute da Melanie C, \"Sporty Spice\", durante il video, che vince il titolo di \"Miglior video dance\" agli MTV Video Music Awards 1997.\nCover.\nLa canzone \u00e8 stata rifatta pi\u00f9 volte da vari artisti:\nTracce.\nQuesti sono i formati e le rispettive tracklist delle principali pubblicazioni del singolo"}
{"id": "1196470", "revid": "729019", "url": "https://it.wikipedia.org/wiki?curid=1196470", "title": "87\u00aa Squadriglia aeroplani", "text": "La 87\u00aa Squadriglia aeroplani era un reparto di volo italiano costituito nei tardi anni dieci e disciolto nei primi anni quaranta del XX secolo.\nLa squadriglia, operativa sia durante la prima che la seconda guerra mondiale, fu protagonista di uno degli episodi pi\u00f9 significativi della storia dell'aviazione militare italiana, il volo su Vienna.\nStoria.\nLa 87\u00aa Squadriglia aeroplani, fu ufficialmente costituita il 2 febbraio 1918 sul campo di Ponte San Pietro (Bergamo), battezzata \"Serenissima\" in omaggio alla Repubblica di Venezia. Nel 1971 uno dei quattro distintivi di squadriglia scelti per creare lo stemma dell'Aeronautica Militare fu quello dell'87\u00aa, nel quadrante inferiore destro compare quindi il gonfalone scarlatto del Leone di San Marco con la spada e con il libro del Vangelo di San Marco chiuso su sfondo porpora.\nPrima guerra mondiale.\nNasce al comando del Capitano Alberto Masprone che dispone di altri 8 piloti tra cui i Tenenti Aldo Finzi, Antonio Locatelli e Giordano Bruno Granzarolo.\nFinzi nel 1923 fu Vicecommissario all'Aeronautica nel Governo Mussolini fino al 29 agosto 1925 quando, in seguito al coinvolgimento nell'affare Giacomo Matteotti, si ritira a vita privata ed il 24 marzo 1944 viene fucilato alle Fosse Ardeatine come partigiano ebreo.\nVolando su aerei SVA 5, operando inizialmente dalla base di San Pelagio (Due Carrare, provincia di Padova) nel X Gruppo (poi 10\u00ba Gruppo). \nIl 21 febbraio va all'Aeroporto di Brescia-Ghedi eccetto la 3\u00aa Sezione, inquadrata nell'XI Gruppo ed il 5 maggio bombarda la centrale di Stenico. Per il bombardamento lo SVA disponeva di 3 attacchi per 3 bombe da 162 mm.\nIl 20 maggio torna a San Pelagio ed alla fine del mese arrivano anche i Tenenti Ludovico Censi e Piero Massoni.\nIl 21 maggio il Sottotenente Francesco Ferrarin e Locatelli eseguono una ricognizione a Friedrichshafen sul Lago di Costanza sede dei dirigibili Zeppelin.\nIl 17 luglio 3 SVA tra cui il Sergente Gino Allegri bombardano Pola con 20 Caproni.\nDopo un colloquio alla fine di giugno con il Generale Luigi Bongiovanni, Comandante Superiore d'Aeronautica, Masprone inizia la preparazione per un volo su Vienna con 14 aerei compresa la creazione di un biposto per Gabriele D'Annunzio collaudato dal Cap. Natale Palli.\nUn primo tentativo venne compiuto il 2 agosto, ma a causa della nebbia incontrata sulle Alpi ed in Pianura Padana i tredici apparecchi che vi parteciparono dovettero rinunciare all'impresa; sette velivoli riuscirono a ritornare alla base, mentre altri furono costretti ad atterrare in campi diversi e tre aerei risultarono inutilizzabili. Un ulteriore, secondo tentativo si comp\u00ec l'8 agosto, ma il vento contrario sull'Isonzo mand\u00f2 a monte l'impresa anche questa volta. \nIl 9 agosto, dopo che Masprone ottiene l'autorizzazione, partirono undici apparecchi per il noto Volo su Vienna. \nIl volo su Vienna, pur essendo stato militarmente inoffensivo, ebbe una vastissima eco morale, psicologica e propagandistica sia in Italia che all'estero, e compromise sensibilmente l'opinione pubblica dell'Impero asburgico.\nIl 7 settembre Massoni comp\u00ec un volo di circa 600 chilometri per bombardare da quota inferiore a 200 metri gli impianti ferroviari di Lienz ed il comando passa a Natale Palli. Il 24 e il 31 gli SVA bombardano Fortezza (Italia).\nIl 14 settembre 7 SVA bombardano i depositi di Osoppo ed il 17 la stazione di Casarsa della Delizia.\nNel frattempo il reparto passa al IV Gruppo, il 22 ottobre bombarda le installazioni di Casarsa ed il 27 ottobre il Tenente Vincenzo Contratti venne abbattuto dall'asso Oberleutnant Ludwig Hautzmayer su Portobuffol\u00e9. \nAl 4 novembre 1918 disponeva di 8 piloti per 14 SVA; la squadriglia comp\u00ec 159 voli durante la prima guerra mondiale, incluso il celebre volo su Vienna al comando del maggiore D'Annunzio.\nPeriodo interbellico.\nNel 1919 il 20 marzo muore Palli ed il comando passa a Granzarolo e tra le sue file vol\u00f2 il capitano dei Bersaglieri Rino Corso Fougier.\nAl 20 aprile 1919 disponeva di 13 SVA.\nNegli anni successivi l'87\u00aa Squadriglia fece parte del 19\u00ba Stormo.\nIl 20 dicembre 1925 \u00e8 nel 67\u00ba Gruppo del 21\u00ba Stormo di Bologna sugli Ansaldo A.300 della Regia Aeronautica oltre agli SVA.\nDal 25 maggio 1927 passa nel XV Gruppo e dal 25 agosto 1928 nel 63\u00ba Gruppo.\nDal maggio 1929 passa sugli Ansaldo A.120 e nel settembre 1936 sugli IMAM Ro.37.\nSeconda guerra mondiale.\nAllo scoppio del secondo conflitto mondiale la squadriglia era di stanza all'Aeroporto di Padova con 4 Caproni Ca.311 nel 65\u00ba Gruppo del 21\u00ba Stormo Osservazione Aerea operando a supporto della 4\u00aa Armata per l'Aviazione Ausiliaria per l'Esercito. \nIl 1\u00ba marzo 1941 \u00e8 nel LXV Gruppo del 21\u00ba Stormo con una Sezione all'Aeroporto di Parma con 3 Ca.311.\nIl 20 marzo successivo diventa autonoma e va all'Aeroporto di Foggia.\nSempre alle dipendenze del 21\u00ba Stormo o come reparto autonomo, l'87\u00aa decoll\u00f2 da vari aeroporti dell'Italia meridionale e dell'Africa Settentrionale, per essere poi dislocata all'Aeroporto di Ponte Olivo di Gela (CL) entrando nel 20\u00ba Stormo da ricognizione.All'inizio del 1943 i piloti compiono il passaggio sui bimotori Caproni Ca.311 e poi passarono al CA 314 trasferendosi, a luglio, nell'Aeroporto di Novi Ligure sotto il comando del 19\u00ba Stormo da ricognizione.\nIl 15 agosto 1943 la Serenissima veniva sciolta definitivamente."}
{"id": "1196472", "revid": "68105", "url": "https://it.wikipedia.org/wiki?curid=1196472", "title": "The Pursuit of Happyness", "text": ""}
{"id": "1196477", "revid": "1035751", "url": "https://it.wikipedia.org/wiki?curid=1196477", "title": "Chiesa di Santa Maria Assunta (Loro Ciuffenna, capoluogo)", "text": "La chiesa di Santa Maria Assunta \u00e8 un edificio sacro che si trova nel centro di Loro Ciuffenna, in provincia di Arezzo e diocesi di Arezzo-Cortona-Sansepolcro.\nStoria e descrizione.\nAntica cappella gentilizia del castello dei Guidi, \u00e8 documentata come parrocchia dal 1275.\nSullo scorcio del XIV secolo venne ampliata inglobando una delle torri delle mura, di cui resta visibile l'accesso originario.\nLa costruzione, ruotata di 90 gradi rispetto alla struttura primitiva, ha un impianto a navata unica coperta da tetto a capriate lignee. Sulla facciata si apre un portale in bozze di pietra arenaria con architrave sormontato da una lunetta nella quale sono scolpiti l\"Agnus Dei\" e la \"Croce\".\nAll'interno, a navata unica, conserva, sulla destra, affreschi frammentari tre-quattrocenteschi, fra i quali la \"Visitazione di Santa Elisabetta\" ed un \"Santo Martire\" riferibili a Mariotto di Cristofano. A destra sono le due importanti tavole con l\"Annunciazione\" (1555) e la \"Piet\u00e0\" (1561) di Carlo Portelli.\nAll'altare maggiore \u00e8 collocato il polittico con la \"Madonna dell'Umilt\u00e0 fra i ss. Martino, Andrea, Agata e Giovanni Battista\" di Lorenzo di Bicci."}
{"id": "1196481", "revid": "1418004", "url": "https://it.wikipedia.org/wiki?curid=1196481", "title": "Humphrey Carpenter", "text": "La sua grande produzione letteraria include opere per l'infanzia pi\u00f9 le biografie di J. R. R. Tolkien (1977) - del quale cur\u00f2 nel 1981 una scelta dell'epistolario - W. H. Auden (1981), Ezra Pound (1988), Evelyn Waugh (1989), Benjamin Britten (1992), Robert Runcie (1997), e Spike Milligan (2004).\nMor\u00ec a causa di un infarto, favorito dalla malattia di Parkinson di cui soffriva da molti anni."}
{"id": "1196485", "revid": "180559", "url": "https://it.wikipedia.org/wiki?curid=1196485", "title": "Wheel war", "text": "Una Wheel war \u00e8 una contesa fra utenti privilegiati in un sistema online e condiviso di computer, nel quale ogni utente cerca di carpire o di inventare modi per interferire con l'uso altrui di questo sistema. Sebbene spesso tutto ci\u00f2 venga fatto come uno scherzo, ovvero solo per divertimento, o solo per flammare, avvenimenti di questo genere possono anche essere causati da seri disaccordi amministrativi.\nOrigine del termine.\nIl termine \u00e8 stato coniato nel sistema operativo TENEX, il quale \u00e8 stato distribuito diffusamente col nome TOPS-20 negli anni '60 e i primi '70: WHEEL rappresenta, in questo sistema, un grado superiore di un utente rispetto a OPERATOR. La scelta della parola WHEEL deriva, a sua volta, dall'espressione gergale \"big wheel\", corrispondente all'italiano \"pezzo grosso\".\nA causa dello spostamento di sviluppatori del sistermi operativi e utenti dal TENEX/TOPS-20 verso Unix, il termine \u00e8 stato quindi adottato similmente anche nella comunit\u00e0 Unix. In molti sistemi Unix, il comando su pu\u00f2 essere utilizzato per acquisire l'accesso di superuser in una macchina. A causa di un abuso eccessivo di questo comando, gli amministratori di sistema decisero di limitare l'utilizzo di questo comando solo agli utenti di un certo gruppo; pertanto, questo gruppo \u00e8 stato spesso chiamato come \"\"wheel\" (ruota), che indica un grado maggiore di fiducia rispetto ad un operatore di sistema\nNei sistemi GNU il comando su non supporta \"wheel\"\", principalmente per ragioni \"filosofiche\"."}
{"id": "1196486", "revid": "1573940", "url": "https://it.wikipedia.org/wiki?curid=1196486", "title": "Xiao meihuaquan", "text": "Xiao meihuaquan (\u5c0f\u6885\u82b1\u62f3, \"Piccolo Pugilato del Fiore di Prugno\") \u00e8 il nome che hanno alcune forme di stili di arti marziali cinesi differenti. Una forma Shaolin Meihuaquan prende questo nome, ma la sequenza pi\u00f9 conosciuta a livello mondiale \u00e8 quella dello stile Cailifo \u8521\u674e\u4f5b, di cui \u00e8 un esercizio molto importante. La sequenza rispetta uno schema a croce come quello dei Pali del Fiore di Prugno (Meihuazhuang). Nella Plum Blossom International Federation questa sequenza \u00e8 inserita nel secondo livello di apprendimento Intermedio corrispondente alla Frangia Verde nella cintura."}
{"id": "1196487", "revid": "45891", "url": "https://it.wikipedia.org/wiki?curid=1196487", "title": "Wheel War", "text": ""}
{"id": "1196488", "revid": "2162083", "url": "https://it.wikipedia.org/wiki?curid=1196488", "title": "Porsche Cayman", "text": "La Porsche Cayman (letteralmente caimano) \u00e8 una coup\u00e9 sportiva a due posti secchi e propulsore centrale prodotta dalla casa automobilistica tedesca Porsche; come la sorella Porsche Boxster veniva assemblata - dal 2005 al 2011 - prevalentemente in Finlandia dalla Valmet Automotive, per l'insufficiente capacit\u00e0 produttiva dello stabilimento Porsche di Stoccarda; le parti meccaniche provenivano comunque dalla Germania. Nel periodo di transizione 2011/2012 la Cayman \u00e8 stata invece assemblata esclusivamente a Stoccarda, cos\u00ec come la Boxster. A partire dalla fine del 2012, le nuove Cayman vengono assemblate nell'ex stabilimento Karmann di Osnabr\u00fcck, nel frattempo acquisito da Volkswagen che a sua volta controlla il capitale della Porsche AG. \u00c8 direttamente derivata dalla Boxster, di cui rappresenta la versione coup\u00e9\nCayman 987 mkI (2006-2008).\n2006: la Cayman S.\nIn seguito alla presentazione del nuovo modello Porsche Boxster (987) al Salone dell'Auto di Parigi del settembre 2004, iniziano a trapelare notizie circa la prossima entrata in produzione del corrispondente modello coup\u00e9, destinato a colmare il vuoto esistente tra la Boxster e la Porsche 911. La Casa di Stoccarda ritiene infatti che vi sia sufficiente mercato per una coup\u00e9 a due posti secchi e motore centrale, che derivi carrozzeria e meccanica dalla Boxster ma adotti una nuova denominazione (fatto inevitabile, trattandosi di una coup\u00e9 e non di una roadster).\nLa Cayman S viene quindi presentata ufficialmente al Salone di Francoforte del 2005 (M.Y. 2006) riscontrando notevole interesse da parte di pubblico e stampa specializzata di tutto il mondo.\nIl motore ad iniezione indiretta da 3,4 litri di cilindrata deriva dal 3,2 litri della Boxster M.Y. 2005, ma adotta le soluzioni tecniche del propulsore di 3,6 litri della coeva Porsche 911 (997), quali controllo della fasatura e alzata delle valvole (sistema Variocam Plus), oltre ovviamente alla maggior cubatura: da cui l'aumento di coppia e potenza (dai 280 \u00a0CV del 3,2 litri a 295 \u00a0CV). Lo stesso propulsore verr\u00e0 poi utilizzato sulla Boxster S.\n2007: la Cayman.\nIl suffisso S nella denominazione del modello presentato nel 2005 lascia presagire l'esistenza di una versione meno potente, destinata ad entrare in produzione a breve: si tratta infatti della Cayman, che viene presentata nel 2007 ed \u00e8 dotata del propulsore da 2,7 litri e 245 \u00a0CV, munito del nuovo variatore di fase (sistema Variocam Plus) gi\u00e0 utilizzato sulla Boxster, con identici valori di coppia e potenza.\nCaratteristiche del modello.\nLe due versioni della Cayman mkI e la seconda generazione della Boxster condividono propulsori e meccanica, oltre alla maggior parte dei componenti della carrozzeria quali portiere, fari, parabrezza, parafanghi, cofano anteriore e specchi retrovisori, mentre le prese d'aria laterali sono differenti; gli interni sono identici (fatta eccezione per la copertura del vano motore e l'assenza della capote).\nIl cofano posteriore, apribile al fine di accedere al motore ed al bagagliaio, \u00e8 ovviamente differente, essendo la Cayman una coup\u00e9; il bagagliaio \u00e8 quindi pi\u00f9 grande rispetto alla sorella, mentre quello anteriore \u00e8 identico. Lo schema delle sospensioni ricalca in pieno quello della Porsche Boxster ma con differente taratura, legata alla maggiore rigidit\u00e0 della scocca, nell'ottica di un utilizzo pi\u00f9 sportivo della vettura. I cerchi in lega di alluminio disponibili di serie sono di disegno differente, ma con identiche misure rispetto a quelli della Boxster (rispettivamente 17 pollici sulla versione base e 18 sulla S).\nOvviamente sulla Cayman mancano le componenti elettriche e meccaniche relative alla movimentazione della capote, presenti invece sulla Boxster, ma ciononostante il prezzo di listino della Cayman \u00e8 - e rimarr\u00e0 anche in seguito - superiore a quello della corrispondente versione roadster: caso pressoch\u00e9 unico nel panorama della produzione automobilistica mondiale.\nDa sottolineare la notevole rigidit\u00e0 torsionale del telaio della Cayman, ottenuta essenzialmente per la presenza del tetto rigido, che la rende una sportiva estremamente efficace ed in grado di insidiare, specie in pista, le prestazioni di vetture con propulsori pi\u00f9 prestanti (vedasi la Porsche 911).\nCome gi\u00e0 accennato, i M.Y. 2007 e 2008 della gamma Boxster utilizzano gli stessi propulsori delle rispettive Cayman, anche a livello di potenza e coppia erogate, fatto che non si verificher\u00e0 pi\u00f9 a partire dal M.Y. 2009 (vedasi in merito la sezione successiva).\nEntrambe le versioni della Cayman adottano lo stesso cambio manuale a sei marce, non \u00e8 quindi utilizzato il cambio a 5 marce della Boxster 2,7. Opzionale per entrambe \u00e8 il cambio automatico tiptronic S con convertitore di coppia a sei marce; sono inoltre disponibili le sospensioni attive a controllo elettronico (PASM), i freni in carboceramica (PCCB), cerchi fino a 19 pollici, i fari bixeno e numerosi altri accessori, analoghi a quelli presenti nella gamma Boxster.\nCayman 987 mkII (2009-2012).\nM.Y. 2009.\nCome avviene per la Boxster, anche la Cayman subisce un restyling per il M.Y. 2009, che comporta piccole modifiche di carrozzeria (paraurti, fanaleria, specchi retrovisori) e di propulsori, mentre gli interni restano sostanzialmente invariati, fatta eccezione per lo sterzo ed i sistemi audio e di navigazione.\nCon il M.Y. 2009 il propulsore base delle Cayman giunge alla soglia dei 2,9 litri per 265 \u00a0CV, mentre la Cayman S monta un propulsore sempre da 3,4 litri ma ora erogante 320 \u00a0CV e dotato del sistema di iniezione diretta del carburante: gli stessi propulsori vengono utilizzati anche per la Boxster ma con 10 \u00a0CV in meno per ciascuna versione (dovuti essenzialmente alla diversa gestione elettronica) a differenza di quanto avveniva con la 987 mkI, con l'evidente intento di differenziare maggiormente la coup\u00e9 dalla roadster e contribuire a giustificare il maggior prezzo di listino della Cayman.\nCome sul resto della gamma Porsche \u00e8 ora opzionale il cambio PDK, un doppia frizione a sette marce, attivabile anche con appositi interruttori sullo sterzo (o palette opzionali). Analogamente, viene finalmente reso disponibile in opzione il differenziale autobloccante meccanico, molto richiesto dalla clientela.\nVengono inoltre rinnovati i modelli di cerchi disponibili (sempre da 17 e 18 pollici, rispettivamente sulla versione base e sulla S) nonch\u00e9 i colori esterni.\n2010: Cayman R.\nAl termine di una lunga serie di ipotesi pi\u00f9 o meno attendibili apparse sulla stampa specializzata, ed in seguito alla richiesta da parte della clientela di una versione di maggiore potenza, a fine 2010 viene finalmente presentata la versione R: sostanzialmente si tratta di una S potenziata di 10 \u00a0CV - quindi 330 \u00a0CV in totale - che presenta alcuni particolari tecnici ed estetici modificati.\nIl peso della vettura scende rispetto alla S di 55 kg: a tal fine il serbatoio del carburante viene ridotto nella capacit\u00e0 a 54 litri, l'impianto stereo, il climatizzatore ed il portabevande vengono eliminati; vengono adottati inoltre i sedili sportivi a guscio. L'assetto della vettura viene abbassato di 20 mm ed irrigidito rispetto alla S, mentre i cerchi in lega da 19 pollici sono di disegno specifico e pi\u00f9 leggeri. Lo spoiler posteriore \u00e8 ora fisso ed il differenziale autobloccante meccanico viene adottato di serie. Infine, anche la gamma dei colori esterni subisce alcune modifiche.\n2012: \"canto del cigno\" per la 987.\nLe Cayman M.Y. 2011 e 2012 non presentano particolari novit\u00e0, in attesa del debutto - previsto al salone di Los Angeles del novembre 2012 - della nuova Cayman M.Y. 2013 (sigla interna di progetto: 981) che sar\u00e0 ovviamente basata sulla terza generazione della Boxster nel frattempo presentata al Salone di Ginevra del 2012.\nLa Cayman \u00e8 prodotta sin dal 2005 soltanto presso gli stabilimenti finlandesi della Valmet Automotive (mentre la Boxster \u00e8 prodotta in parte anche a Stoccarda): la produzione in Finlandia cessa ufficialmente il 2 maggio 2011 con una Cayman R (59.413 esemplari prodotti) e pertanto gli ultimi esemplari di Cayman 987 vengono assemblati anch'essi in Germania, sulle stesse linee utilizzate per l'assemblaggio della sorella roadster (ma anche della 911).\nCayman 981 (2013-2015).\nM.Y. 2013.\nIl nuovo modello Cayman, basato sulla Boxster 981, viene presentato al salone di Los Angeles del novembre 2012. Come previsto, la linea esterna e gli interni ricalcano fedelmente la Boxster 981 da tempo entrata in produzione anche per quanto riguarda la linea dei fari, le prese d'aria laterali (peraltro leggermente differenti), le fiancate, le portiere, gli specchietti retrovisori e il parabrezza; differenti i paraurti ed i cerchi in lega, di serie da 18 pollici sulla Cayman e 19 sulla Cayman S (disponibili in opzione fino a 20 pollici). In generale, si pu\u00f2 quindi affermare che anche sulla Cayman la linea sia ora pi\u00f9 'affilata' ed aggressiva, per via delle scalfature sulle fiancate e sul paraurti posteriore, oltre ai fari pi\u00f9 allungati.\nLe motorizzazioni - stessi propulsori della Boxster 981 e quindi 2,7 e 3,4 litri, entrambi ad iniezione diretta - come previsto guadagnano qualche cv rispetto alle precedenti: nella fattispecie 10 sulla Cayman (275 cv) e soltanto 5 sulla S (325 cv di potenza); come avviene quindi per Boxster e 911, le versioni base sviluppano 50 cv in meno rispetto alle corrispondenti versioni S.\nLa coppia dichiarata resta invariata sul modello pi\u00f9 sportivo (370 Nm) e cala leggermente sulla versione base (290 Nm). Le prestazioni comunque migliorano leggermente, specialmente per quanto concerne la velocit\u00e0 di punta (vedasi in merito le tabelle riepilogative con i dati tecnici). Il peso diminuisce di poco mentre aumentano leggermente, al pari della sorella roadster, lunghezza, larghezza e passo, mentre la volumetria dell'abitacolo resta sostanzialmente invariata; lo stesso \u00e8 ora arredato con lo stile inaugurato dalla Porsche Panamera e ripreso poi sul resto della gamma; lo sterzo \u00e8 lo stesso utilizzato sulle altre sportive di casa Porsche, sono disponibili ora nuovi sedili sportivi, una nuova consolle centrale ed un nuovo sistema di navigazione (tutti ripresi dalla Boxster 981).\nIl cambio resta a 6 marce manuale di serie, oltre ovviamente al PDK a 7 rapporti, fatti salvi i rapporti di quest'ultimo, leggermente modificati. Invariata la capacit\u00e0 del serbatoio carburante (64 litri).\nDisponibili nuove colorazioni per esterni ed interni; i consumi dichiarati e le emissioni scendono, grazie anche al sistema start&amp;stop rivisto ed al recupero dell'energia in frenata. Vengono inoltre aggiunti alcuni nuovi optional (ad esempio un nuovo sistema audio).\n2014: Cayman GTS.\nNel marzo 2014 viene presentata la versione GTS (in vendita da maggio): in pratica si tratta di una S incattivita (in sostituzione della precedente versione R) dal momento che sviluppa ora 340 cv a 7400 giri, frutto di modifiche a livello di elettronica (il propulsore \u00e8 lo stesso della S). La GTS presenta novit\u00e0 a livello estetico: in particolare il paraurti anteriore ridisegnato con nuove e pi\u00f9 ampie prese d'aria e fari a LED (novit\u00e0 per la Cayman), il paraurti posteriore modificato nel finto diffusore, le lenti scure dei fari posteriori e lo scarico centrale a doppia uscita in colore nero. La scritta del modello sul cofano \u00e8 di colore nero opaco.\nA livello tecnico si nota la presenza dei cerchi Carrera Turbo da 20\" in colore grigio, nero su richiesta; \u00e8 inoltre presente di serie lo scarico sportivo. Alcune modifiche minori sono visibili anche all'interno, in particolare l'uso esteso dell'Alcantara su sedili, volante, bracciolo, pomello cambio e vani portaoggetti nonch\u00e9 la presenza della scritta GTS sui poggiatesta. Ovviamente il cambio di serie \u00e8 il classico 6 marce manuale, disponibile come sempre il PDK. Di serie i fari bixeno con PDLS.\nA differenza della vecchia versione R, pi\u00f9 essenziale negli allestimenti ed alleggerita, ed in analogia con quanto accade gi\u00e0 su Panamera e Cayenne, la GTS in pratica \u00e8 una versione gran turismo, quindi allo stesso tempo ben accessoriata e performante. Da notare l'aumento del peso dichiarato di 25\u00a0kg rispetto alla S, che determina un miglioramento prestazionale.\n2015: Cayman GT4.\nNel febbraio 2015 (presentazione ufficiale al Salone di Ginevra di marzo 2015, in vendita da luglio) appare la Cayman GT4, ovvero la versione pi\u00f9 potente ed estrema della Cayman, dotata del propulsore della Carrera S da 3,8 lt. depotenziato a 385 cv (dai 400 originari). Questa versione, pi\u00f9 \"pistaiola\" della GTS, \u00e8 dotata del classico cambio manuale a 6 rapporti, adattato alle caratteristiche del modello (non disponibile il cambio PDK a 7 rapporti) e presenta una dotazione spiccatamente sportiva: all'esterno si notano il vistoso spoiler posteriore a geometria regolabile, oltre allo spoiler fisso in coda ed il paraurti anteriore pi\u00f9 aggressivo, dotato di tre ampie prese d'aria ed aerodinamica specifica; l'impianto di scarico sportivo \u00e8 regolabile e dotato di terminale a due uscite in colore nero. Gli specchi retrovisori esterni sono Sportdesign, mentre le prese d'aria laterali sono aperte soltanto frontalmente e dotate di apposito coperchio in tinta vettura. \nL'assetto \u00e8 ribassato di 30\u00a0mm, mentre i cerchi specifici di serie sono da 20\" in colore platino; la vettura \u00e8 dotata dei supporti motore attivi e dei sistemi PASM, PTV e PCM oltre al pacchetto Sport Chrono (optional Sport Chrono Plus); \u00e8 disponibile su ordinazione al reparto Porsche Motorsport il pacchetto Clubsport con relativo roll bar. \nI sedili sportivi specifici Sport Plus sono in pelle ed Alcantara nera e dotati di scritta GT4 sui poggiatesta; sono presenti numerosi particolari in Alcantara all'interno (sterzo, cuffia della leva del cambio, maniglie delle portiere ecc).\nPer via delle modifiche ai paraurti la GT4 risulta pi\u00f9 larga e pi\u00f9 lunga rispetto alle altre Cayman: \u00e8 infatti larga 1.817\u00a0mm e lunga 4.438\u00a0mm (oltre che 30mm pi\u00f9 bassa).\nIl cx dichiarato risulta in aumento a 0,32 per via delle vistose modifiche ai paraurti e dello spoiler aggiuntivo. Invariata la capacit\u00e0 dei vani bagagli, mentre il serbatoio ha capacit\u00e0 ridotta a 54 litri.\nCon 385 cv e 295\u00a0km/h di velocit\u00e0 massima si trattava, all'epoca, della Cayman pi\u00f9 veloce e potente mai prodotta, oltre che dell'unica dotata del propulsore da 3,8 litri. per venire incontro alle aspettative della clientela pi\u00f9 sportiva ed in particolare per un eventuale utilizzo in pista. Il peso resta pressoch\u00e9 invariato rispetto alla versione GTS, migliorando pertanto il rapporto peso / potenza. Da notare la riduzione di 15 cv rispetto al propulsore della Carrera S.\n718 Cayman - 982 (2016-).\nIn analogia a quanto gi\u00e0 avvenuto per la Boxster, anche la Cayman cambia radicalmente denominazione, adottando li nome di 718 Cayman, in omaggio all'antenata dal passato sportivo Porsche 718, anch'essa dotata di propulsore a 4 cilindri boxer montato al posteriore: la novit\u00e0 principale \u00e8 quindi rappresentata dal debutto dei nuovi propulsori boxer a 4 cilindri turbo compressi da 2 e 2,5 litri di cilindrata sempre in posizione centrale, nell'ottica del ridimensionamento e della riduzione di emissioni e consumi, come gi\u00e0 avvenuto per la 911. Da notare che per la prima volta i prezzi di listino sono inferiori a quelli dei corrispondenti modelli 718 Boxster, in analogia con quanto avviene per i modelli roadster rispetto a quelli coup\u00e9 delle altre case: da notare che anche sul sito della Casa ora Cayman e Boxster vengono presentate come due versioni distinte di uno stesso modello anzich\u00e9 due modelli differenti.\nLa 718 Cayman monta gli stessi propulsori della sorella roadster, con medesime potenze, coppia ed emissioni ed \u00e8 la prima volta: nello specifico, un propulsore sempre in posizione posteriore-centrale, ma ora a 4 cilindri boxer da 2 litri di cilindrata per 300 CV di potenza ed un 2,5 litri da 350 CV, sempre a 4 cilindri, per la versione S: entrambi derivati dal propulsore a 6 cilindri di 3 litri della 911, al quale sono stati rimossi due cilindri. Entrambe le versioni dispongono dell'iniezione diretta del carburante e di una turbina, a geometria variabile solo sulla S, come avviene per la 911 Turbo, oltre agli onnipresenti sistemi di recupero energia in frenata e start&amp;stop. La 718 presenta quindi prestazioni dichiarate superiori rispetto alla 981, a fronte di consumi dichiarati inferiori, mentre l'erogazione della potenza ed il sound sono ora chiaramente del tutto differenti rispetto alle precedenti Cayman a 6 cilindri.\nIl cambio di serie resta il classico manuale a 6 marce, opzionale il PDK a 7 rapporti (la Casa dichiara di aver rivisto i rapporti rispetto alla 981); sempre disponibile come optional il pacchetto Sport Chrono con Launch Control.\nLa linea e le dimensioni restano analoghe al modello precedente, inoltre non varia il passo; i nuovi fari anteriori, di serie bixeno con luci diurne a LED su entrambe, possono essere sostituiti da gruppi ottici interamente a LED. Modificati nella forma i paraurti, i parafanghi, le portiere e le relative prese d'aria laterali. Il serbatoio del carburante scende a 54 litri di capacit\u00e0 sulla versione base e resta da 64 sulla S; il CX dichiarato \u00e8 ora pari a 0,30/0,31. Anche gli specchietti retrovisori, pur simili alla 981 e parzialmente verniciati sono differenti e rinnovati sono anche i colori della carrozzeria. Le prestazioni dichiarate nonch\u00e9 i consumi sono coincidenti con i dati della Boxster.\nI cerchi, di nuovo design, analogamente alla 981 sono da 18 pollici per la versione base e da 19 pollici per la S; in opzione sono disponibili cerchi da 19 e 20 pollici, con spalla pi\u00f9 bassa. Viene inoltre mantenuto lo spoiler posteriore estraibile sia in automatico dai 120 km/h che manualmente.\nNegli interni \u00e8 presente il nuovo Porsche Communication Management (PCM) di serie presenta ora uno schermo touch da 7 pollici; rinnovato anche il cruscotto con il terzo strumento digitale. Analoga al modello precedente la capacit\u00e0 dei due bagagliai (150 litri anteriore, 125 litri posteriore) e del tutto invariata la capote, inclusi i meccanismi ed i tempi di apertura e chiusura. Il nuovo terminale di scarico centrale resta singolo per la versione base e a doppia uscita per la S, disponibile quello sportivo in opzione. Opzionale anche il sistema adattivo di regolazione della velocit\u00e0 incluso il Porsche Active Safe (PAS) in combinazione con il cambio PDK, il quale regola in modo attivo la velocit\u00e0 della vettura in base alla distanza dal veicolo che precede. Sono ora disponibili anche altri sistemi elettronici di ausilio alla guida quali la telecamera posteriore. Il telaio PASM con assetto ribassato di 20 mm \u00e8 optional per entrambe le versioni. Disponibili in opzione i supporti motore attivi ed il sistema PSM.\n2018: Cayman GTS.\nA partire da novembre 2017 (M.Y. 2018) \u00e8 ordinabile la prevista versione sportiva GTS, che come gi\u00e0 accaduto per la 981, presenta alcune caratterizzazioni estetiche, in particolare i cerchi in lega neri da 20 pollici e i paraurti specifici, oltre all'assetto ribassato, un differenziale autobloccante meccanico e una piccola elaborazione a livello di motore, consistente in 15 cv extra di potenza ed alcuni nm di coppia, ottenuti agendo sulla gestione elettronica del propulsore e sui condotti di aspirazione (il motore \u00e8 lo stesso della versione S).\nIl cambio di serie \u00e8 il classico 6 marce manuale, disponibile come sempre il PDK in opzione. Di serie i fari bixeno con PDLS.\n2019: Cayman GT4.\nNel 2019 esce la nuova versione della GT4. Il nuovo modello abbandona il 4 cilindri turbocompresso per tornare ad un 6 cilindri aspirato da 4.0 litri erogante 420CV, confermandosi la versione pi\u00f9 veloce e potente della serie Cayman. Come per la versione del 2015, la vettura \u00e8 inizialmente disponibile con il solo cambio manuale a 6 rapporti, l'assetto \u00e8 ribassato di 30 mm, e il pacchetto aerodinamico dedicato aumenta del 50% la deportanza. A partire dal 2020 la vettura \u00e8 disponibile anche con cambio PDK, con ulteriore incremento prestazionale.\n2020: Cayman GTS 4.0.\nNel 2020 anche la versione GTS abbandona il 2,5 litri turbocompresso per adottare il 4.0 litri aspirato della GT4 (depotenziato a 400 CV).\nSerie limitate / numerate.\n2007: Cayman S Porsche Design Edition 1 (987).\nAlla fine del 2007 Porsche presenta la Cayman S Porsche Design Edition 1, una serie speciale basata sulla versione S, caratterizzata essenzialmente da modifiche estetiche ispirate ai prodotti Porsche Design e prodotta in 777 esemplari: la carrozzeria \u00e8 in colore nero con strisce longitudinali ed anche gli interni in pelle e Alcantara sono dominati dal colore nero. Viene inoltre fornita insieme alla vettura una valigetta contenente vari gadget ed un cronografo Porsche Design. I cerchi in lega sono da 19 pollici, sono presenti il sistema PASM e l'assetto sportivo di serie.\n2008: Cayman S Sport (987).\nNell'autunno del 2008 viene presentata la Cayman S Sport, un allestimento speciale della S prodotto in 700 esemplari, caratterizzato da colorazioni particolari, sistema PASM e assetto sportivo; i cerchi in lega da 19 pollici, gli specchietti retrovisori e le prese d'aria sono in colore nero lucido, mentre alcuni particolari interni sono in Alcantara. I colori disponibili sono arancio, verde, nero, rosso indiano, giallo Speed e bianco Carrara. La Casa di Stoccarda dichiara una potenza aumentata a 303\u00a0CV per lo scarico modificato. La Cayman S Sport pu\u00f2 essere considerata una sorta di edizione finale della 987 mkI, avendo Porsche nel frattempo presentato il restyling previsto per la nuova gamma Cayman 2009.\n2011: Cayman S Black Edition (987).\nNel maggio 2011 viene presentata una serie limitata, in analogia a quanto gi\u00e0 avvenuto per la 911 e la Boxster S Black Edition, caratterizzata da colorazioni sia interne che esterne nere, neri anche terminale di scarico, prese d'aria laterali, scritta posteriore del modello e modanature interne. Vari accessori sono disponibili di serie, quali i cerchi da 19 pollici specifici e verniciati anch'essi in nero, i sedili parzialmente in pelle, i fari bixeno, il navigatore satellitare, il cruise control, il sistema PSM, il volante Sport Design. Vi \u00e8 poi una targhetta numerata all'interno (gli esemplari prodotti sono 500). Il propulsore \u00e8 potenziato a 330 \u00a0CV: in pratica \u00e8 lo stesso utilizzato sulla Cayman R. Il cambio \u00e8 lo stesso manuale a 6 marce dell'intera gamma Cayman e Boxster (in opzione il PDK).\n2015: Cayman Black Edition (981).\nAlcuni mesi dopo la presentazione della Carrera e della Boxster, viene presentata nell'ottobre 2015 la serie limitata \"Black Edition\", questa volta sulla base della versione base anzich\u00e9 della S come avvenuto nel 2011. Si tratta di un allestimento molto completo ed essenzialmente estetico, dato che restano invariate le prestazioni, domina sia all'esterno che all'interno il colore nero; principali modifiche ed accessori di serie: paraurti anteriore specifico, fari Bi-Xenon con sistema PDLS, cerchi Carrera Classic da 20 pollici, rollbar verniciati in nero, listelli sottoporta con scritta \"Black Edition\", volante SportDesign, sedili in pelle con scudo Porsche impresso sui poggiatesta, volante SportDesign, PCM con modulo di navigazione, ParkAssistant anteriore e posteriore, clima automatico, cruise control, clima automatico, sound package plus.\nLa Black Edition (981) \u00e8 disponibile di base con il cambio manuale, opzionale il PDK; il colore di base \u00e8 il nero pastello, opzionale il nero Jet metallizzato. Non \u00e8 stato specificato il numero di esemplari che verranno prodotti.\nModelli unici.\nCayman S Facebook Edition.\nNel 2012, per celebrare i 2 milioni di contatti sul noto social network Facebook, la Porsche ha deciso di creare un esemplare unico di Cayman S da esporre preso il Porsche Museum: meccanicamente identica alla versione standard, presenta una livrea ispirata a quella della Porsche 917 K del team Porsche Salzburg che vinse la 24 Ore di Le Mans; tale livrea \u00e8 costituita da un mosaico formato dalle foto profilo dei fans della pagina.\nDati tecnici e prestazioni dichiarati.\nDi seguito i principali valori relativi alle prestazioni dei modelli Cayman, come dichiarati dalla Casa."}
{"id": "1196490", "revid": "773636", "url": "https://it.wikipedia.org/wiki?curid=1196490", "title": "Santuario della Madonna dell'Umilt\u00e0", "text": "Il santuario della Madonna dell'Umilt\u00e0 \u00e8 un edificio sacro che si trova al margine dell'abitato di Loro Ciuffenna, in provincia di Arezzo e diocesi di Arezzo-Cortona-Sansepolcro.\nVenne costruito all'inizio del Seicento per ospitare la venerata immagine della Madonna, gi\u00e0 in un tabernacolo viario.\nL'edificio, con facciata suddivisa in due registri sovrapposti e conclusa da un timpano triangolare, si sviluppa su pianta a croce latina a navata unica, scandita da coppie di paraste con capitelli corinzi e coperta da volta a botte; i bracci del transetto sono voltati a crociera. L'interno conserva l'affresco raffigurante la \"Madonna con il Bambino e i Santi Pietro e Giovanni Battista\" (XV secolo), la \"Nativit\u00e0 della Vergine\" attribuita a Matteo Rosselli (XVII secolo), e \"San Carlo Borromeo in adorazione del Crocifisso\", attribuito ad Agostino Ciampelli (XVII secolo).\nAl centro della volta \u00e8 affrescata l'\"Assunzione\" (XVII secolo)."}
{"id": "1196497", "revid": "1818970", "url": "https://it.wikipedia.org/wiki?curid=1196497", "title": "\u00c9cole fran\u00e7aise d'Extr\u00eame-Orient", "text": "La Scuola Francese dell'Estremo Oriente (in francese: \"Ecole fran\u00e7aise d'Extreme-Orient\") \u00e8 un istituto francese dedicato allo studio delle societ\u00e0 asiatiche, della loro storia, civilt\u00e0 e cultura.\nFu fondata nel 1900 a Saigon, in quella che era allora la colonia dell'Indocina francese, e si occup\u00f2 di numerosi scavi archeologici e di restauri di edifici, soprattutto nel sito di Angkor, in Cambogia.\nDopo l'indipendenza dell'Indocina i quartieri generali dell'istituto furono trasferiti a Parigi, tuttavia in seguito sono state aperte numerose sedi distaccate localizzate sia nei territori un tempo colonie francesi (Pondich\u00e9ry, Vietnam, Cambogia e Laos) sia in altri paesi orientali:\nSistema di romanizzazione dell'EFEO.\nDurante il XIX secolo, fu messo a punto dall'EFEO un sistema di romanizzazione per la mandarino. Esso condivide alcune similarit\u00e0 con il Wade-Giles e l'Hanyu Pinyin. nei tempi moderni, \u00e8 stato soppiantato dall'Hanyu Pinyin.\nLe differenze fra i tre sistemi di romanizzazione sono mostrate nella tabella seguente:"}
{"id": "1196498", "revid": "1926649", "url": "https://it.wikipedia.org/wiki?curid=1196498", "title": "Matteo Centurioni", "text": "Carriera.\nGiocatore.\nInizia la carriera nelle giovanili della in Serie B nella stagione 1992-1993. Viene quindi girato in prestito ai dilettanti del Corsico nella stagione successiva per poi tornare a Venezia l'anno seguente dove esordisce nei professionisti e disputa 6 incontri.\nNel 1995 passa al Lecce in Serie C1, con il quale conquista la doppia promozione dalla Serie C alla Serie A collezionando 33 presenze.\nNel 1997 viene acquistato dal Cagliari, squadra con la quale vince nuovamente la Serie B e disputa nel 1998-1999 la sua prima stagione in Serie A, dove esordisce il 18 ottobre 1998 in Cagliari-Milan (1-0).\nNel 1999 passa al , con cui disputa cinque campionati (tre in Serie B e due in Serie C1), vincendo nuovamente, nella stagione 2002-2003, il campionato di Serie C1. In cinque anni colleziona 149 presenze segnando 5 gol.\nNel 2004 viene acquistato dal disputandovi tre stagioni e sfiorando per due anni consecutivi la promozione in Serie A, sotto la guida di mister Stefano Pioli. In tutto colleziona 88 presenze segnando 4 gol.\nNel 2007 passa al dove gioca 4 incontri in Serie B.\nNel gennaio 2008 si trasferisce al Novara, dove tra il 2010 e il 2011 \u00e8 tra gli artefici della doppia promozione dalla Lega Pro Prima Divisione alla Serie A. In Serie B scende in campo 27 volte segnando un gol nella vittoria di Crotone a poche giornate dalla fine. Gioca inoltre da titolare i vittoriosi play-off che portano il Novara nuovamente in Serie A.\nIn Serie A gioca la sua ultima stagione da professionista riuscendo a collezionare 22 presenze e il 13 maggio 2012, dopo la partita a San Siro Milan-Novara, annuncia il suo ritiro dal calcio giocato per dedicarsi alla carriera da allenatore.\nAllenatore.\nLa stagione seguente si unisce allo staff del come collaboratore tecnico. Nel luglio 2013 gli viene affidata la panchina dei \"Giovanissimi Regionali\" del . La stagione seguente passa ad allenare gli Allievi Nazionali dell'.\nDopo aver allenato gli \"Under 15\" del , il 7 luglio 2017 diventa il nuovo allenatore della Berretti del .\nIl 17 marzo 2019 viene chiamato ad allenare il in sostituzione di Pierpaolo Bisoli, debuttando nei professionisti.\nIl 7 giugno 2019 viene annunciato come nuovo tecnico della Luparense Football Club, squadra neo promossa in Serie D.\nIl 16 settembre viene esonerato e sostituito da Enrico Cunico.\nIl 4 febbraio 2020, ritorna sulla panchina della Luparense proprio al posto del dimissionario Cunico. Incarico che ricopre sino alla sospensione dei tornei per il propagarsi della Pandemia del Coronavirus.\nStatistiche.\nStatistiche da allenatore.\n\"Statistiche aggiornate al 16 febbraio 2020.\" In grassetto le competizioni vinte."}
{"id": "1196501", "revid": "68105", "url": "https://it.wikipedia.org/wiki?curid=1196501", "title": "The pursuit of happyness", "text": ""}
{"id": "1196503", "revid": "287204", "url": "https://it.wikipedia.org/wiki?curid=1196503", "title": "Cagliari Calcio 1997-1998", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1997-1998.\nDivise.\nDopo la retrocessione della stagione precedente, la Reebok mantenne le stesse divise. Il \"main sponsor\" fu sempre Pecorino Sardo.\nLa prima divisa, \u00e8 un classico completo rossobl\u00f9 a quarti, la seconda divisa si presenta altrettanto semplice bianca con maniche con due ampie bande, una rossa e una blu; stesso motivo si ritrova nelle maniche della terza divisa che era di colore turchese. I calzettoni della prima e terza divise erano a bande orizzontali rosse e blu"}
{"id": "1196504", "revid": "775372", "url": "https://it.wikipedia.org/wiki?curid=1196504", "title": "Primi ministri della Groenlandia", "text": "Il primo ministro della Groenlandia (in lingua groenlandese: Naalakkersuisut siulittaasuat ed in lingua danese: Landsstyreformand) \u00e8 il capo del governo ed \u00e8 di solito il leader del partito di maggioranza del Parlamento della Groenlandia (in lingua groenlandese \"Inatsisartut\" ed in lingua danese \"Landsting\"). Jonathan Motzfeldt \u00e8 divenuto primo ministro dopo che nel 1979 \u00e8 stato concesso l'autogoverno alla Groenlandia."}
{"id": "1196506", "revid": "466539", "url": "https://it.wikipedia.org/wiki?curid=1196506", "title": "Manchester United Football Club 2003-2004", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 2003-2004."}
{"id": "1196508", "revid": "1418004", "url": "https://it.wikipedia.org/wiki?curid=1196508", "title": "Bo Carpelan", "text": "Ha pubblicato la sua prima raccolta poetica nel 1946. S\u00ec \u00e8 laureato in filosofia nel 1956 e dottorato nel 1960. La sua produzione, oltre a numerosi testi di poesia, include anche romanzi e racconti; \u00e8 l'unico autore ad essere stato insignito per due volte, nel 1993 e 2005, del Premio Finlandia (\"Finlandia-palkinto\"). \nNel 2007 ha ricevuto il Premio europeo di letteratura (\"Prix Europ\u00e9en de Litt\u00e9rature\")."}
{"id": "1196513", "revid": "767487", "url": "https://it.wikipedia.org/wiki?curid=1196513", "title": "Funeral for a Friend", "text": "I Funeral for a Friend sono stati una band originaria di Bridgend, Galles. Nati come band post-hardcore, con il cambio di molti membri della formazione originale il loro sound si \u00e8 evoluto verso le sonorit\u00e0 tipiche dell'emo di met\u00e0 anni 2000, di cui sono diventati tra le band di maggiore successo a livello mondiale con album di grande impatto come \"Casually Dressed &amp; Deep in Conversation\" e \"Hours\". In seguito il gruppo si \u00e8 spostato verso sonorit\u00e0 pi\u00f9 pop con album come \"Tales Don't Tell Themselves\" e \"Memory and Humanity\", ma senza ottenere il successo avuto in precedenza. Con gli ultimi lavori \"Welcome Home Armageddon\" e \"Conduit\" i Funeral for a Friend si sono riavvicinati ai loro esordi, ritornando a suonare post-hardcore.\nStoria.\nLe origini della band si ritrovano in un gruppo chiamato January Thirst, che suonava metal sullo stile degli Slayer sulla scena di Cardiff. Il gruppo era composto da Kris Coombs-Roberts, suo fratello Kerry, pi\u00f9 Johnny Phillips, Andi Morris, Matthew Evans e Mike Davies. Dopo vari cambiamenti di \"lineup\" tipici di una band alle prime armi, nel dicembre del 2001 il nuovo cantante Gethin Pearson lascia e viene sostituito da Matthew Davies-Kreye. Con il nuovo membro, la band cambia il suo nome in Funeral for a Friend, dal nome di una canzone dei Planes Mistaken for Stars di cui Matt era fan.\nAll'inizio dell'anno successivo il chitarrista Kerry Coombs-Roberts lascia la band per divergenze, venendo sostituito da Darran Smith (ex-Tripcage). La prima canzone composta dalla band con la nuova formazione \u00e8 \"10:45 Amsterdam Conversations\"; il testo esisteva gi\u00e0, ma il modo di interpretarlo di Matt Davies ha portato a una riscrittura della musica in chiave pi\u00f9 melodica, che \u00e8 stata poi la direzione piano piano intrapresa dalla band nei successivi lavori. Senza ancora aver fatto concerti, la band registra un demo attirando l'attenzione di un'etichetta locale, la Mighty Atom Records, che, con sorpresa dei Funeral for a Friend, chiede di poter distribuire la registrazione. Il primo concerto si tiene alla Toll House di Bridgend di fronte a una trentina di persone. A quell'epoca la band si poneva come un mix fra i Thursday e i Poison the Well, due gruppi molto amati dai membri della band.\nCon la nuova etichetta la band ottiene di poter registrare il suo primo EP, \"Between Order and Model\", del 2002. Nello stesso anno i Funeral for a Friend vengono ingaggiati per il loro primo tour nel Regno Unito, come supporto per i Fony. Pur suonando un genere abbastanza diverso da loro, la band coglie al volo l'occasione di poter finalmente effettuare un tour al di fuori del Galles. In questo primo tour la band, mancando di esperienza e di coordinamento esterno, si ritrova spesso a dormire sui sedili del pullmino o addirittura nella sala dove si era tenuto il concerto per mancanza di altri posti, ma nel complesso l'esperienza \u00e8 molto positiva e divertente, e permette al gruppo di cementarsi e di ottenere molta esperienza. In seguito, i Funeral for a Friend fanno da supporto ai tour di band come i Boysetsfire e i The Juliana Theory, venuti per la prima volta dall'America. Relativamente a questo periodo, Matt Davies afferma che i membri del gruppo si sentivano quasi pi\u00f9 americani che inglesi, perch\u00e9 il tipo di musica che stavano scrivendo era notevolmente diverso da quello che si suonava in Inghilterra e molto pi\u00f9 affine a quello che cominciava ad andare in voga oltreoceano, ovvero quello che \u00e8 poi stato definito come terza ondata dell'emo.\nNel 2003, i Funeral for a Friend registrarono il loro secondo EP, \"Four Ways to Scream Your Name\", prodotto da Colin Richardson. Entrambi gli EP sono fuori stampa e per questo ancora pi\u00f9 ricercati dai fan della band.\nSempre nel 2003, il gruppo vinse il suo primo Kerrang Award, come migliore gruppo emergente inglese, battendo i The Darkness, che vinsero premi in altre categorie.\n\"Casually Dressed &amp; Deep in Conversation\" (2003-2005).\nIl 20 ottobre 2003, dopo aver registrato per tutte l'estate, i Funeral for a Friend pubblicarono il loro album di debutto \"Casually Dressed &amp; Deep in Conversation\", prodotto da Colin Richardson, che fu ben accolto dalla critica inglese. L'album venne pubblicato negli Stati Uniti il 13 luglio; poi venne prodotto un \"mini-album\", intitolato \"Seven Ways to Scream Your Name\". Del mini album fanno parte i singoli \"Juneau\", \"She Drove Me to Daytime Television\" e \"Escape Artist Never Die\".\nPer promuovere l'album \"Casually Dressed &amp; Deep in Conversation\", fecero tour con date europee, nelle quali aprirono anche i concerti dei loro idoli, gli Iron Maiden. Questa \"collaborazione\" non sempre \u00e8 stata ben accolta, in quanto i fan degli Iron Maiden preferivano lo stile musicale di questi ultimi che dei Funeral for a Friend. Nel 2004, la band annunci\u00f2 alcune date per il Reading and Leeds Festivals.\n\"Hours\" (2005-2006).\nIl 14 giugno 2005, i Funeral for a Friend pubblicarono il loro secondo album \"Hours\" (Atlantic Records). L'album venne prodotto da Terry Date e registrato in due studi diversi, entrambi appartenenti alla band grunge Pearl Jam. Il cd presenta alcuni metodi \"alternativi\" di registrazione, per esempio la voce di Matt Davies venne registrata mentre erano in macchina, come per la canzone \"Drive\".\nNell'agosto dello stesso anno i Funeral vinsero un Kerrang Award come \"Migliore band inglese\".\nI Funeral for a Friend fecero diversi concerti \"minori\" in Galles, come, per esempio, la Bangor University e il Bridgend Recreation Centre.\nSempre nel 2005 parteciparono al \"Vans Warped Tour\", dove si esibirono con artisti come Atreyu, Saosin, Hawthorne Heights e Thrice. Parteciparono anche alla versione inglese del tour \"Taste of chaos\" con Killswitch Engage, Story of the Year e The Used. Parteciparono anche al Taste of chaos tour negli Stati Uniti nel 2006, suonando con gruppi come gli Story of the Year, i Deftones e i Thrice.\nI Funeral For a Friend chiusero il loro tour per promuovere l'album \"Hours\" nell'estate del 2006, con una serie di concerti in Inghilterra le cui date vennero rese note nel febbraio dello stesso anno. La maggior parte delle date originalmente pensate sono state cancellate a causa della laringite che colp\u00ec Matt Davies. Furono quindi rese pubbliche altre date per rimpiazzare quelle cancellate, e il tour si concluse con una collaborazione su palco tra i Funeral e i Guns N' Roses al \"Download Festival\" al Donington Racetrack.\nPer il resto del 2006 la band si \u00e8 concentrata sulla produzione del terzo album \"Tales Don't Tell Themselves\", pubblicato nel maggio del 2007.\n\"Tales Don't Tell Themselves\" (2007-2008).\nI Funeral for a Friend parlarono del terzo album durante un loro concerto in Inghilterra nell'estate del 2006, e iniziarono a scrivere le canzoni e a registrarle alla fine del tour. L'album \u00e8 stato pubblicato il 14 maggio 2007 in Inghilterra, ma le canzoni hanno iniziato a circolare in internet gi\u00e0 dal 10 maggio.\nQuesto cd \u00e8 stato il primo nel quale si pu\u00f2 sentire Matt che suona la chitarra, contributo presente in 5 canzoni dell'album. In accordo con Ryan non si sente molto il basso cos\u00ec come note troppo alte nel canto, tutto ci\u00f2 suggerisce un'atmosfera molto pi\u00f9 soft rispetto al primo cd. I Funeral for a Friend hanno fatto un tour per promuovere l'album come avevano fatto per il precedente \"Hours\".\nIl 19 marzo \u00e8 uscito il primo singolo del cd \"Tales Don't Tell Themselves\", \"Into Oblivion (Reunion)\". Pu\u00f2 essere ascoltato anche su YouTube (\u00e8 sul sito dal 7 maggio). Nella prima settimana ha raggiungono la posizione 39 nella classifica dei singoli pi\u00f9 scaricati, mentre nella classifica ufficiale inglese \u00e8 arrivato subito alla posizione 16, il 13 maggio 2007.\nNei giorni 12, 13 e 14 aprile si sono svolti 3 mini concerti per promuovere l'album che hanno toccato 3 zone dell'Inghilterra. Per ogni esibizione erano disponibili solo 200 biglietti, acquistabili solamente via e-mail e principalmente riservati agli utenti appartenenti al forum dei Funeral for a Friend. I nomi dei vincitori, ai quali \u00e8 stata offerta la possibilit\u00e0 di acquistare due biglietti, sono stati estratti da un cappello, mentre per le magliette \u00e8 stata offerta la possibilit\u00e0 di acquistarle per via telefonica. Nel periodo di uscita dell'album, i Funeral for a Friend hanno avuto la possibilit\u00e0 di pubblicare una compilation di brani da loro scelti di band di loro gradimento, per la serie \"Back to the Bus\".\nNel 2007 ai Funeral \u00e8 stata offerta la possibilit\u00e0 di partecipare ad alcune date del Warped Tour: sono stati presenti a questa manifestazione dal 28 giugno al 3 agosto. Il giorno 8 maggio 2007 la band ha permesso ai suoi fan di ascoltare in premi\u00e8re l'album \"Tales Don't Tell Themselves\", mettendo le tracce sulla pagina di Myspace. Il 10 maggio la band ha tenuto un piccolo concerto promozionale alla radio Kerrang, presso il Wolverhampton Civic Hall Bar.\nAppena pubblicato, l'album ha raggiunto la terza posizione nella classifica ufficiale inglese degli album pi\u00f9 venduti, diventando successivamente disco d'oro. Il 16 luglio, \"Walk Away\", \u00e8 stato pubblicato come secondo singolo da \"Tales Don't Tell Themselves\" e ha raggiunto il numero 40 nel Regno Unito singole carte. \u00c8 stato annunciato in una newsletter che The Great Wide Open sarebbe stato il prossimo singolo e sarebbe stato nei negozi dal 1\u00ba ottobre 2007, e sarebbe stato pubblicato sotto forma di EP. The Great Wide Open \u00e8 stato pubblicato il 15 ottobre 2007 attraverso la Atlantic Records, negando la pubblicazione del singolo stesso.\nNonostante il successo iniziale di vendite, per lo pi\u00f9 sulla scia dei due precedenti album molto ben accolti da fan e critica, \"Tales Don't Tell Themselves\" si \u00e8 rapidamente rivelato un album di poco successo commerciale ed anche di poco gradimento da parte dei fan, ed \u00e8 stato visto a posteriori come l'album con cui \u00e8 cominciato il declino dei Funeral for a Friend in termini di successo commerciale.\n\"Memory and Humanity\" e \"Your History Is Mine: 2002-2009\" (2008-2009).\nIl 26 gennaio 2008, il batterista Ryan Richards ha fatto un annuncio sul forum della band, affermando che gli FFAF avevano trascorso i primi mesi dell'anno per registrazione, al fine di pubblicare quattro o cinque tracce dell'EP nel mese di marzo o aprile 2008. Dopo aver scritto pi\u00f9 materiale di quanto originariamente era previsto, la band ha deciso di tagliare i piani per l'EP e pubblicare un album. Ryan ha anche annunciato che il nuovo album avrebbe contenuto pi\u00f9 scream, e sarebbe stato pi\u00f9 vicino all'album \"Casually Dressed &amp; Deep in A Conversation\".\nL'11 maggio 2008 \u00e8 stato annunciato tramite un bollettino di MySpace che la banda sarebbe stata impegnata per la ripresa di un video per il primo singolo di un album, \"Waterfront Dance Club\", il 17 maggio. \"Waterfront Dance Club\" \u00e8 stato svolto esclusivamente per la prima volta in onda su Radio 1's Rock Show. L'album del titolo \u00e8 stato confermato come \"Memory and Humanity\" da Rock Sound il 30 giugno 2008, e che la sua pubblicazione si sarebbe svolta nel mese di ottobre 2008.\nIl 9 agosto 2008 ha visto il debutto del video per il singolo \"Kicking and Screaming\" su MySpace. Pi\u00f9 tardi lo stesso mese, il 27, \u00e8 stato annunciato che la band aveva concesso in licenza il nuovo album alla Victory Records per Stati Uniti e Canada. L'album \u00e8 stato pubblicato il 28 ottobre 2008 anche tramite Roadrunner Records nel resto del mondo, ad eccezione del Regno Unito, dove \u00e8 stato pubblicato con la propria etichetta, la Join Us Records. Il cantante Matt Davies ha in seguito evidenziato come questa scelta si sia rivelata poco pratica, perch\u00e9 ognuno nella band aveva idee diverse su come gestire l'aspetto del business e della promozione, causando cos\u00ec una dispersione di energie e di tempo che non si sarebbe verificata se ad occuparsi di queste questioni fosse stato un team specializzato di un'etichetta vera e propria.\nIl 4 settembre 2008, \u00e8 stato annunciato con un post del blog MySpace Gareth Davies, che aveva lasciato la band, per essere sostituito da Gavin Burrough. Questi, un fan di lungo corso della band, a detta dell'intero gruppo ha subito messo in chiaro quali fossero le cose che gli piacevano della band e che nella sua opinione si erano perse con gli ultimi due album. Il resto della band si \u00e8 subito trovato d'accordo con lui e la direzione musicale intrapresa dal gruppo successivamente risente della sua influenza. Il 23 marzo 2009 \u00e8 uscito il terzo singolo \"Rules and Games\". Il 24 giugno 2009 si \u00e8 rivelato in Kerrang! la rivista che la band dovesse pubblicare un greatest hits album, intitolato \"\", il 28 settembre 2009. La compilation contiene quattro nuovi brani, che comporranno il primo nuovo materiale pubblicato dalla band dopo l'arrivo di Burrough.\nIl 21 luglio 2009, i Funeral for a Friend hanno lanciato una delle quattro nuove canzoni dal greatest hits album. La canzone \u00e8 stata denominata \"Wrench\" ed \u00e8 stata la prima volta in onda su Radio One Rock Show con Dan Carter a circa 00:20.\nNel 2010 il chitarrista Darran Smith ha lasciato la band, venendo sostituito da Richard Boucher al basso, con Gavin Burrough che ha preso il posto di chitarrista. Come spiegato da Matt Davies, dopo l'insuccesso degli ultimi due album la band si stava chiedendo cosa fare del proprio futuro e se continuare con la band o mollare tutto, e Darran ha deciso di proseguire per la sua strada. Il chitarrista Kris Coombs-Roberts ha successivamente spiegato che ad un certo punto nel suo percorso, la band ha un po' smarrito la propria direzione, anche a causa della velocit\u00e0 con cui ha voluto e dovuto produrre gli album a cavallo tra il 2005 ed il 2008: il gruppo, a suo dire, aveva perso di vista il vero motivo per cui tutti avevano iniziato a fare musica.\n\"Welcome Home Armageddon\" (2011).\nIl 4 aprile \u00e8 uscito il nuovo album dei Funeral For A Friend: \"Welcome Home Armageddon\", album che riporta il gruppo gallese vicino al loro sound originario. L'album \u00e8 stato anticipato dal singolo \"Front Row Seats to the End of the World\" uscito verso la fine del mese di gennaio, seguito da \"Sixteen\" e \"Broken Foundation\". Il 7 novembre 2011 viene pubblicato un EP, \"See You All In Hell\", con una canzone inedita chiamata \"High Castles\", la cover degli Strife \"Will to Die\" pi\u00f9 alcune versioni live o acustiche dei brani del precedente album.\n\"Conduit\" e l'addio di Ryan (2012-2013).\nNell'aprile del 2012 la band \u00e8 tornata in studio per registrare le tracce per il suo sesto album, e nello stesso mese \u00e8 uscito il DVD live \"Casually Dressed &amp; Deep in Conversation Live and in Full at Shepherds Bush Empire\", una registrazione dell'ultimo concerto suonato con l'ex chitarrista Darran Smith. Il 22 maggio, lo storico batterista della band, Ryan Richards, ha lasciato la band per dedicare pi\u00f9 tempo alla famiglia e al suo nuovo lavoro di manager musicale. Al suo posto viene scelto Pat Lundy, ex batterista dei Rise to Remain. A posteriori, tutti i membri della band hanno sottolineato come l'aggiunta di Pat abbia portato una boccata d'aria fresca alla band ed una ventata di energia: essendo Pat pi\u00f9 giovane del resto della band, ha permesso agli altri membri di uscire da quella che dopo tanti anni era diventata una sorta di routine e di dedicarsi anima e corpo al nuovo album. Anche lo stile di Pat \u00e8 stato descritto come molto diverso da quello di Ryan: quest'ultimo era pi\u00f9 rilassato e composto, mentre Pat ha uno stile molto aggressivo e potente ed \u00e8 dotato di una grandissima tecnica.\nIn attesa di pubblicare il nuovo album, la band partecipa al Vans Warped Tour inglese. Il 3 settembre la band informa di essere entrata nuovamente in studio per registrare delle tracce \"live\"; non ha tuttavia chiarito il significato di questa espressione (si tratta probabilmente di canzoni suonate in un unico tentativo da tutta la band). Pochi giorni dopo, il 7, tramite Facebook, ha anche detto che entro la fine del mese verr\u00e0 girato un video per una delle canzoni dell'album. Ci\u00f2 avviene il 24 settembre, come confermato dalla band. Il 4 ottobre viene finalmente rivelata la data di uscita dell'album: \u00e8 il 28 gennaio 2013 e il disco si chiamer\u00e0 \"Conduit\"; inoltre, il 10 ottobre verr\u00e0 pubblicato il primo singolo dell'album: \"Best Friends and Hospital Beds\". Dopo un paio di date a novembre in Inghilterra per dei festival, vengono confermate le date per un tour del Regno Unito (pi\u00f9 una data in Irlanda ed una in Australia) dal 23 gennaio al 16 febbraio 2013 assieme a Such Gold, I Divide e Daytrader. I Daytrader per\u00f2 successivamente si sciolgono in seguito all'abbandono del cantante, e al loro posto vengono chiamati i Major League. In occasione della pubblicazione del singolo \"Best Friends and Hospital Beds\", viene anche rinnovata la grafica del sito della band, che da sito ufficiale viene spostato su Tumblr. Tuttavia, pochi giorni dopo, il sito ufficiale ritorna disponibile, con alcune sezioni aggiuntive per aumentare l'interazione.\nCon il preordine di \"Conduit\", viene anche annunciata l'uscita di un live (\"Live from the Roundhouse\"), disponibile esclusivamente per chi preordina l'album online. Ulteriori date vengono annunciate nei giorni seguenti: tra marzo e aprile i Funeral for a Friend faranno tappa in Svizzera, Austria e Germania assieme ai Silverstein, e poi in Portogallo, Spagna, Francia, Russia, Finlandia, Lettonia, Estonia, Belgio e Paesi Bassi, oltre a dei festival in Germania a giugno e luglio. Il 27 novembre la band annuncia che il 6 e il 7 dicembre girer\u00e0 il video per un'altra canzone. Il 3 gennaio 2013 la band pubblica il video del suo secondo singolo \"The Distance\", mentre le canzoni \"Nails\" e \"Spine\" vengono messe in preascolto in esclusiva rispettivamente su Kerrang! il 16 gennaio e su Noisecreep il 21. Altre date nel Regno Unito vengono annunciate per marz ed aprile. \"Conduit\" esce il 28 gennaio, e nella prima settimana si piazza alla 34\u00aa posizione nella classifica degli album nel Regno Unito. Dal 4 febbraio \u00e8 anche possibile ascoltare il disco per intero su AOL, e lo stesso giorno viene annunciato un tour in Australia per maggio.\nPer malattia del cantante Matt Davies, i Funeral for a Friend sono costretti ad annullare tutti i concerti dal 26 febbraio al 13 marzo, compresi molti del tour europeo. Il 5 marzo esce il video ufficiale per \"Nails\", e pochi giorni dopo viene confermato un nuovo tour nel Regno Unito per giugno. La band viene confermata tra i partecipanti al festival di Leeds e Reading durante l'estate, oltre che a quello de La sbiellata in Italia a fine maggio, e in un'intervista di aprile Matt afferma che i Funeral for a Friend stanno gi\u00e0 preparando del nuovo materiale in sala prove che potrebbe essere utilizzato per un eventuale futuro album. Un nuovo minitour nel Regno Unito viene annunciato per ottobre assieme a Gnarwolves, Polar e Moose Blood e il 4 giugno viene lanciata l'applicazione ufficiale della band per smartphone, con contenuti quali musica, video ed altre notizie sul quintetto gallese. La band annuncia poi un tour in Europa sempre per ottobre con la stessa formazione del minitour inglese, meno i Moose Blood sostituiti dai The Tidal Sleep. Durante questi tour la band suoner\u00e0 anche molti pezzi tratti dai primi due EP \"Between Order and Model\" e \"Four Ways to Scream Your Name\". Il primo di questi viene anche ristampato in una nuova edizione rimasterizzata e con l'aggiunta di sette tracce inedite o rare, e pubblicato da Mighty Atom Records ed End Hits Records (l'etichetta dei Boysetsfire) il 15 novembre 2013. Gli stessi Boysetsfire apriranno poi 3 show della band in Gran Bretagna ad aprile 2014, in cui verr\u00e0 suonato l'album \"Hours\" nella sua interezza.\nChapter and Verse (2014-2016).\nA novembre i Funeral for a Friend annunciano su Facebook che hanno gi\u00e0 fatto significativi progressi nella scrittura del settimo album in studio. Le registrazioni per il nuovo album cominciano luned\u00ec 27 gennaio 2014 con il produttore Lewis Johns (gi\u00e0 produttore di Goodtime Boys e Gnarwolves) e finiscono l'11 febbraio. A maggio esce lo split \"Boysetsfire/Funeral for a Friend\" in cui le due band eseguono una cover a vicenda di una canzone dell'altra band. Il 18 settembre il batterista Pat Lundy conferma di aver lasciato la band e di aver raggiunto i Modestep. Il nuovo album \"Chapter and Verse\" esce il 19 febbraio 2015, anticipato dal singolo \"1%\" e dalle canzoni \"You've Got a Bad Case of the Religions\" e \"Pencil Pusher\".\nLa band annuncia il 14 settembre 2015 l'intenzione di sciogliersi, dopo un ultimo tour fra Australia, Germania e Regno Unito ad aprile 2016, in cui suona per intero i due album di maggior successo, \"Casually Dressed &amp; Deep in Conversation\" ed \"Hours\"."}
{"id": "1196517", "revid": "1543377", "url": "https://it.wikipedia.org/wiki?curid=1196517", "title": "Barefoot bondage", "text": "Il termine barefoot Bondage \u00e8 un prestito dall'inglese, dove \"barefoot\" significa letteralmente \"piede nudo\", mentre \"bondage\" indica pi\u00f9 genericamente una situazione di prigionia e costrizione fisica o sottomissione.\nNell'ambito delle pratiche legate alla sfera dell'erotismo, il \"barefoot bondage\" \u00e8 una tipologia di bondage in cui la vittima, ovviamente consenziente e complice del gioco, deve essere rigorosamente a piedi nudi (quindi non semplicemente senza scarpe, ma anche sprovvista di calze o calzini). La pratica consiste appunto nel determinare con corde o altri strumenti (lacci, cavigliere, cinturini di pelle, etc.) l'immobilizzazione dei piedi stessi, legati ovvero incatenati, mettendo eventualmente in massima esposizione, e senza alcuna possibilit\u00e0 di ritrarsi, le piante dei piedi.\nPu\u00f2 essere collegato spesso al footfetish passivo o al tickling, dove la \"vittima\" del gioco pu\u00f2 essere eventualmente anche solleticata, punzecchiata, mordicchiata, baciata, leccata, bacchettata, torturata o comunque in qualsivoglia modo \"seviziata\" nelle sue sensibili estremit\u00e0 inferiori.\nLaddove nessun diretto \"tormento\" alle piante dei piedi fosse applicato, il solo fatto che la vittima sia esposta a piedi nudi, e con questi legati o incatenati, rende la situazione comunque direttamente riconducibile ai concetti di vulnerabilit\u00e0 e sottomissione, coniugando i lati fisico e concettuale dei due aspetti del gioco erotico.\nLa definizione di \"bondage\" rende questo tipo di attivit\u00e0 sessuale direttamente collegata alla situazione di immobilit\u00e0 fisica pi\u00f9 che ai rapporti eventualmente concettuali-relazionali del BDSM in generale.\nInoltre questo tipo di pratica erotica non \u00e8, come potrebbe apparire ad una prima superficiale valutazione, obbligatoriamente connessa ad un rapporto di tipo feticistico col piede (femminile o maschile che sia). Il feticista separa infatti quasi sempre l'oggetto dell'attrazione, o l'azione ad esso collegata, dal contesto della situazione o addirittura dalla persona con cui sta interagendo.\nNel barefoot bondage invece, come nel bondage nel suo complesso, il contesto \u00e8 quasi sempre al centro dell'azione, che cerca generalmente di ricreare in finzione una situazione reale, che nel gioco erotico consenziente \u00e8 cos\u00ec esorcizzata nella sua valenza altrimenti coercitiva.\nOltretutto, per quanto riguarda l'ambito del feticismo in s\u00e9, le posizioni risulterebbero invertite: l\u00ec quasi sempre il piede \u00e8 oggetto di venerazione, quindi parte integrante del soggetto dominante, qui invece \u00e8 prerogativa del soggetto sottomesso. Ci\u00f2 rende quindi il Barefoot bondage quasi sempre meno vicino all'ambito del feticismo e pi\u00f9 simile piuttosto ad una sorta di sincretismo tra la pratica del barefoot e quella del bondage.\nPer ci\u00f2 che riguarda l'aspetto pi\u00f9 strettamente fisico della pratica, influiscono probabilmente due aspetti culturali: l'uso sempre pi\u00f9 diffuso di calzature estremamente sofisticate ha reso il piede una parte del corpo oggetto di maggiori attenzioni rispetto a quella di un uomo dell'era pre-industriale o comunque di un abitante contemporaneo di zone pi\u00f9 depresse del pianeta. \nIn pi\u00f9, una certa cultura prevalentemente occidentale, derivata da influssi religiosi come da un pi\u00f9 diffuso benessere economico, ha fatto s\u00ec che l'immagine del piede nudo sia spesso accostata a concetti di penitenza o di povert\u00e0, rendendo questa parte del corpo pudicamente celata nella vita quotidiana. Essa viene infatti vissuta e percepita come un qualcosa di cui vergognarsi o comunque da nascondere agli altri per abitudine indotta, attirandovi spesso al contrario una attenzione, per lo pi\u00f9 dissimulata, a volte al di sopra della norma, accompagnata dal piacere tipico della trasgressione di un tab\u00f9 sociale.\nTutto ci\u00f2, se cerebralmente rapportato al comportamento mimante il binomio cacciatore-preda che si pu\u00f2 manifestare pi\u00f9 o meno consciamente o apertamente nelle pratiche di seduzione e corteggiamento, pu\u00f2 quindi portare in particolari circostanze a prediligere, all'atto dei preliminari al rapporto sessuale, questa ad altre tipologie di pratiche che implichino una simulazione di situazioni reali normalmente estranee alla sfera della sessualit\u00e0, il tutto sempre all'interno del bondage che \u00e8 genericamente un pi\u00f9 ampio contenitore di tendenze.\nUn interessante esempio dell'accostamento tra il concetto di prigionia in senso pi\u00f9 ampio a quello dell'esser scalzi ci viene da una testimonianza dei secoli pi\u00f9 recenti, dove ben si notano sia la valenza culturale che quella pi\u00f9 strettamente pratica correlate: Citt\u00e0 del Capo, in Sud Africa, fu un centro nevralgico del commercio di schiavi sin dal tardo XVII secolo, e tra i vari proclami divulgati dalla Town House c'erano ovviamente i codici di comportamento per gli schiavi, uno dei primissimi punti dei quali puntualizzava che tutti detti schiavi, oltre a portare sempre con s\u00e9 dei lasciapassare, dovevano anche sempre stare scalzi.\n(Tratto dal sito ufficiale di Western Cape). La pratica di mantenere i detenuti a piedi nudi si \u00e8 mantenuta in molti paesi sino ad oggi, stando ai racconti di molti ex-prigionieri. Le testimonianze pi\u00f9 numerose e drammatiche le troviamo comunque nelle storie riportate dai sopravvissuti alla dittatura militare argentina a cavallo degli anni '70 e '80, dove vediamo ricorrere, in luoghi e tempi diversi, la pratica di recludere i prigionieri politici mantenendoli scalzi e spesso con catene alle caviglie.\nPer quanto riguarda invece l'approccio culturale al binomio piede-servit\u00f9, deriviato da una certa impostazione misogina ed intrisa di religiosit\u00e0 correlata soprattutto all'occidente medievale, \u00e8 interessante notare come nel XII secolo Ugo di San Vittore argomentava la presunta inferiorit\u00e0 della donna rispetto all'uomo interpretando a suo modo il racconto della creazione biblica: qui le correlazioni sono alquanto pi\u00f9 cerebrali e articolate, ma l'accostamento piede-servit\u00f9 \u00e8 palese. Dice Ugo di San Vittore chiedendosi perch\u00e9 la donna sia nata da una costola di Adamo invece che da un'altra parte del corpo: \"La donna \u00e8 stata tratta dal fianco dell'uomo affinch\u00e9 fosse chiaro che era stata creata per un'unione d'amore. Nessuno doveva pensare, qualora fosse stata fatta con la testa dell'uomo, che doveva essergli preferita nel comando, oppure che, se fosse stata fatta con i piedi, che doveva essere ridotta in servit\u00f9. Infatti all'uomo non \u00e8 stata data n\u00e9 un'amante n\u00e9 una schiava ma una compagna; perci\u00f2 non doveva essere tratta n\u00e9 dalla testa n\u00e9 dai piedi ma dal fianco, affinch\u00e9 capisse che doveva mettersi al suo fianco\". Quella che apparirebbe qui come una semplice considerazione circa la collocazione di una parte anatomica rispetto al terreno sottintende e crea inevitabilmente degli accostamenti d'immagine ad una condizione fisica e sociale."}
{"id": "1196519", "revid": "9467418", "url": "https://it.wikipedia.org/wiki?curid=1196519", "title": "Choylifut", "text": ""}
{"id": "1196520", "revid": "775372", "url": "https://it.wikipedia.org/wiki?curid=1196520", "title": "Composizione del Congresso di Stato della Repubblica di San Marino (2006)", "text": ""}
{"id": "1196521", "revid": "9467431", "url": "https://it.wikipedia.org/wiki?curid=1196521", "title": "Siu mui fa", "text": ""}
{"id": "1196526", "revid": "76963", "url": "https://it.wikipedia.org/wiki?curid=1196526", "title": "Eileen Boylan", "text": ""}
{"id": "1196529", "revid": "125306084", "url": "https://it.wikipedia.org/wiki?curid=1196529", "title": "Viva Forever", "text": "Viva Forever \u00e8 una canzone delle Spice Girls. \u00c8 il quarto e ultimo singolo estratto dal secondo album del gruppo, \"Spiceworld\".\nIl brano.\n\u00c8 una ballata intensa e malinconica, dalla quale spicca soprattutto la sonorit\u00e0 latina che caratterizza tutto il brano.\nLa malinconia del brano \u00e8 stata accentuata dall'abbandono della band da parte di Geri Halliwell, che aveva abbandonato il gruppo poco prima dell'uscita del singolo ma compare comunque nel brano perch\u00e9 era gi\u00e0 stato registrato.\nCon questa canzone le Spice Girls si sono esibite con Luciano Pavarotti al \"Pavarotti &amp; Friends\". All'evento non ha partecipato per\u00f2 Geri Halliwell, in quanto pochi giorni prima aveva deciso di abbandonare il gruppo.\nIl singolo.\n\"Viva Forever\" \u00e8 l'ottavo singolo delle Spice Girls e il settimo a conquistare la prima posizione nella classifica dei singoli britannica ed \u00e8 stato pubblicato il 20 luglio 1998. Non \u00e8 stato per\u00f2 pubblicato negli Stati Uniti. Il singolo \u00e8 stato reso disponibile con cinque copertine diverse, ognuna raffigurante una delle cinque \"Spice-fatine\". I cinque diversi singoli sono diventati oggetto di collezionismo soprattutto per la rarit\u00e0 della copertina con la fatina rappresentante Geri, stampata in poche copie a causa della fuoriuscita della ragazza dal gruppo avvenuta in quel periodo.\nInizialmente era previsto che il singolo contenesse anche la canzone \"Never Give Up on the Good Times\" ma il disco con le due canzoni non \u00e8 stato realizzato per motivi temporali.\nIl video.\nUn libro intitolato \"Viva Forever\" si apre. Due ragazzi corrono in un prato e vedono molti oggetti simili alle capsule di plastica dei distributori automatici. Uno di questi si apre, e ne escono fuori le Spice in versione \"fata alata\". Il ragazzo pi\u00f9 giovane fugge spaventato, ma la ragazza rimane. Con lei le Spice interagiscono. Poi Baby Spice (Emma Bunton) soffia un po' di polvere di fata su di lei e compare un enorme Cubo di Rubik. La parte centrale del cubo si alza e rivela una luce gialla. La ragazza guarda dentro ed \u00e8 ipnotizzata da ci\u00f2 che vede, ed \u00e8 raggiunta dal compagno. La ragazza si arrampica nel foro centrale e scompare con le fate. L'amico prende il cubo (ormai di dimensioni normali), e continua a camminare cercando di risolvere il puzzle, quando si imbatte in un distributore automatico gigante. Una delle capsule si illumina di blu, cos\u00ec lui mette il cubo di dimensioni normali di Rubik all'interno di essa e la getta nel distributore. Le Spice ne escono fuori e quattro volano via lasciando indietro Ginger (velato riferimento al suo addio al gruppo).\nIl video \u00e8 una metafora del sentimento, che rimane anche dopo la morte o la scomparsa di una persona cara. E' stato realizzato da Steve Box della Aardman Animation.\nTracce e formati.\nQuesti sono i formati e le relative tracklist delle principali pubblicazioni del singolo\nCover.\nUna cover della canzone \u00e8 stata realizzata nel 2007 da Jim O'Rourke e pubblicata in una compilation il 4 settembre 2007."}
{"id": "1196531", "revid": "46291", "url": "https://it.wikipedia.org/wiki?curid=1196531", "title": "Tecophilaeaceae", "text": "Tecophilaeaceae \u00e8 una famiglia di piante monocotiledoni dell'ordine Asparagales.\nTassonomia.\nLa famiglia comprende i seguenti generi:"}
{"id": "1196532", "revid": "287204", "url": "https://it.wikipedia.org/wiki?curid=1196532", "title": "Chiesa di San Michele Arcangelo (Paganico)", "text": "La chiesa di San Michele Arcangelo si trova nel centro storico di Paganico, localit\u00e0 del comune di Civitella Paganico situata nei pressi del fiume Ombrone.\nStoria.\nL'edificio religioso fu costruito in un lungo periodo di tempo a cavallo tra la fine del Duecento e la met\u00e0 del Trecento (fu incominciato nel 1296 e terminato nel 1345) ed era inizialmente una sede conventuale dell'Ordine degli Umiliati.\nNella seconda met\u00e0 del Cinquecento venne dismesso il convento e la chiesa divenne la pieve di riferimento della zona; in epoche pi\u00f9 recenti, l'edificio religioso \u00e8 divenuto propositura, svolgendo ancora oggi le funzioni parrocchiali di Paganico.\nIn epoca barocca venne trasformata gran parte della navata interna, e altri interventi di ristrutturazione furono eseguiti nel corso del Settecento, quando fu aggiunto il campanile nella parte laterale posteriore sinistra rispetto alla chiesa.\nNel 1933 l'edificio religioso sub\u00ec pesanti restauri che, eliminando le stratificazioni barocco, hanno voluto riportare la chiesa a un presunto, e arbitrario, aspetto antico e 'originario', modificando anche la facciata.\nDescrizione.\nLa chiesa si caratterizza per una semplice facciata di un tipo piuttosto comune in zona, seppur frutto di restauri novecenteschi. Il portale \u00e8 sormontato da un arco a tutto sesto; nella parte superiore si apre un piccolo rosone. Il campanile a lato \u00e8 settecentesco.\nAl suo interno, ad aula unica tipica di molte chiese degli ordini mendicanti, sono conservate diverse opere d'arte. I 'restauri' novecenteschi hanno avuto comunque il pregio di portare alla luce affreschi frammentari, sebbene alcuni si presentino molto lacunosi o poco leggibili. Tra essi spicca un interessante affresco con un gigante \"San Cristoforo,\" probabilmente dell'inizio del Quattrocento.\nNella chiesa \u00e8 custodito anche un bel Crocifisso quattrocentesco, recentemente restaurato e forse opera di un artista lombardo, al seguito o in contatto con l'ordine degli Umiliati. Il Crocifisso, molto venerato, in passato fu spesso al centro di contese tra gli abitanti di Civitella Marittima e quelli di Paganico.\nAlla parete sinistra spicca la \"Madonna col Bambino in trono e i Santi Giovanni Battista, Michele, Gregorio Magno e Sebastiano\", realizzata tra il 1470 e il 1480 da Andrea di Niccol\u00f2.\nNell'abside \u00e8 conservato un notevole ciclo di affreschi trecenteschi eseguiti dal pittore di scuola senese Biagio di Goro Ghezzi, il cui nome si legge infatti nell'iscrizione sulla parete sinistra del presbiterio, rinvenuta nei restauri del 1961-63. Il ciclo, uno dei pi\u00f9 importanti dell'epoca realizzati in provincia di Grosseto, completato nel 1368, copre tutte le pareti e la volta del coro e raffigura l\"Annunciazione\" ai lati del finestrone gotico e alle pareti la\" Nativit\u00e0,\" l' \"Adorazione dei Mag\"i\", \"le \"Storie di San Michele Arcangelo\"tratte dai Vangeli apocrifi e un' \"Allegoria dell'Oltretomba\". Di alta qualit\u00e0, gli affreschi sono ricchi di notazioni e di originalit\u00e0 iconografica, e presentano riferimenti ai Lorenzetti nei tipi, in alcuni dettagli, e soprattutto nelle elaborate soluzioni spaziali, la pi\u00f9 interessante delle quali \u00e8 quella che lega, come se fosse in uno spazio unico, i diversi luoghi dove sono collocati i protagonisti dell\"Annunciazione\", ai lati del finestrone in fondo al presbiterio.\nAll'altare maggiore \u00e8 un'altra opera d'arte di rilievo, la tavola rinascimentale raffigurante la \"Madonna in trono e santi\", realizzata nel 1476 da Guidoccio Cozzarelli, opera di alta qualit\u00e0 pittorica e di grande raffinatezza esecutiva.\nA sinistra dell'altare maggiore si trova un grande ciborio eucaristico di pregevole fattura a forma di tempio architettonico, in legno intagliato e dorato, con gli specchi dipinti da Bartolomeo Neroni, detto il Riccio (1538-40 ca.)."}
{"id": "1196535", "revid": "773636", "url": "https://it.wikipedia.org/wiki?curid=1196535", "title": "Oratorio di San Giuseppe (Loro Ciuffenna)", "text": "L'oratorio di San Giuseppe o santuario di Santa Maria delle Grazie \u00e8 un edificio sacro che si trova in localit\u00e0 Malva, nel comune di Loro Ciuffenna, in provincia di Arezzo.\nL'oratorio cinquecentesco fu costruito intorno ad un tabernacolo molto venerato contenente una \"Madonna delle Grazie\", opera di scuola fiorentina del XV secolo."}
{"id": "1196539", "revid": "76963", "url": "https://it.wikipedia.org/wiki?curid=1196539", "title": "Alice Greczyn", "text": "Biografia.\nAlice Greczyn \u00e8 nata a Walnut Creek. \u00c8 la pi\u00f9 grande di cinque figli; da piccola ha gareggiato nel pattinaggio di figura. Ha studiato a casa fino all'et\u00e0 di 16 anni, quando ha iniziato a prendere lezioni al \"Front Range Community College\". Compiuti i 18 anni si \u00e8 trasferita in California per intraprendere la carriera da modella. La Greczy ha origine europea e asiatica.\nCarriera.\nAlice Greczyn Ha iniziato la sua carriera con un ruolo nel film \"Sleepover\". Successivamente \u00e8 apparsa come personaggio ricorrente nella serie tv della Fox \"Give Me Five\", e ha interpretato Sage Lund nella serie tv \"Lincoln Heights\".\nNel 2011 \u00e8 stata una modella per la linea denim e occhiali di Victoria Beckham.\n\u00c8 inoltre apparsa in tre episodi della serie ABC Family \"Make It or Break It\", nel ruolo di un personaggio alle prese con l'anoressia. Ha quindi interpretato il ruolo di Madeline Rybak in \"The Lying Game\"."}
{"id": "1196540", "revid": "767487", "url": "https://it.wikipedia.org/wiki?curid=1196540", "title": "Joxemi", "text": "Biografia.\nJoxemi ha fondato la band punk-rock italo-spagnola No Relax, dove suona la chitarra, a fianco della ex cantante delle Bambole di pezza, MIcky.\nNel 2008 \u00e8 tornato a suonare la chitarra nel suo gruppo originario, riunito al gran completo, nel nuovo album \"L\u00e1grimas y gozos, e che in 1014 continuano a suonare con il suo ultimo album 99%.\""}
{"id": "1196543", "revid": "287204", "url": "https://it.wikipedia.org/wiki?curid=1196543", "title": "Charly Garcia", "text": ""}
{"id": "1196544", "revid": "80339", "url": "https://it.wikipedia.org/wiki?curid=1196544", "title": "Serpukhov", "text": ""}
{"id": "1196545", "revid": "80339", "url": "https://it.wikipedia.org/wiki?curid=1196545", "title": "Serpuhov", "text": ""}
{"id": "1196552", "revid": "767487", "url": "https://it.wikipedia.org/wiki?curid=1196552", "title": "Young Buck", "text": "Biografia.\nDavid Darnell Brown nato a Nashville, in Tennessee, il 15 marzo del 1981, manda avanti la sua carriera da rapper dall'et\u00e0 di 12 anni, si accorge subito di aver talento, comincia a registrare in studio a soli 14 anni. Nello stesso periodo il giovane Buck entra nel giro dei narcotici.\nComincia lavorando nell'underground e facendo battaglie freestyle. A 16 anni viene contattato da Baby, leader della label Cash Money Records.\nBuck abbandona gli studi per trascorrere una vita pi\u00f9 redditizia a New Orleans con il resto della Cash Money.\nNel 1999 appare in \"Ha\", video di Juvenile.\nDeluso dalla sua carriera musicale immobile per troppo tempo, lascia l'etichetta per tornare a Nashville.\nRitornato nella sua citt\u00e0 natale, il giovane senza pi\u00f9 nulla fra le mani, decide di spacciare narcotici.\nUn giorno mentre Buck si trovava nel suo appartamento un uomo armato fece irruzione nella sua casa procurando al rapper due ferite d'arma da fuoco.\nDopo questa esperienza Buck prese coscienza del brutto ambiente nel quale si trova e ne usc\u00ec, facendo amicizia col rapper D-Tay.\nRealizzano insieme \"Thuggin' Til The End\", disco del 2000 uscito sotto etichetta \"Next Level\".\nL'album pur non riscuotendo grande successo permette a Buck di ricevere nuovamente una proposta dalla Cash Money.\nBuck accetta nuovamente, ma poco dopo si accorge che il suo lavoro alla Cash Money non \u00e8 ben valutato.\nL'artista fortifica la sua amicizia con Juvenile, anch'egli intenzionato a lasciare la Cash Money, ed insieme prendono la decisione di abbandonare l'etichetta discografica.\nJuvenile vuole lavorare col UTP Playas, ma a Buck non va molto a genio, poich\u00e9 Buck ha voglia di fare un rap diverso.\nIn tour a New York con Juvenile, conosce 50 Cent.\n50 Cent \u00e8 una figura molto particolare, colpito da 9 colpi di pistola miracolosamente sopravvive e grida vendetta interiore cercando di costruire una crew, la G-Unit.\n50 Cent propone a Buck di entrare a farne parte, e egli non ci pensa due volte, saluta Juvenile, che accetta la scelta del compagno e continua per la sua strada.\nBuck comincia partecipando al brano \"Bloodhound\", contenuto all'interno dell'album multi-platino di 50 Cent \"Get Rich Or Die Tryin'\".\nDebutta con questa rima:\nIl giovane promette bene accanto al rapper Lloyd Banks.\nBuck \u00e8 il terzo componente della G-Unit(il quarto membro, Tony Yayo, \u00e8 in prigione).\nSegue 50 Cent in tour ed assieme alla G-Unit fa uscire il disco \"Beg For Mercy\".\nL'LP \u00e8 un successo, e dopo questo Buck torna di nuovo sulla cresta dell'onda col suo primo LP sotto la G-Unit Record \"Straight Outta Cashville\". I singoli sono \"Let Me In\" e \"Shorty Wanna Ride\", club anthem dal sapore di dirty south prodotto dal beatmaker di Atlanta Lil Jon, seguito da \"Stomp\", nel quale Buck chiama a partecipare i rapper The Game e Ludacris. Il singolo \u00e8 un successo e spopola.\nIn \"The Massacre\", secondo LP solista di 50 Cent, collabora al remix del brano di The Game \"Hate It Or Love It\".\nNel marzo 2007, sforna un nuovo LP solista sotto l'etichetta G-Unit Records/Interscope, dal titolo \"Buck the World\".\nNote.\nMyspace di Young Buck"}
{"id": "1196553", "revid": "287204", "url": "https://it.wikipedia.org/wiki?curid=1196553", "title": "Battaglia di Mohacs", "text": ""}
{"id": "1196554", "revid": "2055301", "url": "https://it.wikipedia.org/wiki?curid=1196554", "title": "Libero Briganti", "text": "Alla caduta di Mussolini guida la popolazione di Savona durante l'assalto al carcere di Sant'Agostino, che ospita numerosi detenuti politici.\nDecorato alla memoria con la medaglia d'argento al valor militare.\nVita e attivit\u00e0 politica.\nAntifascista savonese, poi capo partigiano col nome di battaglia Giulio; fu ucciso in combattimento dai tedeschi durante la lotta di Liberazione, sui monti di Upega (CN).\nOperaio meccanico, spos\u00f2 Angela Giuria.\nII Divisione Garibaldi Cascione - Comando, commissario della divisione.\nFa parte, con altri elementi quali Amilcare Lunardelli, Piero Molinari, Carlo Aschero, Giulio Ottolia, Tonino Cevenini, della tattica di \"entrismo\" nei sindacati fascisti messa in atto da alcuni giovanissimi quadri comunisti non ancora conosciuti e in fase di formazione, verso il 1930.\nDal 1931 \u00e8 nella lista dei soggetti vigilati dal regime fascista, schedato poi nel 1934.\nNell'estate 1933 contribuisce alla nascita del comitato provinciale clandestino del PCI.\nNel 1934 \u00e8 in atto a Savona, come in altre parti d'Italia, una particolare fase dell'organizzazione dell'antifascismo clandestino. In tale periodo vive nella citt\u00e0 ligure l'organizzazione pi\u00f9 articolata che nell'antifascismo savonese abbia conosciuto prima della crisi politica causata dalla guerra mondiale.\nSono impiantate cellule in quasi tutti i molti stabilimenti della citt\u00e0. L'allargamento progressivo di tali organizzazioni ne indebolisce le maglie aprendole all'attivit\u00e0 dell'apparato poliziesco fascista, che si mette in moto riuscendone a causare la precipitosa discesa sui banchi del Tribunale Speciale: il 21 marzo 1934 (pochi giorni prima delle elezioni-farsa, che si tengono il 25 marzo, in occasione delle quali la repressione poliziesca si fa massiccia) viene rinvenuto un pacco di manifestini negli spogliatoi della Brown Boveri di Vado Ligure, ed incomincia la catena degli arresti, circa sessanta, che si susseguono sino ai primi di maggio per:\nBriganti \u00e8 arrestato in aprile e nuovamente l'11 maggio, poi rilasciato dal penitenziario di Finalborgo a Finale Ligure il 10 luglio 1934.\nPrima dell'invio al Tribunale Speciale avvengono interrogatori e torture di terzo grado. Giovanni Viale, G. Roncagli, Carai e altri saranno sottoposti a vari procedimenti, con postumi fisici permanenti (a proposito del Roncagli, l'avvocato Moizo fa presente al generale Dessy, che presiede il Tribunale Speciale, che il suo assistito\nIl Tribunale Speciale applica pene che variano dai due ai tredici anni di carcere. Fra gli arrestati nello stabilimento di Vado Ligure vi sono Ugo Piero, Giovanni Balestra, Giuseppe Perosino, G. Roncagli, G. Rosso, A. Botta, A. Baglietto, A. Bevilacqua, F. Tognelli, B. Persenda, P. Toscano, G. Dughetti, Antonio e Giovanni Carai, Giuseppe e Giovanni Viale, Francesco Pastore, Tonino Cevenini, Quinto Pompili, Giovanni Aglietto, Giulio Rosati, Giuseppe Lagorio, Giulio Ottolia, Nicol\u00f2 Lupi, Armando Pescarmona, Francesco Piredda.\nIl maxi-processo ha luogo a Roma dal 20 al 22 marzo 1935, con durissime condanne. Il Briganti riceve con altri il provvedimento dell'ammonizione (3 agosto 1934).\nNello stesso 1934 \u00e8 operaio allo stabilimento \"Scarpa &amp; Magnano\", dov'\u00e8 responsabile della cellula comunista per incarico del PCI clandestino al fine di infiltrarsi nel sindacato fascista. A questo scopo \u00e8 iscritto il 24 maggio 1936 al PNF. Altre cellule sono attive all'ILVA, a Vado Ligure, in Val Bormida, nel Finalese, nelle Albissole.\nVerso la fine degli anni trenta il PCI potenzi\u00f2 la propria nuova posizione nei confronti delle organizzazioni fasciste di massa, utilizzate dal regime come freno alle spinte operaie e come sedazione del malcontento che, specialmente dopo la guerra d'Africa e la guerra civile spagnola, nonch\u00e9 per le peggiorate condizioni di vita, serpeggiavano fra le masse lavoratrici.\nNel 1936 \u00e8 bersagliere di leva a Torino.\nDall'8 giugno 1937 \u00e8 operaio allo stabilimento ACNA di Cengio (SV), e licenziato il 3 novembre successivo su richiesta del questore di Savona.\n\u00c8 poi nuovamente operaio della \"Scarpa &amp; Magnano\".\nViene nuovamente arrestato nell'aprile 1938, momento della brusca interruzione, con una nuova serie di circa sessanta arresti (che interessano stavolta anche Finale Ligure ed Albenga), dell'attivit\u00e0 di propaganda a sostegno della causa di libert\u00e0 spagnola clandestinamente perpetrata da Radio Barcellona.\nUna parte degli imputati passa nuovamente sotto il Tribunale Speciale di Roma, che distribuisce generosamente anni di reclusione e confino. Libero Briganti \u00e8 condannato con sentenza n\u00b016 del 9-10 febbraio 1939 a cinque anni di reclusione (di cui due condonati) per associazione e propaganda sovversiva. Viene rinchiuso nel carcere di Castelfranco Emilia (MO), da cui \u00e8 rilasciato il 20 aprile 1940.\nFra gli altri condannati vi sono Pietro Trevisan (undici anni), Antonio Baccino (otto anni), Ambrogio Garabello (dieci anni), Attilio Gori (sei anni).\nGli arrestati rimangono quasi un anno in carcere e sottoposti a duri interrogatori (il Porta sar\u00e0 anche torturato). Il farsesco processo durer\u00e0 dalle 10:15 alle 12 del 9 febbraio 1939, tempo in cui vengono ascoltati gli imputati, i testi, i difensori e il Pubblico Ministero si ritira emettendo la sentenza di condanna \"(...) per il reato di propaganda antifascista e appartenenza ad un partito disciolto\".\nOltre al Briganti subisce la condanna a cinque anni anche Valentino Moresco, mentre sono comminati otto anni ad Amilcare Lunardelli e sei a Guido Porta e a Tullo Cenci.\nAltri, fra cui Aldo Cailani, Piero Molinari, Angelo Ghisolfo, sono inviati al confino.\nTra il 1939 ed il 1940 alcuni escono dal carcere, altri tornano dal confino (Briganti, Gori, Pierino Molinari, Moresco, Severino Sozzi) e riprendono negli stabilimenti un'attivit\u00e0 che via via si fa sempre pi\u00f9 incisiva. Prende corpo attorno alla figura dell'avvocato Cristoforo Astengo il Partito d'Azione clandestino, cui aderiscono diversi noti professionisti.\nIl 1\u00ba aprile 1941 Briganti viene espulso dal PNF \"per indegnit\u00e0\".\nDal 6 maggio 1941 gli \u00e8 revocata la libert\u00e0 vigilata.\nDal 7 dicembre 1942 \u00e8 operaio presso lo stabilimento SAMS di Savona.\nA Savona e provincia la politica \"entrista\" inizia a dare i suoi frutti pi\u00f9 evidenti nel febbraio 1942, mentre infuria la guerra e il malessere diffuso cresce continuamente. Facendo leva su questo malcontento, il personale dell'ILVA, della \"Scarpa &amp; Magnano\", della \"Servettaz Basevi\" nonch\u00e9 delle industrie vadesi, valbormidesi e del Finale, riesce a imporre riunioni ai sindacati fascisti durante le quali questi vengono messi sotto accusa e si avanzano richieste di tipo economico e alimentare.\nL'eco di queste proteste giunge a Roma, da dove viene inviato con urgenza a Savona il Consigliere Nazionale della Camera dei Fasci e delle Corporazioni Enrico Margara, per calmare gli animi. La mossa \u00e8 per il regime disastrosa: la riunione dei lavoratori della \"Scarpa &amp; Magnano\", tenutasi nella sede dei sindacati fascisti, si trasforma in una furiosa protesta, con alcuni incidenti, ed il Margara \u00e8 costretto ad allontanarsi. Viene arrestato l'operaio Fortunato Tognelli, condannato a 5 anni di confino. Il Margara tenta un incontro nel pomeriggio al teatro Chiabrera con il personale delle altre fabbriche, ma il comizio viene sospeso tra urla e fischi.\nQuesta tattica di penetrazione nei sindacati di regime si evolver\u00e0 portando poi ai famosi scioperi di Torino e Milano del marzo 1943, che assesteranno un colpo ulteriore al regime poi collassato col colpo di Stato di Palazzo del 25 luglio.\nIl 20 febbraio 1944 Briganti \u00e8 imputato di \"propaganda antinazionale\" dal Tribunale Provinciale Straordinario di Pavia, ancora ricercato in data 14 aprile 1944 \"per organizzazione di bande ribelli\".\nSegretario della federazione savonese del PCI dal maggio 1940 all'ottobre 1943.\nLa sera di domenica 25 luglio 1943 la radio annuncia, alle 22:45, le dimissioni imposte a Mussolini dal Gran Consiglio del Fascismo, mentre a Savona \u00e8 in corso un allarme aereo e i savonesi sono colti nei rifugi. La stessa notte si riuniscono sia il Comitato d'Azione Antifascista che il Comitato Federale del PCI (quest'ultimo nei pressi della chiesa di San Lorenzo, presenti Andrea Aglietto, Giovanni Rosso, Giuseppe Rebagliati, Attilio Gori, Angelo Bevilacqua (Gin Bevilacqua), Piero Molinari, mentre Briganti \u00e8 il segretario), che decide di prendere subito accordi affinch\u00e9 il Comitato d'Azione Antifascista promuova uno sciopero generale (vista la mancanza di organizzazioni sindacali valide).\nFra le proposte in seno al consiglio vi \u00e8 la stampa di manifesti per inneggiare allo sciopero generale (nei mesi precedenti la situazione nelle fabbriche siderurgiche, e non, della citt\u00e0 si \u00e8 fatta drammatica, con tensioni e vittime fra gli operai), ma la situazione convulsa e la generale incertezza degli avvenimenti fanno propendere per il non mettere in pratica la proposta. S'incarica Giovanni Rosso di coordinare la rappresentanza del PCI presso il Comitato d'Azione.\nIl Partito d'Azione, il Gruppo di Ricostruzione Liberale, il Movimento di Unit\u00e0 Proletaria per la Repubblica Socialista, il Partito Democratico Cristiano, il Partito Socialista Italiano ed il Partito Comunista Italiano firmano il seguente appello:\nIl 26 luglio la citt\u00e0 esplode contro il regime. Alle sei del mattino gli operai della \"Scarpa &amp; Magnano\" iniziano uno sciopero attivando a distesa la sirena della fabbrica, ininterrottamente, sino alla formazione di un lungo corteo chiama a raccolta la popolazione di Villapiana e Lavagnola, poi attraversa Savona e vi si uniscono cittadini di vari ceti sociali, donne, giovani, ragazzi, professionisti. Esso raggiunge l'ILVA, le cui maestranze escono dalla fabbrica al pari di quelle degli altri stabilimenti e si trasferisce in piazza Mameli, dove prendono la parola l'avvocato Campanile, l'avvocato Cristoforo Astengo, l'operaio Piero Molinari.\nLa collera popolare del 26 luglio demolisce le icone del ventennio e d\u00e0 l'assalto al palazzo della federazione fascista. L'autorit\u00e0 militare di regime, che prende il potere in citt\u00e0, scagliona pattuglie di soldati per tentare di tenere la situazione sotto controllo, ma gran parte dei militari fraternizza con la popolazione riversata in massa per le strade e le manifestazioni continuano.\nLibero Briganti guida, in quel giorno, la popolazione savonese all'assalto del carcere di Sant'Agostino di Savona, dove sono rinchiusi numerosi detenuti politici. Penetra nel cortile ed ottiene dal direttore del penitenziario l'impegno alla liberazione dei perseguitati, poi in parte mantenuto.\nIn citt\u00e0 la quasi totalit\u00e0 della popolazione \u00e8 riversata in strada e nelle piazze. Vengono bruciate insegne, bandiere e simboli del fascio; appaiono alcuni plotoni di soldati in assetto da guerra.\nNelle settimane successive ritornano dal confino alcuni savonesi, finalesi, albenganesi. Ci\u00f2 favorisce la riorganizzazione dei vecchi partiti antifascisti clandestini, fra cui il PCI che con Gian Carlo Pajetta, in questo periodo spesso a Savona, rinnova i propri organismi di direzione. Molti elementi postisi in luce possono facilmente essere riorganizzati, e lo stesso Comitato Federale \u00e8 ridotto a tre componenti (Libero Briganti, G. Rosso e Pennello), per garantirne una pi\u00f9 snella e rapida funzionalit\u00e0.\nGiunger\u00e0 cos\u00ec l'8 settembre 1943.\nDopo l'8 settembre Briganti organizza i primi nuclei e gruppi partigiani e promuove le prime azioni armate contro i nazifascisti.\nMa nell'ottobre 1943, braccato dalla polizia per la sua attivit\u00e0 politica successiva alla caduta di Mussolini durante i \"quarantacinque giorni\" del regime di Badoglio, deve lasciare Savona raggiungendo l'imperiese, dove curer\u00e0 la formazione politica e l'organizzazione dei gruppi partigiani che si stanno formando. A Savona viene sostituito da Giovanni Gilardi, di Oneglia.\nScrive il Gilardi:\nIl PCI decide di porre le basi organizzative inviando in montagna un certo numero di attivisti sperimentati e destina a tale compito elementi che, per i propri precedenti politici, ben difficilmente avrebbero potuto continuare a fare attivit\u00e0 nei quartieri e nelle fabbriche. Ad accelerare questo processo \u00e8 la notizia secondo cui la Federazione Fascista ha compilato un elenco di\nBriganti \u00e8 commissario politico del distaccamento garibaldino costituito il 22 febbraio 1944 alla Maddalena di Lucinasco (IM) e della nona Brigata Garibaldi che, da quello, il 20 giugno 1944 si sviluppa, con sede nel bosco di Rezzo (IM), e infine della Divisione Garibaldi Cascione germinata dalla nona brigata nel luglio 1944.\nDi lui Carlo Farini (Simon) scrive in una lettera del 14 novembre 1944 indirizzata a Nino Siccardi (Curto), comandante della div. Cascione: \"Vecchio e bravo compagno, la sua qualit\u00e0 maggiore che tanti non conoscevano, dato il suo carattere chiuso e l'incapacit\u00e0 che egli aveva di esteriorizzare le sue conoscenze e il suo parere, era l'indubbia cultura politica, l'orientamento giusto, l'attaccamento e la fedelt\u00e0 a tutta prova al Partito. Egli era certamente il compagno pi\u00f9 preparato, ideologicamente, di tutta la Divisione, e pur tanto cos\u00ec semplice e modesto. Il Partito, perdendo \"Giulio\", ha perduto un militante sicuro e capace, non solo il vecchio compagno che aveva lavorato nel periodo oscuro e difficile dell'illegalit\u00e0, ma il compagno che attraverso tutto un processo autocritico e uno sforzo impareggiabile per sormontare certe asprezze acquisite durante i lunghi anni di vita illegale imparava ad essere ancora quel capo di massa che le esperienze richiedono, (...) \"Giulio\" era certo uno dei migliori nostri e la sua perdita \u00e8 perdita incalcolabile. (...) \".\nA Libero Briganti, in quel periodo lontano da Savona, era stata in passato attribuita, erroneamente e senza fondamento, la partecipazione all'attentato alla trattoria della stazione di Savona il 23 dicembre 1943.\nUna riflessione scritta dal Briganti nell'agosto 1944, diffusa anche nelle formazioni partigiane del savonese, sui Garibaldini quali soldati del nuovo esercito nazionale d'Italia e sul necessario loro spirito di disciplina partecipativa:\nIn un piccolo paese di pietra non lontano dal Monte Saccarello, Upega, il 17 ottobre 1944 reparti della sesta Divisione Garibaldi combattono disperatamente contro l'accerchiamento tedesco. Molti partigiani cadono colpiti a morte, fra essi Libero Briganti.\nLa morte.\nRelazione di Nino Siccardi sui fatti di Upega:\n\" (...) A Upega (...) insieme a Giulio do ordine per provvedere per i feriti e quindi ci rechiamo nella direzione dei tedeschi, colla speranza di poterli trattenere un poco per dar modo di porre in salvo i feriti nella vicina cappella del cimitero (...) Ma purtroppo i tedeschi sono ormai a non pi\u00f9 di 50 metri da noi, mentre Giulio rimane subito mortalmente ferito da una pallottola che gli perfora il ventre. Cerco allora di porre in salvo Giulio e miracolosamente possiamo raggiungere un nascondiglio ove, dopo circa due ore e mezza, e precisamente alle 17:40, Giulio decedeva (...) \".\nCos\u00ec Chiara Arduino-Siccardi:\nAncora da Nino Siccardi:\nIl 17 ottobre 1944 a Upega cade anche il giovanissimo savonese laureando in medicina Gian Francesco De Marchi, mentre assiste un gruppo di partigiani feriti. Anche lui sar\u00e0 insignito della medaglia d'argento al Valor Militare della Resistenza.\nQuesta \u00e8 la lettera di Carlo de Lucis alle forze partigiane di Savona in occasione della sua morte:\nInumato a Upega, la salma sar\u00e0 poi traslata a Ormea (CN) nel cimitero di Viozene e quindi nel cimitero di Savona - Zinola. Qui, infine, tumulata nel Sacrario.\nMemoria.\nIII Brigata Briganti.\nLa Terza Brigata Briganti viene costituita il primo agosto 1944.\nDa essa dipendono i distaccamenti \"Ines Negri\", \"Bonaguro\", \"Torcello\" e \" Dario Volpe\".\nRitorno della III Brig. d'assalto L. Briganti, Gen./Feb. 1945.\nDivisione Gin Bevilacqua\nDistaccamento Torcello\nForza: n\u00b0 76 uomini\nDislocazione: 500\u00a0m ovest frazione Mereta di Calizzano.\nComandante \"Aldo\"\nCommissario \"Miccio\"\nUff. Operaz. \"Kid\"\nIntendente \"Falco\"\n1a Sq. - Comandante \"Gigi\"\nCommissari \"Pantera\" (14 uomini), \"Ur\", \"Raffles\" (14 uomini), \"Robi\".\n2a Sq. - Comandante \"Vinicio\" (14 uomini)\n3a Sq. - Comandante \"Pardo\"\n4a Sq. - Comandante \"Ciculat\" (14 uomini)\nMitraglieri:\n\"Barcaro\" + 2 ins.\n\"Formica\" + 2 ins.\n\"Tarzan\" + 2 ins.\n\"Gino\" + 2 ins.\nAmmalati al campo: 2\nFeriti al campo: 2\nCaduti della Brigata.\nCaduti della III Brigata \"Libero Briganti\" parte della Divisione Gin Bevilacqua:\nScioglimento della Brigata.\nIl primo febbraio 1945 le Brigate Garibaldi\nassumono una nuova fisionomia organizzativa istituendo un'unit\u00e0 divisionale denominata Gin Bevilacqua."}
{"id": "1196559", "revid": "289247", "url": "https://it.wikipedia.org/wiki?curid=1196559", "title": "FC Li\u00e8ge", "text": ""}
{"id": "1196561", "revid": "1305772", "url": "https://it.wikipedia.org/wiki?curid=1196561", "title": "Kurtis Blow (album)", "text": "Kurtis Blow \u00e8 il primo album di studio del rapper statunitense Kurtis Blow, pubblicato il 29 settembre del 1980 e distribuito dalla major discografica Mercury. L'uscita di questo disco fu una novit\u00e0 nell'ambiente hip hop, abituato in quel periodo a semplici pubblicazioni di singoli o brevi raccolte. Oltre a Blow, anche la Sugarhill Gang pubblic\u00f2 un album omonimo, ma il mondo hip hop inizi\u00f2 ad abituarsi a ci\u00f2 solo negli anni successivi, con l'arrivo di artisti come Run DMC e Whodini.\nIl periodo di pubblicazione di \"Kurtis Blow\" rende quindi l'album stesso in qualche modo storico: l'album \u00e8 uno dei primi nella storia dell'hip-hop ed \u00e8 il primo album hip hop a essere pubblicato sotto una etichetta major. Nel complesso il disco dell'artista newyorchese presenta dei buoni pezzi, a partire da \"The Breaks\", colonna portante dell'old school hip hop \u2013 brano spesso campionato da altri artisti hip hop in seguito \u2013, oltre a \"Rappin' Blow, Part Two\", che \u00e8 la seconda parte del primo singolo di Blow, e \"Christmas Rappin\"' (1979). \"Hard Times\" invece, precede di due anni il rap a sfondo socio-politico (pi\u00f9 avanti definito come conscious hip hop) del pezzo di Grandmaster Flash and The Furious Five \"The Message\". \"Takin' Care of Business\" \u00e8 uno dei primi tentativi di crossover tra hip hop e rock and roll.\n\"The Breaks\" ottiene un buon successo commerciale, raggiungendo il quarto posto nella classifica delle canzoni R&amp;B stilata da \"Billboard\" nel 1980, entrando anche nella Hot 100.\nRicezione.\nIl critico Robert Christgau recensisce positivamente l'album, dandogli una \u00abB+\u00bb come voto, nonostante critichi la sua versione di \"Takin' Care of Business\" dei BTO. In una recensione retrospettiva, Alex Henderson scrive: \u00abTornando all'epoca dell'old school hip hop \u2013 all'incirca nel 1978-1982 \u2013 gli album rappresentavano l'eccezione e non la regola. Alcune delle altre tracce [...] sono decenti ma non notevoli. Resta il fatto che rappare, non cantare, \u00e8 il punto forte di Blow. E Mercury ha davvero sbagliato fornendo solo la seconda met\u00e0 di \"Christmas Rappin\"'; quel singolo, punto di riferimento, avrebbe dovuto essere ascoltato nella sua interezza. Ma nonostante i suoi difetti e le sue carenze, \"Kurtis Blow\" \u00e8 un album importante che gli storici hip-hop dovrebbero ricordarsi di ascoltare.\u00bb"}
{"id": "1196565", "revid": "88740", "url": "https://it.wikipedia.org/wiki?curid=1196565", "title": "Arbalete", "text": "L'arbalete (detto informalmente anche fucile ad elastico) \u00e8 un fucile subacqueo, usato in particolare da parte dei pescatori in apnea.\nSecondo Jacques Mayol, il primo a ipotizzare l'uso di un ordigno per la caccia subacquea capace di lanciare frecce di acciaio per rilascio di elastici tesi, sarebbe stato un tal Victor Tchemodanoff, che lo avrebbe realizzato, nella sua prima forma, in bamb\u00f9.\nIn realt\u00e0 il termine identifica, soprattutto in lingua francese (\"arbal\u00e8te\") anche l'arma da guerra pi\u00f9 nota come balista.\nCaratteristiche generali.\nIl concetto di funzionamento dell'arbalete subacqueo non \u00e8 molto dissimile da quello di una balestra (\"arbal\u00e8te\", in francese). Un'impugnatura dotata di meccanismo di sgancio trattiene un'asta d'acciaio che corre superiormente e parallelamente ad un fusto di vario spessore, forma e materiale (alluminio, legno, fibra di carbonio) solidamente fissato all'impugnatura e, nella parte terminale, ad una testata.\nQuest'ultima pu\u00f2 essere composta da un semplice foro nel quale passa un elastico circolare, oppure da due boccole filettate nel quale montare la coppia di elastici in lattice. L'elastico si tende e si aggancia per mezzo di un archetto metallico (ogiva), oppure da un solido cordino (dyneema), all'asta provvista di tacche di aggancio o pinnette saldate. L'asta sotto trazione degli elastici viene trattenuta da meccanismo di sgancio che, premuto il grilletto, permetter\u00e0 il rilascio di quest'ultima andando a trafiggere il bersaglio a forte velocit\u00e0.\nSpecifiche tecniche.\nLe misure di questi fucili possono variare dai cortissimi di 40\u201350\u00a0cm di fusto, fino ai lunghissimi di quasi 2 metri di fusto (usati quasi esclusivamente in acque tropicali o l\u00e0 dove \u00e8 richiesta una potenza ed una gittata esuberante per colpire grosse prede).\nL'arbalete inoltre presenta svariati modelli che montano aste di diametro comprese tra 5 e 12\u00a0mm; la scelta intermedia (6,5\u00a0mm - 7\u00a0mm) risulta la pi\u00f9 usata, le altre dimensioni vengono impiegate con esemplari di dimensioni proibitive quali tonni, ricciole, e altri pesci azzurri che fanno della loro forza fisica e della mole la dote per mettere in difficolt\u00e0 il pescatore, per questi esemplari si useranno tra l'altro aste dotate di doppia aletta (o arpioni snodabili) in modo da assicurare una presa migliore, anche se alcuni professionisti sconsigliano ci\u00f2 per via della scarsa penetrazione: infatti su di essa deve basarsi la fase di cattura.\nL'asta pi\u00f9 usata per l'arbalete \u00e8 la tahitiana, anche se con una fiocina a cinque punte su distanze corte si ottengono maggiori risultati. La fiocina a tre punte \u00e8 da scartare perch\u00e9 non trattiene bene la preda n\u00e9 si pu\u00f2 paragonare alla tahitiana per gittata.\nLa caratteristica pi\u00f9 importante di questo attrezzo \u00e8 la sua elevata precisione legata alla potenza di tiro, che permette di catturare prede che per altri fucili risultano impossibili. Il rinculo dell'arbalete \u00e8 funzione delle caratteristiche di progettazione dello stesso.\nIn particolare essa dipende principalmente (ma non solo) dall'energia immagazzinata negli elastici e ceduta in parte (al momento dello sparo) all'asta, dalla massa del fucile stesso, dalla massa dell'asta spinta dagli elastici. L'arbalete permette di avere la massima precisione anche a lunghe gittate; nella pesca in apnea questo fattore \u00e8 determinante perch\u00e9 se si scosta al momento del rinculo di 1\u00a0cm il bersaglio esso si trasformer\u00e0 in parecchi cm su una distanza di 4 metri."}
{"id": "1196568", "revid": "767487", "url": "https://it.wikipedia.org/wiki?curid=1196568", "title": "Vita da camper", "text": "Vita da camper (\"RV\") \u00e8 un film del 2006 diretto da Barry Sonnenfeld, regista di \"Men in Black\" e prodotto dalla casa produttrice Columbia Pictures.\nTrama.\nBob Munro, dirigente di una societ\u00e0 di bevande californiana di successo, \u00e8 alle prese con la sua famiglia disfunzionale: sua moglie materialista Jamie, sua figlia adolescente dalla lingua tagliente Cassie e suo figlio Carl di dodici anni, che \u00e8 un sollevatore di pesi e ama l'hip hop. In attesa di una grande vacanza in famiglia alle Hawaii sono costretti ad annullare il viaggio quando Todd, il capo di Bob, lo informa che dovr\u00e0 partecipare a un incontro con la societ\u00e0 Alpine Soda a Boulder, in Colorado, altrimenti verr\u00e0 licenziato. Nascondendo alla famiglia la vera ragione per andare l\u00ec, Bob noleggia un lussuoso camper con la scusa di avere cambiato destinazione e di andare alle Montagne Rocciose. Durante il loro viaggio i Munro incontrano molti contrattempi. Essi includono il danneggiamento al freno di stazionamento, la presenza di un trio di procioni nel camper e il sistema fognario intasato. Lungo la strada incontrano un'altra famiglia itinerante, i Gornicke, composta da Travis, Mary Jo e dai loro figli Earl, Billy e Moon. Earl sviluppa un interesse romantico per Cassie e Carl inizia ad apprezzare Moon, ma Bob e Jamie, pensando che i Gornicke siano troppo strani per loro, decidono di abbandonarli; quando i Gornicke riappaiono a un'altra fermata i Munro credono che li stiano perseguitando.\nNel frattempo Bob cerca di inviare per e-mail la proposta di lavoro dal suo portatile lavorando in bagno, ma un autostoppista glielo ruba, lasciandolo con solo un cellulare, che riesce a usare per comporre e inviare in modalit\u00e0 wireless l'e-mail alla sua azienda. I Gornicke recuperano quindi il suo computer rubato dopo avere raccolto lo stesso autostoppista e cercano di restituirglielo.\nAlla fine i Munro iniziano a godersi le vacanze. Per partecipare alla riunione di fusione dell'azienda Bob distrae la sua famiglia fingendo una malattia e gli fa fare un'escursione. L'incontro con Alpine Soda \u00e8 un successo, ma Bob \u00e8 invitato a parlare nuovamente con l'intera azienda il giorno successivo. Tornando di corsa dalla sua famiglia nel camper prende un insidioso sentiero a quattro ruote motrici e si blocca l'enorme veicolo in cima a un masso sporgente nel mezzo di esso. Alla fine riesce a spostarlo da l\u00ec salendo sulla parte anteriore e dondolandolo fino a quando alla fine traballa e punta in avanti abbastanza da scivolare gi\u00f9 dal masso.\nRiesce a malapena a tornare in tempo dalla sua famiglia, riuscendo a ingannarli, ma mentre tenta un simile stratagemma il giorno successivo il freno di stazionamento fallisce di nuovo e il camper rotola in un lago. Rivela le vere intenzioni della vacanza e la sua famiglia \u00e8 sconvolta all'idea di essere stata usata in quel modo. Ancora con il bisogno di arrivare all'incontro recupera una delle biciclette della sua famiglia dal lago dove cadde il camper e comincia a pedalare. Jamie, Cassie e Carl vengono poi prelevati dai Gornicke e presto si rendono conto di quanto bene vadano d'accordo, quando Bob appare di nuovo, salendo in cima al camper dei Gornicke in movimento.\nBob si scusa con la sua famiglia e loro, a loro volta, si scusano con lui per il loro egoismo e rivelano che lo amano pi\u00f9 dello stile di vita che il lavoro offre a loro. Bob sta per saltare la riunione quando si scopre che \u00e8 proprio fuori dal quartier generale.\nAl secondo incontro Bob inizia il suo discorso, ma poi raccomanda loro di non fondersi con l'azienda di Todd, rendendosi conto che l'egoismo del suo capo avrebbe distrutto una grande compagnia indipendente. Bob viene quindi licenziato, poi recupera dal lago il camper fradicio ma ancora usabile e viene fermato dalla polizia. Alla fine gli viene offerto un lavoro dai proprietari di Alpine Soda, che vogliono diventare nazionali in modo indipendente. Inoltre, allo stesso tempo, il freno di stazionamento si disinserisce ancora una volta, facendo rotolare all'indietro il veicolo appiattendo sia la macchina della polizia che quella dei proprietari di Alpine Soda.\nDistribuzione e incassi.\nIl film fu distribuito nella sale in Nord America il 28 aprile 2006 dalla Columbia Pictures. \nIn Italia il film \u00e8 uscito il 1\u00b0 giugno 2006, \nCritica.\nIl film ha ricevuto durante l'edizione dei Razzie Awards 2006 due nomination come Peggior pretesto per un film per famiglie e Peggior attrice non protagonista per Kristin Chenoweth, vincendo quella per il Peggior pretesto per un film per famiglie."}
{"id": "1196575", "revid": "640389", "url": "https://it.wikipedia.org/wiki?curid=1196575", "title": "Calcio ai Giochi della XXIX Olimpiade - Qualificazioni al torneo maschile", "text": "Qualificazioni al torneo olimpico maschile di calcio 2008\nUEFA (Europa).\nSi sono qualificate per le Olimpiadi le prime quattro classificate del campionato europeo Under 21\u00a02007 e cio\u00e8 Olanda, Serbia, Belgio e Italia (in verit\u00e0 l'Italia non si \u00e8 classificata tra le prime quattro, ma essendosi classificata tra le prime quattro l'Inghilterra che non pu\u00f2 andare alle Olimpiadi non avendo un comitato olimpico proprio, \u00e8 stato organizzato uno spareggio tra Italia e Portogallo vinto dall'Italia, che in questo modo si \u00e8 qualificata per il torneo olimpico).\nCONMEBOL (Sud America).\nSi sono qualificate alle olimpiadi le prime due classificate al campionato sudamericano giovanile 2007 cio\u00e8 Brasile e Argentina.\nCONCACAF.\nOtto squadre parteciperanno alla fase finale della qualificazione, per due posti alle olimpiadi. Canada, Messico e Stati Uniti sono gi\u00e0 qualificate. Verranno selezionate tre squadre dall'America Centrale e due dai Caraibi.\nAmerica centrale.\nA novembre 2007 si disputeranno due gironi, le vincenti dei quali accederanno alla fase finale. Inoltre, le due squadre seconde classificate di ogni girone disputeranno uno spareggio con partite di andata e ritorno per accedere alla fase finale. Le partite del Gruppo A si disputeranno dal 7 all'11 novembre a Panama. Quelle del Gruppo B dal 14 al 18 novembre in Guatemala.\nGruppo A.\n7 novembre 2007\n9 novembre 2007\n11 novembre 2007\nGruppo B.\n14 novembre 2007\n16 novembre 2007\n18 novembre 2007\nCaraibi.\nPrimo turno.\nGruppo A - Paramaribo, Suriname.\n31 agosto 2007\n2 settembre 2007\n4 settembre 2007\nGruppo B - Oranjestad, Aruba.\n9 settembre 2007\n11 settembre 2007\n13 settembre 2007\nGruppo C - L'Avana, Cuba.\n9 settembre 2007\n11 settembre 2007\n13 settembre 2007\nGruppo D - Basseterre, Saint Kitts e Nevis.\n9 settembre 2007\n11 settembre 2007\n13 settembre 2007\nGruppo E - Kingstown, Saint Vincent e Grenadine.\n9 settembre 2007\n11 settembre, 2007\n13 settembre 2007\nGruppo F - Nassau, Bahamas.\nLa nazionale delle Isole Vergini Britanniche si \u00e8 ritirata dal torneo.\n2 settembre 2007\nSecondo turno.\nGruppo G - Macoya, Trinidad e Tobago.\n9 ottobre 2007\n11 ottobre 2007\n13 ottobre 2007\nGruppo H - Port-au-Prince, Haiti.\n9 ottobre 2007\n11 ottobre 2007\n13 ottobre 2007\nNord America.\nCanada, Messico e USA qualificati al girone finale.\nGirone finale.\n8 squadre si sono qualificate al girone finale.\nLe otto squadre saranno divise in due gironi di quattro squadre ciascuno. Le partite del Gruppo A si disputeranno dall'11 al 15 marzo 2008 a Tampa, mentre le partite del Gruppo B si disputeranno dal 12 al 16 marzo a Carson (California). Le semifinali e le finali si disputeranno il 20 e il 23 marzo a Nashville. In quanto paese ospitante, gli USA sono stati inseriti nel Gruppo A.\nFinale.\nHonduras e USA qualificati alle Olimpiadi.\nCAF (Africa).\nLa competizione preliminare sar\u00e0 divisa in tre turni. I primi due a eliminazione diretta, e il terzo a gironi.\nPrimo turno.\nPartite di andata disputate dall'1 al 3 settembre 2006. Partite di ritorno disputate dal 6 all'8 ottobre 2006.\nSecondo turno.\nPartite di andata disputate il 7 e l'8 febbraio 2007. Partite di ritorno disputate dal 23 al 25 marzo 2007.\nIl Burkina Faso \u00e8 stato penalizzato dalla FIFA per il presunto utilizzo di due giocatori fuori quota durante l'incontro di andata con il Ghana. Il risultato originale fu di 2-0 per il Burkina Faso.\nFase finale.\nParite giocate dal 1\u00ba giugno 2007 al 26 marzo 2008. Le prime classificate di ogni gruppo si qualificano alle Olimpiadi.\nGruppo A.\nNota - L'Etiopia si \u00e8 ritirata dalla qualificazione olimpica. Il risultato dell'incontro con il Sudafrica verr\u00e0 trascurato.\n1\u00ba giugno-3 giugno 2007\n22 agosto 2007\n7 settembre-9 settembre 2007\n12 ottobre-13 ottobre 2007\n16 novembre-18 novembre 2007\n26 marzo 2008\nGruppo B.\n1\u00ba giugno-3 giugno 2007\n22 agosto 2007\n7 settembre-9 settembre 2007\n12 ottobre-13 ottobre 2007\n16 novembre-18 novembre 2007\n26 marzo 2008\nGruppo C.\n1\u00ba giugno-3 giugno 2007\n22 agosto 2007\n7 settembre-9 settembre 2007\n12 ottobre-13 ottobre 2007\n16 novembre-18 novembre 2007\n26 marzo 2008\nAFC (Asia).\nTurno preliminare.\nAndata giocata il 7 febbraio e ritorno giocato il 14 febbraio 2007.\nSecondo turno.\nPartite giocate dal 28 febbraio al 6 giugno 2007. Le prime due classificate di ogni girone si qualificano al turno successivo.\nGruppo A.\n28 febbraio 2007\n14 marzo 2007\n28 marzo 2007\n18 aprile 2007\n16 maggio 2007\n6 giugno 2007\nGruppo B.\n28 febbraio 2007\n14 marzo 2007\n28 marzo 2007\n18 aprile 2007\n16 maggio 2007\n6 giugno 2007\nGruppo C.\n28 febbraio 2007\n14 marzo 2007\n28 marzo 2007\n18 aprile 2007\n16 maggio 2007\n6 giugno 2007\nGruppo D.\n28 febbraio 2007\n14 marzo 2007\n28 marzo 2007\n18 aprile 2007\n16 maggio 2007\n6 giugno 2007\nGruppo E.\n28 febbraio 2007\n14 marzo 2007\n28 marzo 2007\n18 aprile 2007\n16 maggio 2007\n6 giugno 2007\nGruppo F.\n28 febbraio 2007\n14 marzo 2007\n28 marzo 2007\n18 aprile 2007\n16 maggio 2007\n6 giugno 2007\nFase finale.\nTre gruppi di quattro squadre ciascuno. La vincitrice di ogni gruppo rappresenter\u00e0 l'Asia alle olimpiadi 2008 insieme alla Cina. Questa fase delle qualificazioni inizier\u00e0 il 22 agosto e finit\u00e0 il 21 novembre 2007. I gruppi sono stati sorteggiati il 13 giugno:\nGruppo A.\n22 agosto 2007\n8 settembre 2007\n12 settembre 2007\n17 ottobre 2007\n17 novembre 2007\n21 novembre 2007\nGruppo B.\n22 agosto 2007\n8 settembre 2007\n12 settembre 2007\n17 ottobre 2007\n17 novembre 2007\n21 novembre 2007\nGruppo C.\n22 agosto 2007\n8 settembre 2007\n12 settembre 2007\n17 ottobre 2007\n17 novembre 2007\n21 novembre 2007\nOFC (Oceania).\nSi qualifica alle Olimpiadi la vincente del girone all'italiana."}
{"id": "1196578", "revid": "92723", "url": "https://it.wikipedia.org/wiki?curid=1196578", "title": "Congettura di Schanuel", "text": "In matematica, la congettura di Schanuel afferma quanto segue:\nLa congettura \u00e8 stata formulata da Stephen Schanuel nei primi anni sessanta ma ad oggi non solo non ne esiste una dimostrazione, ma pare che questa sia fuori portata.\nLa congettura, se dimostrata, implicherebbe il Teorema di Lindemann-Weierstrass e quello di Gel'fond-Schneider, oltre ad altri risultati sulle propriet\u00e0 trascendenti della funzione esponenziale, tra cui anche la non ancora dimostrata indipendenza algebrica di formula_7 ed formula_8.\nL'enunciato inverso della Congettura di Schanuel \u00e8 il seguente:\nSiano formula_9 un campo numerabile a caratteristica nulla ed formula_10 un omomorfismo dal gruppo additivo formula_11 al gruppo moltiplicativo formula_12 il cui nucleo \u00e8 ciclico.\nSi supponga inoltre che per ogni insieme di formula_1 elementi formula_14 di formula_9 linearmente indipendenti su formula_3, l'estensione di campi formula_17 abbia grado di trascendenza almeno formula_1 su formula_3. Allora, sotto tali condizioni, esiste un omomorfismo di campo formula_20 tale per cui formula_21 per ogni formula_22 di formula_9."}
{"id": "1196580", "revid": "55935", "url": "https://it.wikipedia.org/wiki?curid=1196580", "title": "Nicholas Wiseman", "text": ""}
{"id": "1196590", "revid": "110157", "url": "https://it.wikipedia.org/wiki?curid=1196590", "title": "Man\u00e1 MTV Unplugged", "text": "Man\u00e1 MTV Unplugged \u00e8 un album live registrato in chiave acustica del gruppo messicano vincitrice di tre Grammy Award Man\u00e1.\nTempo totale: 73:04"}
{"id": "1196592", "revid": "1326403", "url": "https://it.wikipedia.org/wiki?curid=1196592", "title": "Cabo da Roca", "text": "Cabo da Roca \u00e8 un capo situato a 140 metri sul livello del mare, sulla costa portoghese, nella frazione di Colares del comune di Sintra, nel distretto di Lisbona.\nIl poeta Lu\u00eds Vaz de Cam\u00f5es defin\u00ec questo luogo come \"\u201cAqui... Onde a terra se acaba e o mar come\u00e7a...\u201d\" (in \"Os Lus\u00edadas\", Canto VIII), in italiano \"Qui... dove la terra finisce e il mare comincia\".Questa frase \u00e8 incisa sulla lapide del monumento in pietra che celebra la particolarit\u00e0 del luogo: infatti, essendo situato a 38\u00b0 47' di latitudine nord, e a 9\u00b0 30' di longitudine ovest, \u00e8 il punto pi\u00f9 occidentale del continente europeo.\nLuogo di grande affluenza turistica, il capo \u00e8 facilmente raggiungibile con la linea 403 dalla stazione ferroviaria di Sintra. Nelle vicinanze si trova un faro risalente al diciottesimo secolo e abitato fino al 1970.\nCabo da Roca fa parte del Parco Naturale di Sintra-Cascais, dove si trova una grande variet\u00e0 di specie animali: cormorani, falchi pellegrini, rapaci notturni, gabbiani, pipistrelli, volpi, vipere e lucertole.\nIncidenti.\nNell'agosto del 2014, due turisti polacchi sono morti cadendo dalla scogliera, dopo avere scavalcato la staccionata di sicurezza."}
{"id": "1196594", "revid": "26601", "url": "https://it.wikipedia.org/wiki?curid=1196594", "title": "Vittorio Sentimenti III", "text": ""}
{"id": "1196596", "revid": "289247", "url": "https://it.wikipedia.org/wiki?curid=1196596", "title": "FC Liegi", "text": ""}
{"id": "1196599", "revid": "474175", "url": "https://it.wikipedia.org/wiki?curid=1196599", "title": "El Palomar (Argentina)", "text": "El Palomar \u00e8 una citt\u00e0 dell'Argentina situata all'interno del partido di Mor\u00f3n, nella provincia di Buenos Aires. \nGeografia.\nEl Palomar \u00e8 situata nella parte occidentale dell'area metropolitana bonaerense, a 25 km ad ovest dal centro di Buenos Aires. Confina a nord-est con Ciudad Jard\u00edn Lomas del Palomar, ad est con Caseros, entrambe centri abitati del partido di Tres de Febrero, ad sud-est con Villa Sarmiento, a sud con Haedo, ad ovest con Villa Tesei ed Hurlingham, localit\u00e0 del partido di Hurlingham.\nEtimologia.\nIl nome della localit\u00e0 trae origine da una colombaia (\"palomar\" in spagnolo) quivi installata da Diego Casero sul finire del XVII secolo.\nStoria.\nIl 3 febbraio 1852, nell'area occupata dall'odierna citt\u00e0 si svolse lo scontro decisivo tra le forze di Juan Manuel de Rosas e e quelle fedeli a Justo Jos\u00e9 de Urquiza.\nNel 1908 fu costruita una stazione lungo la ferrovia San Mart\u00edn e due anni dopo i terreni circostanti furono lottizzati, dando cos\u00ec il via alla nascita della moderna citt\u00e0 di El Palomar. Nel dicembre 1937 fu inaugurato il Colegio Militar de la Naci\u00f3n, costruito sull'area che fu teatro della battaglia del 1852.\nNel 1944 nell'area di El Palomar inclusa nei confini del partido di Tres de Febrero fu costruita una citt\u00e0-giardino.\nInfrastrutture e trasporti.\nStrade.\nEl Palomar \u00e8 servita dall'autostrada Acceso Oeste, che la collega a Buenos Aires e all'area metropolitana circostante.\nFerrovie.\nEl Palomar \u00e8 servita da una stazione posta lungo la ferrovia suburbana San Mart\u00edn.\nAeroporti.\nNella localit\u00e0 si trova l'aeroporto di El Palomar, nato come base aerea militare, dal 2018 \u00e8 diventato un hub delle compagnie low-cost che operano su Buenos Aires."}
{"id": "1196602", "revid": "767487", "url": "https://it.wikipedia.org/wiki?curid=1196602", "title": "Milano - New York", "text": "Milano-New York \u00e8 il primo album in studio del disc jockey italiano DJ Jad, pubblicato il 23 giugno 2006 dalla Best Sound.\nDescrizione.\nInteramente registrato, missato e masterizzato a Manhattan su basi prodotte e arrangiate dallo stesso Jad, l'album contiene diciassette brani che hanno visto la partecipazione di musicisti e cantanti appartenenti alla scena newyorkese, tra cui Buckshot, Tony Touch, Sasha e Keith Murray. Secondo DJ Jad, si tratta di un disco \u00abche merita rispetto, per la gente che ci ha lavorato, e soprattutto per il modo in cui l'ha fatto\u00bb.\nL'album \u00e8 stato distribuito anche in edizione Dual Disc, il quale contiene quattro bonus track e un DVD che racchiude un videosaluto da parte di J-Ax a DJ Jad, foto inedite, il video del backstage e il videoclip di \"Vesuvius\"."}
{"id": "1196606", "revid": "61051", "url": "https://it.wikipedia.org/wiki?curid=1196606", "title": "Calcio ai Giochi della XXIX Olimpiade - Qualificazioni al torneo femminile", "text": "Qualificazioni al torneo olimpico femminile di calcio 2008\nQualificazioni.\nUn totale di dodici squadre prender\u00e0 parte alla fase finale del torneo olimpico. La Cina \u00e8 qualificata automaticamente come paese ospitante. Il resto delle partecipanti sar\u00e0 composto da:\nUEFA (Europa).\nL'UEFA ha annunciato che le tre squadre europee meglio piazzate (tranne l' che non pu\u00f2 partecipare alle Olimpiadi) al Campionato mondiale di calcio femminile 2007 in Cina si qualificheranno alle Olimpiadi.\nAlla fine si sono qualificate alle olimpiadi e mentre la e la si sono dovute affrontare in uno spareggio qualificazione. Alla fine hanno prevalso le svedesi che si sono qualificati cos\u00ec alle olimpiadi.\nCONMEBOL (Sud America).\nLa CONMEBOL ha annunciato che la prima classificata al Sudamericano Femenino 2006 in Argentina si qualificher\u00e0 direttamente alle Olimpiadi mentre la seconda classificata disputer\u00e0 uno spareggio di qualificazione contro la seconda classificata nel torneo di qualificazione africano. Il torneo \u00e8 stato vinto dall' che si \u00e8 qualificata cos\u00ec alle Olimpiadi mentre il , secondo, si \u00e8 qualificato allo spareggio.\nCONCACAF (America del Nord e Centrale e Caraibi).\nAmerica centrale.\nSi disputeranno due incontri di andata e ritorno, con le vincenti che si scontreranno tra loro per accedere al girone finale. Gli incontri di andata si disputeranno il 6 e 7 ottobre 2007, quelli di ritorno il 13 e 14 ottobre 2007. Gli incontri tra le due squadre vincenti si disputeranno il 20 e il 27 ottobre 2007.\nCaraibi.\nDue squadre si qualificheranno al girone finale.\nIl sistema riportato dall'associazione calcio di St. Vincent e le Grenadine prevede due fasi a gironi da disputarsi a fine ottobre 2007. Nella prima fase ci saranno quattro gironi (3 da quattro squadre e uno da tre), con le vincenti di ogni girone che si affronteranno in un singolo girone del secondo turno.\nGruppo 1 (Suriname).\n2 ottobre 2007\n4 ottobre 2007\n7 ottobre 2007\nGruppo 2 (Repubblica Domenicana).\n3 ottobre 2007\n5 ottobre 2007\n7 ottobre 2007\nGruppo 3 (Antigua e Barbuda).\n3 ottobre 2007\n5 ottobre 2007\n7 ottobre 2007\nGruppo 4 (Isole Cayman).\n24 ottobre 2007\n26 ottobre 2007\n28 ottobre 2007\nGirone finale.\n6 squadre si qualificheranno per il girone finale.\nCAF (Africa).\nLa competizione preliminare \u00e8 stata divisa in quattro fasi. Le prime tre a eliminazione diretta e la quarta a gironi.\nTurno preliminare.\nAndata giocata dal 27 al 29 ottobre 2006. Ritorno giocato dal 10 al 12 novembre 2006.\nPrimo turno.\nAndata giocata il 17 e 18 febbraio 2007. Ritorno giocato dal 9 all'11 marzo 2007. Eritrea e Marocco hanno giocato il loro incontri il 10 e il 24 marzo 2007.\nSecondo turno.\nAndata giocata dall'1 al 3 giugno 2007. Ritorno giocato dal 15 al 17 giugno 2007.\nGirone finale.\nIncontri disputati tra il 27 luglio 2007 e il 14 marzo 2008. L'Etiopia si \u00e8 ritirata.\n27 luglio-29 luglio 2007\n10 agosto-12 agosto 2007\n26 agosto 2007\n7 dicembre-9 dicembre 2007\n15 febbraio-17 febbraio 2008\n14 marzo-16 marzo 2008\nAFC (Asia).\nPrimo turno.\nIl gruppo A \u00e8 stato disputato come un play-off con incontri di andata e ritorno, con le vincenti promosse al turno successivo. I gruppi B e C sono stati disputati come gironi a 4 squadre.\nGruppo A.\nAndata disputata il 17 febbraio 2007. Ritorno disputato il 25 febbraio 2007.\nHong Kong avanz\u00f2 alla fase finale dopo il ritiro della Giordania dal torneo. Gli incontri di andata e ritorno della finale si sono svolti il 10 e il 18 marzo 2007 rispettivamente.\nGruppo B.\n19 febbraio 2007\n21 febbraio 2007\n23 febbraio 2007\nGruppo C.\n21 febbraio 2007\n23 febbraio 2007\n25 febbraio 2007\nSecondo turno.\nIncontri disputati dal 7 aprile al 12 agosto 2007.\nGruppo A.\n7 aprile 2007\n15 aprile 2007\n3 giugno 2007\n10 giugno 2007\n4 agosto 2007\n10 agosto 2007\nGruppo B.\n7 aprile 2007\n15 aprile 2007\n3 giugno 2007\n10 giugno 2007\n4 agosto 2007\n12 agosto 2007\nOFC (Oceania).\nLa vincitrice dei Giochi del Pacifico 2007, la Papua Nuova Guinea, ha sconfitto la Nuova Zelanda in un doppio spareggio per un posto alle Olimpiadi."}
{"id": "1196608", "revid": "287204", "url": "https://it.wikipedia.org/wiki?curid=1196608", "title": "Ibrahim ibn al-Aghlab", "text": "Aghlab b. S\u0101lim b. \u02bfIq\u0101l.\nQualche anno dopo l'ascesa del califfo Ab\u016b l-\u02bfAbb\u0101s al-Saff\u0101\u1e25 \"il Generoso\", al-Aghlab ricevette un incarico da assolvere agli ordini di Ibn al A\u0161a\u02bfth al-Khuz\u0101\u02bf\u012b, \"W\u0101l\u012b\" dell'Egitto.&lt;br&gt; \nNe divenne presto il luogotenente per la provincia dello Z\u0101b (attuale regione dell'Algeria) e Ibn al A\u0161a\u02bfth fu cacciato nel 765 dalle sue milizie mudarite, scontente del suo piano di eliminare alcuni dei troppi privilegi del \"jund\" (l'esercito).&lt;br&gt;\nIl suo posto fu preso da al-Aghlab, incaricato dal califfo al-Man\u1e63\u016br di combattere i kharigiti ibaditi da \"w\u0101l\u012b\" d'Ifr\u012bqiya (765-768). Trasferitosi a Qayraw\u0101n, anche al-Aghlab dovette per\u00f2 scontrarsi con la prepotente iattanza dei militari e mor\u00ec nel 767, in una delle tante rivolte suscitate dal \"jund\".\nCarriera di Ibr\u0101h\u012bm ibn al-Aghlab.\nSuo figlio Ibr\u0101h\u012bm (755-812) - tornato in Egitto alla morte del padre - ricevette un'ottima educazione tanto militare quanto umanistica e giuridica. Inviato dopo il saccheggio del tesoro egiziano del 790 (cui partecip\u00f2 con altri 10 uomini per appropriarsi della parte di stipendio che spettava loro e che non era loro stata pagata) in esilio in Ifr\u012bqiya, governata da un muhallabita, si fece apprezzare dall'ambiente civile e dai militari grazie alle sue doti di onest\u00e0 e rettitudine. Quando nel 795 a Qayraw\u0101n giunse il generale abbaside Harthama per riportare la calma in un paese fin troppo lacerato, Ibr\u0101h\u012bm fu nominato governatore dello Z\u0101b, col medesimo scopo di contenere le pericolose spinte eversive dei kharigiti, molti dei quali si erano rifugiati nelle regioni maghrebine pi\u00f9 occidentali, l\u00ec dove non poteva giungere l'autorit\u00e0 e il braccio militare degli Abbasidi.\nEgli promise di riportare alla legalit\u00e0 il territorio dello Z\u0101b ma fu utile a mantenere la legalit\u00e0 nell'intera Ifr\u012bqiya quando nel 799 il \"w\u0101l\u012b\" di Tunisi, Tamm\u0101m, insorse deponendo il governatore generale d'Ifr\u012bqiya, Mu\u1e25ammad b. Muq\u0101til al-\u02bfAkk\u012b. Ibr\u0101h\u012bm riusc\u00ec a riportare la legalit\u00e0 nel paese e il califfo H\u0101r\u016bn al-Rash\u012bd pens\u00f2 di scegliere fra i due litiganti un terzo al di fuori dei giochi e la sua scelta cadde su Ibr\u0101h\u012bm b. al-Aghlab.&lt;br&gt;\nIbr\u0101h\u012bm, l'unico evidentemente in grado di restaurare l'ordine e che godeva della piena fiducia degli Abbasidi stipul\u00f2 a questo punto un accordo con H\u0101r\u016bn al-Rash\u012bd, chiedendogli pieni poteri e, da fedele vassallo quale si riconosceva, si offr\u00ec di rinunciare allo stanziamento annuo di 100.000 \"d\u012bn\u0101r\" annualmente assegnati dalla wil\u0101ya d'Egitto a Qayraw\u0101n per le sue necessit\u00e0, offrendosi in cambio di inviare nelle casse erariali califfali una somma annua di 40.000 \"d\u012bn\u0101r\".&lt;br&gt;\nLe condizioni furono accettate da H\u0101r\u016bn, monarca di un impero sempre pi\u00f9 dilatato, dal quale tendevano fatalmente a sfuggire le province pi\u00f9 esterne quale erano per l'appunto l'Ifr\u012bqiya e il Khor\u0101s\u0101n (affidato pi\u00f9 tardi, non a caso, in base allo stesso ragionamento, a \u1e6c\u0101hir b. al-\u1e24usayn). Egli manteneva la sovranit\u00e0 dell'Ifr\u012bqiya, e ci\u00f2 veniva regolarmente ricordato in ogni \"khu\u1e6dba\" del venerd\u00ec nelle moschee e fu cos\u00ec che H\u0101r\u016bn al-Rash\u012bd nomin\u00f2 nell'800 Ibr\u0101h\u012bm \"am\u012br\" dell'Ifr\u012bqiya, con autorit\u00e0 civile e militare e con amplissima autonomia impositiva per stroncare una volta per tutte il fenomeno del Kharigismo nelle regioni ormai sotto la sua diretta autorit\u00e0. Per garantire la necessaria continuit\u00e0 d'azione il califfo dispose anche la possibilit\u00e0 che Ibr\u0101h\u012bm e i suoi successori designassero in piena libert\u00e0 i loro successori, riservando a se stesso e alla sua dinastia il diritto di veto sulle designazioni dinastiche (diritto che fu esercitato una volta sola, all'epoca in cui Emiro divent\u00f2 Ibr\u0101h\u012bm II che, deposte le vesti emirali, indoss\u00f2 i panni del combattente, dirigendosi verso la Sicilia e la \"Terra Grande\" fin quando la morte lo colse sotto le mura della citt\u00e0 di Cosenza).\nCi\u00f2 non mise termine alle continue rivolte del \"jund\" (fu proprio questo uno dei motivi per la successiva spedizione verso la Sicilia che port\u00f2 alla sua conquista), da quella dell'802 a quelle dell'805 e dell'812, anno in cui Ibr\u0101h\u012bm mor\u00ec, lasciando l'emirato al figlio \u02bfAbd All\u0101h (Ab\u016b l-\u02bfAbb\u0101s \u02bfAbd All\u0101h b. Ibr\u0101h\u012bm), che regn\u00f2 fino all'817, forte del consenso del califfo abbaside al-Ma\u02bem\u016bn."}
{"id": "1196613", "revid": "365417", "url": "https://it.wikipedia.org/wiki?curid=1196613", "title": "Arte dei Medici e Speziali (Firenze)", "text": "L'Arte dei Medici e Speziali \u00e8 stata una delle sette Arti Maggiori delle corporazioni di arti e mestieri di Firenze.\nStoria.\nIl primo statuto della corporazione giunto fino a noi risale al 1313 in cui sono elencate una serie di disposizioni a cui tutti gli iscritti dovevano attenersi e l'ordinamento interno dell'Arte. I maestri iscrittisi gi\u00e0 dalla fine del Duecento erano oltre 500.\nNel 1314 l'Arte acquist\u00f2 una delle case della famiglia Lamberti per stabilirvi la propria sede, posta nel tratto di via dei Cavalieri demolito durante i lavori di Risanamento del Mercato Vecchio. dalla distrutta Residenza dell'Arte dei Medici e Speziali proviene ad esempio il soffitto araldico trasportato nell'Ottocento nella ex-sala dell'Udienza del palazzo dell'Arte della Seta, oggi sala di lettura della biblioteca di Palagio di Parte Guelfa.\nNel 1770 la corporazione venne soppressa dal granduca Pietro Leopoldo di Lorena.\nOrganizzazione interna.\nL'Arte era retta da sei consoli, un camerlingo, un notaio, dodici consiglieri, diciotto buonomini, sei statutari e tre ufficiali. I consoli venivano eletti 2 volte all'anno e si riunivano ogni settimana; anche il camerlingo, cio\u00e8 il tesoriere, restava in carica per 6 mesi e vista l'importanza delle sue funzioni, doveva versare una cauzione di 300 fiorini d'oro a garanzia del suo operato.\nLa tassa d'iscrizione per ogni nuova matricola era fissata in 6 fiorini d'oro, che raddoppiava se il candidato non era nato a Firenze, mentre i figli dei maestri gi\u00e0 associati non dovevano versare nessuna quota, ma prestare soltanto giuramento.\nI medici.\nLa medicina medievale si basava molto sulla conoscenza della teoria degli umori e dell'astrologia, e bench\u00e9 avesse la pretesa di essere una disciplina empirica, i dottori dell'epoca si affidavano essenzialmente alle virt\u00f9 curative di certe erbe, acque minerali e di tutti gli elementi naturali, comprese le fasi lunari. La pratica medica sicuramente pi\u00f9 diffusa era il salasso, eseguito mediante incisioni o sanguisughe, nella convinzione che togliere il sangue \"cattivo\" avrebbe favorito la rigenerazione di quello \"buono\" riequilibrando gli umori e portando il paziente a una progressiva guarigione.\nUn altro metodo comune di diagnosi era l'osservazione delle urine, di cui il medico studiava il colore e l'odore prima di pronunciarsi sull'eventuale cura. In realt\u00e0, nei casi pi\u00f9 semplici, la miglior cura che poteva essere prescritta ad un paziente era del vino rosso e del buon brodo di carne, mentre per riparare ai danni del salasso si ricorreva abitualmente alla bruciatura delle ferite con lame arroventate.\nPer gli stati pi\u00f9 seri o cronici si faceva invece affidamento alle propriet\u00e0 curative di certe acque termali o di fonti ritenute benefiche, che effettivamente potevano risultare efficaci nella cura dei calcoli renali o disfunzioni epatiche.\nUna malattia molto diffusa tra i membri delle famiglie pi\u00f9 facoltose era la gotta; fu questo il male di casa Medici nel Quattrocento, che provoc\u00f2 anche la morte di Lorenzo il Magnifico; i luminari chiamati a consulto provarono di tutto, arrivando a prescrivere un infuso a base di perle e pietre preziose polverizzate.\nLe conoscenze pi\u00f9 avanzate parevano essere quelle nel campo dell'ortopedia; i medici erano infatti in grado di curare slogature e fratture con steccature o bendaggi molto stretti o mettendo gli arti in trazione. Per i casi pi\u00f9 disperati, comunque, non restava che affidarsi alla preghiera, invocando l'intercessione di qualche santo guaritore.\nGli speziali.\nUn'altra terapia tenuta in grande considerazione dai medici dell'epoca era quella a base di erbe officinali, vendute insieme ad altre essenze vegetali, polveri minerali e droghe di vario tipo nelle botteghe degli speziali. I prodotti ed i preparati vi erano riposti e conservati con cura in vasetti e flaconi di vetro o di coccio, che contenevano erbe essiccate, pepe, senape, zafferano, zenzero, cera, pece, allume, piombo e tanto altro ancora, rendendo la bottega dello speziale qualcosa di simile alle odierne erboristerie e farmacie. Il \"farmacista medievale\" quindi preparava pozioni, impiastri, unguenti, pillole, galle, cosmetici e profumi.\nEra abbastanza frequente comunque che i medici stessi avessero una loro bottega in cui preparavano personalmente le medicine da somministrare ai pazienti e che gli speziali fossero \"convenzionati\" con alcuni dottori ed usassero la bottega come ambulatorio per le visite.\nLe spezierie pi\u00f9 famose erano quelle della famiglia Toscanelli dal Pozzo, vicino alla Badia fiorentina, quella della famiglia Grazzini all'angolo tra piazza San Giovanni e borgo San Lorenzo (dove ancora oggi si trova una farmacia ed in cui nel 1582 venne fondata l'Accademia della Crusca) e quella dell'illustre Matteo Palmieri, che ricopr\u00ec la carica di Gonfaloniere di Giustizia nel 1453 ed aveva la sua bottega al Canto alle Rondini nel quartiere di Santa Croce.\nAlla fine del Quattrocento l'Arte pubblic\u00f2 un testo chiamato \"Il ricettario fiorentino\", un compendio sulle conoscenze farmacologiche dell'epoca, in cui erano fissate con la massima precisione le dosi di preparati medicinali che tutti i soci dovevano rispettare per legge. La pubblicazione dal 1499 al 1789 ebbe numerose edizioni e ristampe. La redazione venne affidata al Collegio medico di Firenze dai Consoli dell\u2019Arte dei medici e degli speziali la cui autorit\u00e0 era tale che poteva sottomettere all\u2019osservanza del codice farmaceutico i medici e gli speziali della citt\u00e0 e del contado anche senza l\u2019intervento del magistrato, affinch\u00e9 tutti gli speziali potessero fare le medesime preparazioni e composizioni secondo le regole stabilite. \"Il ricettario fiorentino\" pu\u00f2 essere considerato la prima Farmacopea pubblica come oggi l\u2019intendiamo. Al concetto di ufficialit\u00e0 introdotto dal Ricettario si ispirarono tutte le successive Farmacopee pubblicate sia su territorio italiano sia all'estero. \nOltre ai farmaci e alle spezie, un altro articolo molto venduto nelle spezierie erano i colori e i coloranti impiegati sia nella tintura dei manufatti tessili che dai pittori nelle loro opere, ragione per cui i dipintori furono una delle categorie associate a questa corporazione, insieme a merciai, ceraioli e cartolai.\nI pittori.\nI pittori si associarono all'Arte dei Medici e Speziali agli inizi del Trecento, mantenendo sempre un ruolo subalterno nei confronti di quelli che erano i loro fornitori di materie prime; gli speziali vendevano in pratica all'ingrosso le terre ed i pigmenti con i quali i pittori preparavano i composti coloranti da stendere sulle tavole.\nIl mestiere di pittore nel Medioevo richiedeva un lungo periodo di apprendistato; si iniziava come garzoni di bottega fin da ragazzini e prima di toccare un pennello potevano passare anni, in cui si imparava appunto a preparare i colori pestando le terre ed i pigmenti nei mortai e ad ingessare con la calce le grandi tavole di legno su cui il maestro avrebbe disteso i colori, supporto indispensabile per la creazione di polittici e pale d'altare.\nPrima di compiere i primi tentativi di composizione gli allievi dovevano essere in grado di padroneggiare tutti gli aspetti tecnici della pittura, di cui i maestri custodivano gelosamente i segreti e i trucchi del mestiere; lo stesso Taddeo Gaddi, ad esempio, era stato per ventiquattro anni allievo e collaboratore di Giotto, prima di diventare, a sua volta, uno dei maggiori artisti fiorentini del XIV secolo.\nOltre alla pittura su tavola nel Trecento i pittori tornarono nuovamente a dipingere grandi cicli di affreschi nelle cappelle e nei cenacoli delle chiese; l'affresco era sicuramente una tecnica pi\u00f9 impegnativa, anche dal punto di vista fisico perch\u00e9 si procedeva lentamente, giorno per giorno, arrampicati come dei muratori su delle impalcature di legno.\nTra i generi minori vale la pena di ricordare la gualdrappa, ossia quella specie di coperta decorata usata per vestire i cavalli durante le parate o in combattimento; costituita da un'intelaiatura in ferro su cui si distendevano delle pelli, era suddivisa in 4 parti distinte: la testiera, il petto e 2 falde laterali decorate con i simboli araldici della famiglia del committente. Di origine orientale, le gualdrappe si diffusero in Occidente a seguito delle Crociate e nel Quattrocento questo apparato guerresco raggiunse livelli di manifattura veramente eccellenti.\nAltro compito curioso affidato ai pittori direttamente dalle autorit\u00e0 comunali era la cosiddetta pittura infamante, in cui venivano ritratti i condannati a morte o i congiurati; se ne occuparono tra gli altri artisti celebri come Andrea del Castagno, che per questo venne soprannominato Andrea degli Impiccati e Sandro Botticelli, che ritrasse i responsabili della Congiura dei Pazzi nel 1478.\nI merciai.\nUn'altra categoria che effettivamente aveva poco a che fare con le spezie o la medicina era quella dei merciai, pi\u00f9 legata al settore dell'abbigliamento e quindi a quegli articoli che uscivano dalle botteghe degli appartenenti all'Arte della Seta.\nI merciai vendevano un po' di tutto: cappelli, borse, guanti, spade, coltelli, campanelli, scarpe, specchi, pettini, dadi, funi, chiodi, frecce, bicchieri, bottoni, oro e argento battuto.\nLe loro botteghe possono essere considerate come le antenate degli odierni grandi magazzini. Agli inizi del Trecento accolsero tra le loro file i membri della categoria dei cuffiai provenienti dall'Arte di Por Santa Maria, ma il sodalizio ebbe breve durata e gi\u00e0 nel 1316 i cuffiai si distaccarono per unirsi ai fibbiai.\nCeraioli e cartolai.\nLe botteghe dei cartolai e ceraioli erano concentrate nell'odierna piazza San Firenze, all'angolo con la Badia Fiorentina e davanti al Bargello, dove si vendevano libri, quaderni, registri in carta pecora e bambagina.\nFino all'invenzione della stampa alla fine del Quattrocento, i cartolai svolsero anche il lavoro di copisti, ricopiando a mano i libri poi messi in commercio.\nBarbieri e vetrai.\nSuccessivamente vennero accolti nell'Arte anche i barbieri e gli artigiani del vetro; i primi perch\u00e9 non di rado usavano estrarre i denti o praticare piccole incisioni per curare gli ascessi ed i secondi perch\u00e9, lavorando come soffiatori ed avendo un minimo di cognizioni scientifiche erano in genere addetti alla fabbricazione dei termometri.\nMembri celebri.\nTra gli appartenenti a questa corporazione si ricordano Dante Alighieri, Paolo Uccello, Giotto e Masaccio. \u00c8 naturale che accanto ai nomi di illustri maestri pittori, come Cimabue, Taddeo Gaddi, l'Orcagna o Maso di Banco, per citarne solo alcuni, ci fossero anche molti artigiani iscritti, che erano estremamente abili nella produzione di tutti quelli oggetti d'arte minore come altaroli, scudi, cassoni, deschi, testate ecc.\nPatronati.\nL'arte scelse la Madonna come protettrice della corporazione, la cui statua in Orsanmichele \u00e8 stata attribuita a Pietro di Giovanni Tedesco, eseguita presumibilmente nel 1400."}
{"id": "1196614", "revid": "339392", "url": "https://it.wikipedia.org/wiki?curid=1196614", "title": "Terra della regina maud", "text": ""}
{"id": "1196617", "revid": "1305772", "url": "https://it.wikipedia.org/wiki?curid=1196617", "title": "Saintonge", "text": "La Saintonge (in italiano e tradizionalmente la Santongia) era una delle antiche province francesi.\nI suoi confini subirono molteplici variazioni nel corso del tempo: contesa fra Aquitania, Poitou e Angi\u00f2 durante il primo Medioevo, divenne in seguito oggetto di disputa fra le due dinastie reali dei Capetingi e dei Plantageneti, da cui le lotte incessanti fra 1152 e 1451.\nOggigiorno il territorio della provincia storica \u00e8 suddiviso fra due dipartimenti, la Charente Marittima e la Charente, e si estende, grosso modo, dalla costa a nord della Gironda, per una profondit\u00e0 di 50 chilometri, a sud di Rochefort fino a sud di Jonzac e ad est di Jarnac.\nStoria.\nLa Saintonge fu popolata dai Celti Santoni, e costitu\u00ec una prospera \"civitas\" della Gallia romana. La capitale della provincia di Aquitania fu stabilita a Saintes, che ebbe a beneficiare di importanti opere urbanistiche: ponte sulla Charente, arco di trionfo di Germanico (a segnare l'arrivo di una delle pi\u00f9 importanti strade romane della Gallia, strada che aveva inizio nella capitale \"Lugdunum\"), anfiteatro e terme.\nSant'Eutropio, originario di Saintes (III secolo), diffuse il Cristianesimo nella regione, che comprendeva allora anche l'Aunis. Fu martirizzato e il blasone della Saintonge rappresenta la sua mitria di primo vescovo di Saintes, contornata da tre fiordalisi su fondo blu.\nSaintes fu invasa successivamente dagli Alani, dai Vandali all'inizio del IV secolo e dai Visigoti nel 419. Nel 507 fu conquistata da Clodoveo I con il resto dell'Aquitania annessa al \"Regnum Francorum\" e suddivisa in numerosi feudi, di cui i pi\u00f9 importanti avevano le loro signorie a Saintes, Saint-Jean-d'Ang\u00e9ly, Aulnay, Cognac, Jarnac e Jonzac.\nNel 565, un certo Waddon \u00e8 menzionato come conte di Saintonge.\nNel X secolo, l'Aunis fu separato dalla Saintonge, la quale pass\u00f2 alle dipendenze del siniscalco del Poitou fino al 1360.\nLa guerra dei cent'anni.\nNell'XI e XII secolo i signori di Ch\u00e2tellaillon rivestirono un ruolo importante nella storia del territorio, che pass\u00f2 sotto la dominazione inglese nel 1152 in virt\u00f9 del matrimonio fra Eleonora d'Aquitania e Enrico II d'Inghilterra. Fu conquistato in parte (riva destra della Charente) da Giovanni Senzaterra fra il 1204 e il 1210.\nNel 1258 la Saintonge divenne una parte del ducato di Guienna, lasciato a Enrico III d'Inghilterra da Luigi IX di Francia.\nLa Saintonge sembrava in quel periodo una terra di frontiera, coi suoi signori divisi fra i legami anglo-aquitani e i rapporti con Parigi. Tutto mostra che i primi furono predominanti sino alla met\u00e0 del XIV secolo; nonostante che il trattato di Br\u00e9tigny unisse la provincia all'Aquitania, a partire da quel periodo gli errori di condotta di Edoardo III (\"chevauch\u00e9e\" del 1346), e poi del Principe Nero contribuirono a rafforzare i vincoli con Parigi.\nNel 1371 fu totalmente riconquistata da Bertrand du Guesclin, per essere definitivamente riunita alla Corona di Francia dal re Carlo V nel 1375.\nLe guerre di religione francesi.\nDal 1542 al 1549, conobbe gravi rivolte contro le gabelle, fino all'editto di Enrico II. A partire dagli anni cinquanta del XVI secolo si diffusero rapidamente le idee della Riforma protestante, la Saintonge ne fu un centro assai attivo, con La Rochelle, nel vicino Aunis, che era divenuta una delle capitali e piazzeforti protestanti. La pace di Saint-Germain, l'8 agosto 1570, riconobbe la citt\u00e0 di La Rochelle come una delle quattro zone franche accordate ai Protestanti.\nGli anni fra il 1570 e il 1590 furono segnati dalle guerre di religione, e dal 1593 al 1595 ebbe luogo la \"jacquerie\" cosiddetta \"Des croquants\".\nL'Editto di Nantes (firmato da Enrico IV nel 1598) port\u00f2 una ventina d'anni di pace, fino al 1620. Saint-Jean-d'Ang\u00e9ly cadde nel 1621, assediata da Luigi XIII, e nel 1628, dopo l'assedio di La Rochelle, la Saintonge \u00e8 nuovamente riunita all'Aunis in una \"g\u00e9n\u00e9ralit\u00e9\".\nNei decenni successivi (1630 - 1650) fu la guerra dei trent'anni a compiere la propria opera devastatrice, accompagnata da rivolte contadine contro le nuove imposte.\nDal 1650 al 1653, la Fronda dei Principi interess\u00f2 la Saintonge e provoc\u00f2 la miseria nelle campagne.\nIl decennio successivo vide una ripresa delle persecuzioni ai danni dei Protestanti, che esplosero nel 1685 con la revoca dell'Editto di Nantes; ebbe inizio allora l'emigrazione di numerosi Ugonotti verso il Nuovo Mondo ed arriv\u00f2 F\u00e9nelon, incaricato della \"conversione\" dei Protestanti locali.\nL'epoca rivoluzionaria e napoleonica.\nA Saintes, Rochefort e La Rochelle, a partire dal 1744, furono fondate logge massoniche di obbedienza inglese; nel 1757 e 1758, le coste subirono incursioni britanniche. Il 1785 fu segnato da un cattivo raccolto e dalla conseguente scarsezza di cibo, e pure l'anno 1789 vide una pesante crisi agricola.\nDal 1790 al 1794, le campagne furono percorse da estese rivolte e dal \"Terrore\". La provincia fu unita al nuovo dipartimento della Charente-Inf\u00e9rieure, con Saintes come sede di prefettura, che venne poi trasferita a La Rochelle nel 1810."}
{"id": "1196622", "revid": "78273", "url": "https://it.wikipedia.org/wiki?curid=1196622", "title": "Provincia di Monza-Brianza", "text": ""}
{"id": "1196623", "revid": "56818", "url": "https://it.wikipedia.org/wiki?curid=1196623", "title": "Nouvelle-Cal\u00e9donie", "text": ""}
{"id": "1196629", "revid": "1101574", "url": "https://it.wikipedia.org/wiki?curid=1196629", "title": "Domenico Giuliotti", "text": "Biografia.\nNacque a Luciana, una localit\u00e0 nel comune di San Casciano in Val di Pesa, ed esord\u00ec con un libro di versi, \"Ombre d'un'ombra\" (Citt\u00e0 di Castello 1910). Nel 1913 fonda a Siena, insieme a Federigo Tozzi, la rivista \u201cLa Torre\u201d, di ispirazione cattolica.\nNel 1920 pubblica \"L'ora di Barabba\" la sua opera pi\u00f9 celebre.\nAltre opere di varia prosa e di saggistica di Giuliotti sono: \"Tizzi e fiamme\" (Firenze 1925), \"Polvere dell'esilio\" (1929), \"San Francesco\" (1932), \"Il ponte sul mondo\" (Torino 1932), \"Le due luci: santit\u00e0 e poesia\" (1933), \"Il merlo sulla forca: Francesco Villon\" (Firenze 1934), \"Pensieri di un malpensante\" (1936), \"Jacopone da Todi\" (1939), personalit\u00e0 che egli sentiva molto vicino a s\u00e9 e che defin\u00ec \u201clupo cristiano\u201d.\nCon la sua opera di curatore e saggista ebbe un ruolo di un certo peso nella diffusione dell'opera di Joseph de Maistre in Italia.\nDagli anni quaranta pubblic\u00f2 \"Penne, pennelli, scalpelli\" (ivi 1942), \"Nuovi pensieri di un malpensante\" (Pisa 1947), \"Calendottobre\" (Monza 1952).\nDomenico Giuliotti mor\u00ec pochi mesi prima dell'amico Giovanni Papini, pi\u00f9 giovane di lui di quattro anni.\nPostumi vennero pubblicati \"Il malpensante. Pagine di fede, di lotta e d'amore\" (Firenze 1957, a cura di Piero Bargellini) e \"Amare e credere\" (Vicenza 1977); inoltre gli epistolari \"Lettere agli amici\" (Vicenza 1980) e il \"Carteggio 1913-1955 con Papini\", con prefazione di Carlo Bo), da cui emergono amicizie con personaggi della cultura dell'epoca ma anche contrasti, ad esempio con un giovane Indro Montanelli."}
{"id": "1196630", "revid": "115549", "url": "https://it.wikipedia.org/wiki?curid=1196630", "title": "AA Gent", "text": ""}
{"id": "1196631", "revid": "110157", "url": "https://it.wikipedia.org/wiki?curid=1196631", "title": "Vs. Tour", "text": "Vs. Tour \u00e8 il tour del 1993 e del 1994 dei Pearl Jam, per promuovere il loro secondo album, Vs..\nFu l'ultimo tour per Dave Abbruzzese. Per questo tour la band fiss\u00f2 un limite per il prezzo dei ticket, con lo scopo di limitare il bagarinaggio. Il 3 aprile 1994, fu trasmesso via radio il concerto della band ad Atlanta e successivamente fu pubblicato in un EP (solo per il mercato europeo) chiamato \"Dissident\"\"/Live in Atlanta\". Durante questo tour, furono suonate varie canzoni del terzo album della band \"Vitalogy\". Per il 1994 fu programmato un tour estivo, ma fu cancellato per boicottare Ticketmaster.\nGruppi di spalla.\nWarm-Up Shows\nStati Uniti 1\nStati Uniti 2"}
{"id": "1196632", "revid": "131358", "url": "https://it.wikipedia.org/wiki?curid=1196632", "title": "Germinal Beerschot", "text": ""}
{"id": "1196634", "revid": "131358", "url": "https://it.wikipedia.org/wiki?curid=1196634", "title": "Germinal Ekeren", "text": ""}
{"id": "1196639", "revid": "131358", "url": "https://it.wikipedia.org/wiki?curid=1196639", "title": "K.S.C. Lokeren", "text": ""}
{"id": "1196641", "revid": "131358", "url": "https://it.wikipedia.org/wiki?curid=1196641", "title": "KSC Lokeren", "text": ""}
{"id": "1196643", "revid": "131358", "url": "https://it.wikipedia.org/wiki?curid=1196643", "title": "SC Lokeren", "text": ""}
{"id": "1196644", "revid": "131358", "url": "https://it.wikipedia.org/wiki?curid=1196644", "title": "Y.R. K.V. Mechelen", "text": ""}
{"id": "1196646", "revid": "101067", "url": "https://it.wikipedia.org/wiki?curid=1196646", "title": "Encierro", "text": "L'encierro (letteralmente \"chiusura\"), \u00e8 un'operazione preliminare alla \"corrida\" in Spagna, che consiste sostanzialmente nel trasferimento dei tori dal recinto in cui vengono portati alcuni giorni prima dello spettacolo fino all'interno del \"corral\", il recinto dell'arena, in cui vengono rinchiusi (da cui il nome). In molte localit\u00e0 (\u00e8 noto quello di Pamplona) non si tratta di una semplice operazione pratica, ma di un vero e proprio spettacolo popolare al quale gli appassionati prendono parte correndo insieme ai tori, che vengono generalmente guidati da un gruppo di buoi (chiamati in spagnolo \"cabestros\"), che conoscono gi\u00e0 il percorso.\nL'evento.\nIl tracciato \u00e8 obbligato solo per i tori, e il pubblico scende in strada, per quella che potrebbe considerarsi una prova di coraggio. Pi\u00f9 esattamente il branco di animali (mai numeroso), \u00e8 costretto a percorrere strade anche cittadine, che di solito conducono alla plaza de toros. Pi\u00f9 tardi, nel pomeriggio, si svolger\u00e0 la corrida, che vedr\u00e0 protagonisti gli stessi animali che nel mattino hanno corso l'encierro.\nL'encierro si svolge solitamente nelle ore del mattino, in un percorso urbano che nei punti dove non delimitato da edifici viene per l'occasione recintato. Nelle manifestazioni maggiori si prevedono due recinti, di modo che gli spettatori si possano sedere sul recinto pi\u00f9 esterno, mentre la zona compresa tra i due recinti viene usata come via di fuga dai corridori. Per questo motivo esistono dei buchi gi\u00e0 predisposti sigillati da una sorta di tombini di metallo, e al momento di montare i recinti gli operai non devono fare altro che alzare il coperchio e piantare i pali. L'intera operazione non dura che un'ora o poco pi\u00f9 e i recinti vengono smontati al termine dell'evento.\nLa possibilit\u00e0 di scendere in strada \u00e8 riservata ai maggiorenni; in alcuni casi si permette la partecipazione a chi ha compiuto i 16 anni; sono balzati alla cronaca occasioni in cui dei minorenni si sono infilati in un encierro, alcune volte anche risultando feriti, creando dubbi sulle misure di sicurezza e autorizzazioni alla partecipazione.\nIn linea generale i corridori pi\u00f9 esperti cercano di avvicinarsi il pi\u00f9 possibile agli animali in corsa senza toccarli, mentre il pi\u00f9 delle volte sono i corridori inesperti ad originare inciampi ed intasamenti che possono provocare vere e proprie tragedie.\n\"Encierro\" famosi.\nIl pi\u00f9 famoso encierro \u00e8 senza dubbio alcuno quello che si svolge nella citt\u00e0 di Pamplona, in Navarra, nei giorni tra il 7 ed il 14 luglio, in occasione della Festa di San Firmino, che sono le celebrazioni del patrono locale. Ogni mattina TVE 1 trasmette in diretta l'evento.\nAltra localit\u00e0 conosciuta per l'encierro \u00e8 San Sebasti\u00e1n de los Reyes nella Comunit\u00e0 di Madrid che viene cos\u00ec chiamata la \"Pamplona chica\" (piccola Pamplona), l'appuntamento si tiene il 28 agosto. Nell'anno 2005 si form\u00f2 un \"tappo\" all'entrata della plaza de toros in seguito a una caduta di alcuni partecipanti, ed i tori in arrivo non esitarono a passare sopra, calpestandoli, ai malcapitati che ostruivano l'entrata.\nUn'altra localit\u00e0 che si fregia del titolo di \"Pamplona chica\" \u00e8 la cittadina di Ampuero, in Cantabria. L\u00ec, a differenza della maggior parte delle corse, i tori non partono da un punto ed arrivano nella plaza de toros, bens\u00ec da l\u00ec escono, compiono un breve percorso e poi, davanti ad una staccionata eretta per l'occasione vengono fatti tornare indietro verso il punto da cui sono partiti.\nUn encierro noto \u00e8 quello di Cadice, per le pochissime vie di fuga disponibili, in quanto l'encierro si svolge in strette stradine del centro storico.\n\u00c8 comunque una manifestazione molto diffusa in molte altre citt\u00e0 della Spagna."}
{"id": "1196647", "revid": "131358", "url": "https://it.wikipedia.org/wiki?curid=1196647", "title": "KV Mechelen", "text": ""}
{"id": "1196648", "revid": "131358", "url": "https://it.wikipedia.org/wiki?curid=1196648", "title": "RAEC Mons", "text": ""}
{"id": "1196649", "revid": "767487", "url": "https://it.wikipedia.org/wiki?curid=1196649", "title": "Altezza della x", "text": "In tipografia, altezza della x, dimensione del corpo, parte mediana o occhio medio \u00e8 un termine che si riferisce alla distanza esistente in un carattere tipografico tra la linea di base e la linea mediana. In genere corrisponde all'altezza della lettera x del carattere (\u00e8 da ci\u00f2 che trae origine la terminologia) in quanto le altre lettere presentano generalmente correzioni ottiche che ne aumentano le dimensioni.\nLe lettere minuscole la cui altezza \u00e8 maggiore dell'altezza della x possono avere un tratto discendente che si estende oltre la linea di base, come nel caso di \"y\", \"g\", \"q\", \"p\" e \"j\", o un tratto ascendente che si estende oltre la parte mediana, come nel caso di \"l\", \"t\", \"k\", \"b\", \"h\" e \"d\". La misura della dimensione del corpo tipografico \u00e8 una delle caratteristiche pi\u00f9 importanti per definire l'aspetto del carattere.\nL'altezza della x di un dato carattere viene denominata una ex di questo carattere allo stesso modo in cui la larghezza corrispondente a quella di una M \u00e8 denominata una em e quella di una N una en."}
{"id": "1196651", "revid": "327773", "url": "https://it.wikipedia.org/wiki?curid=1196651", "title": "Fradusta", "text": "La Fradusta \u00e8 una delle cime pi\u00f9 importanti delle Pale di San Martino, nelle Dolomiti trentine. La sua importanza \u00e8 data soprattutto dal fatto che sul suo versante nord si estende il ghiacciaio omonimo (Ghiacciaio della Fradusta).\nCollocazione geografica.\nLa Fradusta \u00e8 collocata nella parte centrale delle Pale di San Martino, nel comune di Tonadico e a nord domina, oltre che il ghiacciaio, anche tutto l'altopiano delle Pale. A ovest scende la Val Pradidali, mentre sotto la sua imponente parete sud si trova il Valon delle Lede che scende in Val Canali.\nLe cime pi\u00f9 vicine sono: la Cima Wilma, la Cima Canali, la Cima Manstorna e la Cima dei Lastei.\nIncidente aereo.\nIl 19 luglio 1957 sulla Fradusta ci fu un grave incidente: un velivolo militare USA si schiant\u00f2 contro la parete sud e 11 aviatori statunitensi persero la vita. A ricordo dei caduti, nei pressi del bivacco Minazio, vicino al luogo dello schianto, \u00e8 stata apposta una targa commemorativa sulla quale sono riportati i nomi e i gradi dei militari. Tuttora nella zona a monte del bivacco sono ben visibili i rottami del velivolo precipitato."}
{"id": "1196652", "revid": "131358", "url": "https://it.wikipedia.org/wiki?curid=1196652", "title": "KSV Roeselare", "text": ""}
{"id": "1196658", "revid": "131358", "url": "https://it.wikipedia.org/wiki?curid=1196658", "title": "S.V. Zulte-Waregem", "text": ""}
{"id": "1196660", "revid": "554633", "url": "https://it.wikipedia.org/wiki?curid=1196660", "title": "Sint Truiden", "text": ""}
{"id": "1196661", "revid": "131358", "url": "https://it.wikipedia.org/wiki?curid=1196661", "title": "KSVR Roeselare", "text": ""}
{"id": "1196662", "revid": "116944", "url": "https://it.wikipedia.org/wiki?curid=1196662", "title": "Ex (tipografia)", "text": ""}
{"id": "1196667", "revid": "729019", "url": "https://it.wikipedia.org/wiki?curid=1196667", "title": "Jos\u00e9 Luis Arrieta", "text": "Professionista dal 1993 al 2010, conta solo due vittorie in carriera, di cui una tappa alla Vuelta a Espa\u00f1a. Dopo il ritiro \u00e8 diventato direttore sportivo del team Movistar.\nCarriera.\nInizi\u00f2 la propria carriera da professionista nel 1993 con la Banesto. Tredici furono le stagioni in cui milit\u00f2 nella squadra spagnola, diretta da Eusebio Unzu\u00e9 e che nel frattempo assunse altre denominazioni, come iBanesto.com nel 2001 e Illes Balears nel 2004. Durante questo periodo ricopr\u00ec incarichi di gregariato per Miguel Indurain durante il Tour de France 1996 e per Alex Z\u00fclle nel 1999.\nNel 2006 si un\u00ec alla squadra francese AG2R Pr\u00e9voyance insieme al compagno Francisco Mancebo. Durante il Tour de France 2006, nell'undicesima tappa, guid\u00f2 Cyril Dessel per tutta la salita e la discesa del Colle d'Aspin e ridusse lo scarto fra i fuggitivi e il gruppo della maglia gialla; in quella corsa si rese protagonista inoltre di due fughe, nella terza e nella quindicesima tappa. Nel settembre del 2006 conquist\u00f2 la sua pi\u00f9 importante vittoria da professionista, nella diciannovesima tappa della Vuelta a Espa\u00f1a.\nHa concluso la propria carriera nell'ottobre del 2010, dopo diciassette anni nel professionismo. Dopo il ritiro \u00e8 diventato direttore sportivo per la Movistar, la squadra di Unzu\u00e9."}
{"id": "1196668", "revid": "131358", "url": "https://it.wikipedia.org/wiki?curid=1196668", "title": "Charleroi SC", "text": ""}
{"id": "1196670", "revid": "131358", "url": "https://it.wikipedia.org/wiki?curid=1196670", "title": "FC Molenbeek Brussels", "text": ""}
{"id": "1196671", "revid": "599013", "url": "https://it.wikipedia.org/wiki?curid=1196671", "title": "Olivier Kapo", "text": "Carriera.\nClub.\nLa sua carriera professionistica inizi\u00f2 nel 1999 con l', dove gioc\u00f2 fino al 2004 quando fu prelevato dalla Juventus. Dopo un anno a Torino (14 presenze senza gol), nel 2005 venne ceduto in prestito per una stagione al dove in 25 presenze realizz\u00f2 5 gol. Rientrato a Torino, nel 2006 la Juventus lo mand\u00f2 in prestito al Levante UD, dove segn\u00f2 5 gol in 32 presenze.\nIl 29 giugno 2007 fu acquistato dal Birmingham City per 3 milioni di sterline. Il 12 agosto 2007 esord\u00ec in Premier League nella gara persa per 3-2 contro il Chelsea, in cui segn\u00f2 un gol.\nIl 16 luglio 2008 pass\u00f2 al Wigan per 3,5 milioni di sterline, firmando un contratto triennale e ricongiungendosi con l'allenatore Steve Bruce, che la stagione precedente era al Birmingham. Il suo primo gol per il Wigan fu realizzato il 24 settembre 2008 nella vittoria per 4\u20131 contro l'Ipswich Town nella Coppa di Lega inglese; l'unico gol in campionato fu invece segnato nuovamente contro il Chelsea nella gara persa per 2-1 il 28 febbraio 2009. L'8 gennaio 2010 fu girato in prestito al Boulogne per sei mesi, abbandonando consensualmente il club inglese nell'agosto 2010.\nIl 4 novembre 2010 venne ingaggiato dal Celtic, con cui firm\u00f2 un contratto di 18 mesi; debutt\u00f2 nel campionato scozzese nella gara vinta per 2-0 contro il St Johnstone. Nel gennaio 2011 lasci\u00f2 il Celtic, accusando il club di aver unilateralmente modificato i termini del suo contratto.\nNel febbraio 2011 si trasfer\u00ec in Qatar, all'Al-Ahly, firmando un contratto di 5 mesi e totalizzando solo 5 presenze e 2 gol realizzati nella gara vinta contro il Qatar SC per 3\u20131.\nNel gennaio 2012 \u00e8 ritornato a giocare nell'Auxerre, firmando un contratto di 18 mesi dopo diverse settimane trascorse allenandosi col club francese.\nIl 29 agosto 2013 firma, da svincolato, un contratto biennale con i greci del Levadeiakos.\nIl 15 agosto 2014, passa al Korona Kielce.\nNazionale.\nCon la Nazionale di calcio della Francia ha collezionato 9 presenze tra il 2002 e il 2004. Ha partecipato alla FIFA Confederations Cup 2003, andando a segno contro la Nuova Zelanda.. Inoltre ha segnato altri 2 gol nelle amichevoli contro l'Egitto e la Serbia e Montenegro.\nStatistiche.\nPresenze e reti nei club.\n\"Statistiche aggiornate al 21 novembre 2013.\""}
{"id": "1196676", "revid": "767487", "url": "https://it.wikipedia.org/wiki?curid=1196676", "title": "D\u00e1insleif", "text": "D\u00e1insleif (\"eredit\u00e0 di D\u00e1inn\", poich\u00e9 il suffisso \"-leif\" significa per l'appunto \"eredit\u00e0\") \u00e8 la spada del re H\u00f6gne, secondo il resoconto della battaglia conosciuta come \"Hja\u00f0ningav\u00edg\" da parte dello storico islandese Snorri Sturluson. Questa arma era stata forgiata dai nani, come molti altri oggetti nella mitologia norrena, ad esempio la lancia Gungnir, la spada Gramr, e Tyrfingr.\nSecondo il suo possessore, questa spada aveva il portentoso potere di uccidere un uomo ogni volta che veniva sguainata, non falliva mai il colpo e le ferite inflitte con essa erano inguaribili. Queste propriet\u00e0 magiche le derivano dall'essere stata per diverso tempo nel regno dei morti, essendo stata presa dal corredo funebre del suo precedente possessore."}
{"id": "1196678", "revid": "287204", "url": "https://it.wikipedia.org/wiki?curid=1196678", "title": "Dainsleif", "text": ""}
{"id": "1196683", "revid": "2175", "url": "https://it.wikipedia.org/wiki?curid=1196683", "title": "Dmitri Ivanovi\u010d Mendeleev", "text": ""}
{"id": "1196686", "revid": "2057018", "url": "https://it.wikipedia.org/wiki?curid=1196686", "title": "Koninklijke Lierse Sportkring", "text": "Il K. Lierse S.K. (nome completo \"Koninklijke Lierse Sportkring\"), chiamato comunemente Lierse, \u00e8 stata una societ\u00e0 calcistica belga con sede nella citt\u00e0 di Lier.\nFondato nel 1906, nella sua storia ha vinto quattro campionati belgi, pi\u00f9 due Coppe e due Supercoppe nazionali. A livello europeo ha disputato la fase a gruppi della Champions League 1997-1998, classificandosi quarta nel girone.\nIl 9 maggio 2018, si scioglie a causa di un fallimento.\nStoria.\nIl Lierse viene fondato il 6 marzo 1906; viene registrato alla Federcalcio belga il 6 agosto dello stesso anno, ottenendo la matricola numero 30.\nIl club parte dal livello pi\u00f9 basso dal campionato belga, e inizia una lenta scalata che lo porta a giocare per la prima volta in massima divisione nella stagione 1927-1928. Dopo qualche anno di risultati altalenanti il Lierse, in cui militano giocatori come Bernard Voorhoof e Bernard Delmez, vince il suo primo titolo nella stagione 1931-1932. La squadra negli anni trenta finisce quasi sempre nelle prime posizioni di classifica, e questo buon periodo culmina con la conquista del secondo titolo, conseguito nella stagione 1941-1942. Nell'immediato dopoguerra il Lierse vive invece un periodo non felice, retrocedendo al termine della stagione 1947-1948.\nRimasto in seconda divisione per cinque anni, il Lierse torna a disputare il massimo campionato nella stagione 1953-1954; nella seconda met\u00e0 degli anni cinquanta due giocatori della squadra, Alfons Van Brandt e Lucien Olieslagers vengono eletti calciatore belga dell'anno, e il Lierse conquista il terzo titolo nella stagione 1959-1960. Nella stagione successiva i belgi prendono parte alla Coppa dei Campioni, facendo cos\u00ec la prima esperienza nelle competizioni europee, che tuttavia non \u00e8 molto fortunata: dal sorteggio i giallo-neri si trovano infatti ad affrontare il Barcellona, squadra che sar\u00e0 finalista, e vengono eliminati perdendo entrambi gli incontri.\nIl Lierse conquista la prima Coppa del Belgio nella stagione 1968-1969, e nella stagione successiva partecipa quindi alla Coppa delle Coppe: qui il club giunge facilmente agli ottavi, dove affronta il Manchester City che poi vincer\u00e0 la Coppa, e viene sconfitto in entrambe le gare. Due anni dopo, complice il quarto posto nella stagione 1970-1971, il Lierse partecipa alla Coppa UEFA 1971-1972: la compagine belga elimina squadre come il Leeds United e il PSV prima di essere a sua volta eliminata dal Milan nei quarti; a fine stagione il club si unisce ai rivali del KV Lyra.\nIl Lierse gioca nuovamente la finale della Coppa nazionale nella stagione 1975-1976, quando in rosa ci sono anche Frans Janssens, Jan Ceulemans e Hans Posthumus, ma viene sconfitto 4-0 dall'Anderlecht. Il club partecipa comunque alla Coppa delle Coppe 1976-1977 insieme all'Anderlecht, in quanto i bianco-malva vi accedono da campioni in carica; il cammino si arresta tuttavia al primo turno. Un anno dopo la squadra conquista una nuova partecipazione alla Coppa UEFA, ma ancora una volta la squadra non riesce a superare il primo turno.\nSuccessivamente si assiste ad un periodo in cui il Lierse non riesce a lottare per le posizioni di vertice del campionato; questo nonostante la presenza di Erwin Vandenbergh, tre volte capocannoniere in campionato, Scarpa d'oro 1980 e calciatore belga dell'anno nel 1981. Dopo una serie di stagioni chiuse in calando, il club retrocede al termine del campionato 1985-1986, rimanendo in seconda divisione per tre anni. In seguito arrivano anche Nico Van Kerckhoven, Kjetil Rekdal e Karel Snoeckx e la squadra, complice il quinto posto nella stagione 1994-1995, torna in Europa, disputando nuovamente la Coppa UEFA dopo diciassette anni.\nIl Lierse conquista il quarto titolo nella stagione 1996-1997 con in campo anche Eric Van Meir e in panchina Eric Gerets, che per\u00f2 lascia subito dopo; anche la stagione successiva inizia positivamente con la conquista della prima Supercoppa nazionale. In seguito la squadra partecipa alla Champions League, dove sconfigge nel secondo turno preliminare l', e accede cos\u00ec alla fase a gruppi della manifestazione. Qui per\u00f2 i belgi si classificano ultimi in un girone comprendente anche Monaco, Bayer Leverkusen e Sporting Lisbona, riuscendo a conquistare un solo punto nella sfida casalinga con i portoghesi. Nelle stagioni successive il Lierse conquista la seconda Coppa nazionale nella stagione 1998-1999, sconfiggendo 3-1 lo Standard Liegi in finale, e la seconda Supercoppa nazionale la stagione successiva; in questo periodo si contano anche due partecipazioni alla Coppa UEFA, ma sempre terminate al primo turno.\nIl Lierse conclude il campionato 2002-2003 in quinta posizione, ma negli anni successivi finisce sempre nella parte bassa della classifica; dopo essersi salvato nella stagione 2005-2006 il club retrocede al termine della stagione successiva. La squadra ingaggia giocatori come Tomasz Radzinski, e riesce a vincere il campionato di seconda divisione nella stagione 2009-2010, ritornando cos\u00ec in massima serie. Vengono subito ingaggiati giocatori come Eiji Kawashima e Wesley Sonck per affrontare il campionato, tuttavia il Lierse si trova spesso invischiato nella lotta per non retrocedere.\nOrganico.\nRosa 2016-2017.\n\"Aggiornata al 25 febbraio 2017\"\nRosa 2015-2016.\n\"Aggiornata al 25 febbraio 2016\"\nRosa 2014-2015.\n\"Aggiornata al 9 aprile 2015\"\nCollegamenti esterni.\n Sito ufficiale"}
{"id": "1196690", "revid": "124949686", "url": "https://it.wikipedia.org/wiki?curid=1196690", "title": "Murri (Pakistan)", "text": "Murri (in lingua urdu: \u0645\u0631\u06cc, spesso in inglese Murree) \u00e8 una citt\u00e0 del Pakistan. Nella citt\u00e0 \u00e8 ambientato parte del romanzo \"Mille splendidi soli\" di Khaled Hosseini.\nDescrizione.\nMurri sorge sulle colline di Hazara e di Galyat; \u00e8 la principale localit\u00e0 di villeggiatura della regione e un tehsil del distretto di Rawalpindi. Durante il \"Raj\" britannico, la sua altitudine era stata fissata a 7.000 piedi ma attualmente \u00e8 fissata a 2.300 m (8.000 piedi) s.l.m. Dal 1947 a oggi \u00e8 stata protagonista di uno sviluppo tumultuoso.\nMurri \u00e8 facilmente raggiungibile da Islamabad e Rawalpindi tramite una strada agevole. Diversi alberi e piante di origine europea (come ciliegi, fragole, lamponi) crescono localmente: Murri \u00e8 ancor oggi associata con la Gran Bretagna. C'\u00e8 una chiesa, nel centro della citt\u00e0, costruita nel 1857, tuttora attiva. Certe case datano ancora di quel periodo anche se molti palazzi tipici come il Rich Villa Inn o il Gulberg Hotel sono stati abbattuti.\nStoria.\nLa citt\u00e0 \u00e8 un tipico esempio di hill station, fondate dai britannici durante l'Ottocento per trovare rifugio dalla calura. Fondata nel 1851 da sir Henry Lawrence, governatore del Punjab, era destinata al soggiorno delle truppe di guarnigione vicino alla frontiera afghana, nella zona di Rawalpindi. Fino al 1876 Murri fu sede del governo locale del Punjab (anche della parte ora indiana), successivamente spostato a Shimla."}
{"id": "1196691", "revid": "666668", "url": "https://it.wikipedia.org/wiki?curid=1196691", "title": "Murree", "text": ""}
{"id": "1196694", "revid": "287204", "url": "https://it.wikipedia.org/wiki?curid=1196694", "title": "Sylvain Calzati", "text": "Carriera.\nPassato professionista nel 2003 con la Barloworld, per quattro anni, dal 2005 al 2008, ha militato nell'AG2R. Nella stagione 2009 ha vestito la divisa dell'Agritubel, squadra francese del circuito professionistico continentale europeo; nel 2010 ha corso nelle file del Team Sky, mentre nel 2011 \u00e8 stato sotto contratto con la Bretagne-Schuller.\nHa ottenuto una sola vittoria da professionista, l'ottava tappa del Tour de France 2006, successo da sommare al prestigioso Tour de l'Avenir, corsa per Under-23, conquistato nel 2004."}
{"id": "1196698", "revid": "1114711", "url": "https://it.wikipedia.org/wiki?curid=1196698", "title": "Philip Deignan", "text": "Carriera.\nTra i dilettanti, con la maglia del V\u00e9lo Club La Pomme Marseille, Deignan vinse il Tour des Pays de Savoie nel 2003 e il Ronde de l'Isard d'Ari\u00e8ge nel 2004. Divent\u00f2 professionista nel 2005 vestendo la divisa della squadra Professional francese AG2R Pr\u00e9voyance. Nell'anno del debutto vinse la sua prima corsa tra i \"pro\", il Tour du Doubs, mentre nella stagione 2008 partecip\u00f2 al suo primo Giro d'Italia e ai Giochi olimpici di Pechino.\nNel 2009 si trasfer\u00ec alla nuova Cerv\u00e9lo TestTeam; nello stesso anno riusc\u00ec a cogliere una vittoria di tappa alla Vuelta a Espa\u00f1a: in quell'occasione, grazie ai numerosi minuti guadagnati sul gruppo, rientr\u00f2 in classifica terminando poi la corsa al nono posto.\nAl termine della stagione 2010, con la chiusura della Cerv\u00e9lo, passa alla RadioShack. Nel 2012 si accasa quindi alla UnitedHealthcare, squadra Professional Continental statunitense, vincendo nel 2013 il Tour of the Gila. Nel 2014 si trasferisce al Team Sky, svolgendo perlopi\u00f9 ruoli di gregariato.\nPi\u00f9 volte convocato nella selezione nazionale irlandese ai campionati del mondo, si ritira dall'attivit\u00e0 a fine 2018. Dal 17 settembre 2016 \u00e8 sposato con la ciclista britannica Elizabeth Armitstead."}
