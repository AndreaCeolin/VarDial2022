{"id": "1106886", "revid": "125210720", "url": "https://it.wikipedia.org/wiki?curid=1106886", "title": "Secondo Impero bulgaro", "text": "Il Secondo Impero bulgaro (in bulgaro: \u0412\u0442\u043e\u0440\u0430 \u0431\u044a\u043b\u0433\u0430\u0440\u0441\u043a\u0430 \u0434\u044a\u0440\u0436\u0430\u0432\u0430, \"Vtora b\u0103lgarska d\u0103r\u017eava\" o \u0412\u0442\u043e\u0440\u043e \u0431\u044a\u043b\u0433\u0430\u0440\u0441\u043a\u043e \u0446\u0430\u0440\u0441\u0442\u0432\u043e, \"Vtoro b\u0103lgarsko carstvo\") era uno Stato bulgaro medievale che esistette dal 1185 al 1422 (o 1453) e che succedette al Primo Impero bulgaro.\nRaggiunse il suo apogeo sotto Kalojan e Ivan Asen II prima di perdere gradualmente terreno e potenza ed essere conquistato dagli ottomani tra il tardo XIV secolo e il primo XV secolo. Il suo diretto successore sar\u00e0 il Principato di Bulgaria e il successivo Regno di Bulgaria del 1878.\nContesto storico.\nI bizantini governarono la Bulgaria dal 1018, quando conquistarono il Primo Impero bulgaro fino al 1185, anche se gi\u00e0 inizialmente le terre bulgare non furono integrate completamente nell'impero bizantino, ad esempio preservando il livello di tassazione gi\u00e0 esistente ed il potere della precedente classe nobiliare. La chiesa ortodossa bulgara, dapprima indipendente, venne subordinata all'autorit\u00e0 del patriarcato ecumenico di Costantinopoli, e l'aristocrazia bulgara ed i parenti dello zar vennero insigniti di svariati titoli bizantini e trasferiti nelle parti asiatiche dell'impero. Ci furono varie ribellioni contro il potere bizantino nel 1040, negli anni 1070 e negli anni 1080, ma fallirono.\nLiberazione.\nAlla fine del XII secolo i bizantini erano in declino dopo una serie di guerre con gli ungheresi ed i serbi. Nel 1185 Pet\u0103r ed Asen guidarono una ribellione contro il governo bizantino e Pet\u0103r si nomin\u00f2 zar di Bulgaria (conosciuto anche come Todor Pet\u0103r), rivendicando fermamente di essere l'erede dell'autorit\u00e0 del Primo Impero bulgaro. Dopo poco pi\u00f9 di un anno di guerra i bizantini furono costretti a riconoscere l'indipendenza bulgara, anche se i combattimenti continuarono. Le genti che presero parte alla ribellione e fecero quindi parte del nuovo stato includevano, oltre ai bulgari slavofoni, i cumani, i valacchi ed i greci: Pet\u0103r si dichiarava infatti: \"Zar dei bulgari, dei greci e dei valacchi\".\nPotenza europea.\nLa resuscitata Bulgaria occupava il territorio tra il mar Nero, il Danubio e la Stara Planina, includendo una parte della Macedonia orientale e la valle della Morava. Esercitava inoltre il suo controllo sulla Valacchia e sulla Moldavia.\nKalojan.\nLo zar Kalojan (1197\u20131207) stabil\u00ec un'unione con il papato, assicurandosi cos\u00ec il riconoscimento di \"Rex\", anche se desiderava essere riconosciuto come \"Imperatore\" o \"Zar\". Condusse varie guerre contro l'impero bizantino e, dopo il 1204. contro i cavalieri della quarta crociata, conquistando larga parte della Tracia, Rodopi e l'intera regione della Macedonia. Sconfisse definitivamente i latini ad Adrianopoli nel 1205 e annient\u00f2 il loro potere nel primo anno della loro creazione, impedendo che estendessero il loro dominio sui Balcani. Le potenze ungheresi e serbe impedirono l'espansione bulgara verso est e nordest.\nIvan Asen II.\nDopo la morte di Kalojan, durante il regno del cugino Boril (1207\u20131218), il paese sub\u00ec delle significanti perdite territoriali a favore dell'Ungheria, dell'impero latino e del Despotato d'Epiro.\nDurante il regno di Ivan Asen II (1218\u20131241), la Bulgaria divenne di nuovo una potenza regionale, riacquisendo le terre perse e occupando Odrin e l'Albania. Dopo la vittoria di Klokotnica nel 1230 il Despotato d'Epiro divenne un vassallo tributario della Bulgaria. In un'iscrizione di T\u0103rnovo del 1230 lo zar si insigniva: \"In Cristo il signore Zar fedele ed autocrate dei bulgari, figlio del vecchio Asen\". Il patriarcato ortodosso bulgaro venne ristabilito nel 1235 con l'approvazione di tutti i patriarcati orientali, ponendo quindi fine all'unione con il papato. Ivan Asen II aveva la reputazione di essere un governatore saggio ed umano ed apr\u00ec relazioni con l'occidente cattolico, specialmente con Venezia e Genova, per ridurre l'influenza bizantina sul suo paese, il quale ormai godeva di un'economia in pieno sviluppo, con relazioni commerciali talmente diversificate che nel 1235 venne organizzata una flotta navale.\nDeclino.\nSotto i successori di Ivan Asen II la Bulgaria and\u00f2 incontro ad un nuovo declino. I mongoli entrarono e saccheggiarono a pi\u00f9 riprese i balcani nel primo XIII secolo, devastando la Bulgaria nel 1242, la quale fu forzata a pagare dei tributi ai khan dell'Orda d'Oro. Dopo il 1246 l'Impero di Nicea si annesse la Macedonia, i Rodopi e parte della Tracia. Il regno di Ungheria occup\u00f2 la provincia di Belgrado. Gradualmente la Bulgaria perse il controllo e la tradizionale influenza politica sulla Valacchia, dove il potere dei nobili regionali si rafforz\u00f2 e in conseguenza vennero stabiliti dei principati locali. Durante il regno di Michele Asen II (1246\u20131256), la Bulgaria si ridusse ad un piccolo stato sulla riva meridionale del basso Danubio. Sotto Costantino I il paese perse la Macedonia e la crisi port\u00f2 ad una guerra contadina, guidata dal porcaro Ivailo, che riusc\u00ec a sedere sul trono bulgaro dal 1277 al 1280. Ivailo ottenne grandi successi militari contro i nemici esterni: sconfisse i bizantini in due grandi battaglie e espulse temporaneamente i tatari dalle terre nord-orientali dell'impero. Ad ogni modo fall\u00ec nella cooperazione con gli aristocratici e venne in seguito ucciso. L'egemonia tatara continu\u00f2 fino al 1300, quando dopo la morte del khan Nogai, il nuovo khan Toktu cedette la Bessarabia al nuovo imperatore bulgaro Todor Svetoslav e smise di richiedere tributi. Ci\u00f2 ebbe un effetto economico positivo. Durante il regno di Todor Svetoslav la Bulgaria riacquist\u00f2 una parte della sua estensione e del prestigio precedente. Dopo una vittoriosa guerra contro Bisanzio ottenne la pace fino alla sua morte nel 1322.\nIvan Aleksand\u0103r e la caduta della Bulgaria.\nLa ritirata dei mongoli dall'Europa nel primo XIV secolo stabilizz\u00f2 la situazione nei balcani e la Bulgaria stabilizz\u00f2 i confini in un'area approssimativamente uguale a quella odierna, ma era minacciata dalle potenze in ascesa dell'Ungheria e della Serbia ad ovest. Nel 1330 i bulgari, sotto Michele III vennero pesantemente sconfitti dai serbi a Velbu\u017ed e alcune parti dell'impero caddero in mano serba. Sotto Ivan Aleksand\u0103r (1331\u20131371) la minaccia serba venne eliminata e i bizantini furono sconfitti a Rusokastro. L'espansione territoriale includeva i Rodopi e molte importanti citt\u00e0 sulle rive del Mar Nero. Fu il periodo della \"seconda et\u00e0 dell'oro\", grazie ad una florida cultura. Dopo la morte di Ivan Aleksand\u0103r per\u00f2 il paese venne diviso in stati rivali. Uno dei due pi\u00f9 grandi era basato su Veliko T\u0103rnovo, mentre l'altro a Vidin, governati dai due figli di Ivan.\nI due fratelli e il despota Dobrotica del Principato di Karvuna non tentarono mai di riunirsi, e, anzi, si scontrarono in un conflitto armato per il controllo di Sofia.\nLa Bulgaria indebolita non costitu\u00ec cos\u00ec un problema per la nuova minaccia che proveniva dalle regioni meridionali, ovvero il neonato impero ottomano, il cui esercito sbarc\u00f2 in Europa nel 1354. Nel 1362 i turchi presero Filippopoli (l'odierna Plovdiv), e nel 1382 conquistarono Sofia. Gli ottomani quindi rivolsero la loro attenzione verso i serbi, che sconfissero nella battaglia di Kosovo Polje nel 1389. Nel 1393 gli ottomani occuparono T\u0103rnovo dopo un assedio di tre mesi. Si \u00e8 ritenuto che la porta meridionale della citt\u00e0 sia stata aperta dall'interno e in tal modo gli ottomani siano riusciti ad entrare nella fortezza. L'anno successivo gli ottomani catturarono il principato di Karvuna e Nicopoli, l'ultima citt\u00e0 del Regno di T\u0103rnovo, cadde nel 1395. L'anno successivo ancora il regno di B\u0103din (Vidin) venne occupato, ponendo fine al Secondo Impero bulgaro e all'indipendenza dei bulgari.\nAmministrazione.\nIl potere supremo del paese apparteneva all'imperatore. Il suo titolo ufficiale era: \"'In Cristo Dio fedele imperatore e autocrate di tutti i bulgari\" a cui spesso viene aggiunto \"'e di tutti i greci\". Il significato pi\u00f9 importante era che egli era l'imperatore dell'intero popolo bulgaro, anche di quella parte che si trovava oltre il confine dell'impero. I poteri legislativo ed esecutivo erano concentrati nelle sue mani. Se l'erede di colui che governava era minorenne, la reggenza veniva affidata all'imperatrice madre.\nIl consiglio dei boliari, chiamato anche \"Sinklit\", includeva i grandi boliari e il patriarca. Il loro incarico era di discutere questioni importanti riguardo alla politica interna ed esterna come una dichiarazione di guerra, la formazione di un'alleanza o la firma di un trattato di pace. L'ultima parola apparteneva comunque sempre all'imperatore. A volte venivano istituiti consigli con un pi\u00f9 membri appartenenti alla nobilt\u00e0, al clero e \"all'altra gente\", di solito radunati per discutere condanne di eresia: 1211, 1350 e 1360. Il solo diritto che la gente comune aveva era di approvare le decisioni prese dalla nobilt\u00e0.\nLa principale unit\u00e0 amministrativa nel XIII-XIV secolo erano i \"hor\u00e0\" (\u0445\u043e\u0440a) che rimpiazzavano i \"komitati\" del Primo Impero bulgaro. Il governatore veniva chiamato \"duca\" (\"kefalija\", \u041a\u0435\u0444\u0430\u043b\u0438\u044f) e veniva nominato generalmente dall'imperatore. I \"hor\u00e0\" venivano divisi ulteriormente in \"katepanikoni\" (singolare: \"katepanikon\", prestito dal greco bizantino) che venivano governati dai \"katepani\", direttamente subordinati ai duchi.\nEconomia.\nL'economia bulgara medievale non differiva molto da quella degli altri stati dell'Europa orientale ed era basata soprattutto sull'agricoltura, l'estrazione di minerali, l'artigianato tradizionale e il commercio.\nAgricoltura.\nLe regioni principalmente agricole del paese erano la piana del Danubio e la Tracia. I cereali pi\u00f9 diffusi erano frumento, orzo e miglio. Dal XIII secolo l'importanza dei vegetali, dei frutteti e dei vigneti crebbe. Le regioni dove veniva prodotto il vino erano la costa del mar Nero, lungo il fiume Strimone e la Macedonia meridionale. L'allevamento del bestiame era ben sviluppato, c'erano molti ovini, suini e bovini. I pascoli erano divisi in due gruppi: pascoli invernali (vallate) e pascoli estivi (monti). Nel XIV secolo l'apicoltura e la sericoltura divennero settori di profitto.\nLe fitte foreste vennero divise in due tipi: foreste da disboscamento (\u0431\u0440\u0430\u043d\u0438\u0449\u0430) e foreste chiuse (\u0437\u0430\u0431\u0435\u043b\u0438) in cui il disboscamento era proibito.\nMetallurgia e artigianato.\nIl periodo tra il XII ed il XIV secolo registr\u00f2 un grande sviluppo della metallurgia e dell'attivit\u00e0 mineraria. I fabbri bulgari producevano martelli, pinze, asce, seghe, telai, diversi tipi di armi ed armature. Nel XIII secolo i minatori sassoni, che avevano tecniche di estrazione pi\u00f9 rapide ed efficienti, arrivarono nella Bulgaria occidentale. Si insediarono soprattutto nelle regioni di \u010ciprovci e di Kjustendil. Inoltre c'erano miniere d'oro nei Rodopi orientali.\nSi conoscevano circa 50 diversi tipi di artigianato nella Bulgaria medievale, di cui i pi\u00f9 importanti erano la lavorazione della pelle, delle scarpe, la carpenteria e la lavorazione tessile; la produzione di cibo e bevande (pane, burro, formaggio e vino). Si producevano grandi quantit\u00e0 di catapulte, arieti e altro equipaggiamento da assedio e l'esercito era esperto nell'ingegneria poliorcetica. I centri principali erano la capitale T\u0103rnovo, \u010cerven. e Sofia (per il rame)\nCultura.\nNel XIII e nel XIV secolo la Bulgaria divenne un florido centro culturale. La nascita della scuola d'arte era collegata alla costruzione di palazzi e di chiese, all'attivit\u00e0 letteraria nella corte regale e nei monasteri e allo sviluppo dell'artigianato. Notabili conquiste di questa scuola sono arrivate fino ad oggi: i dipinti murali delle case dei boiari a Trapezica e la Chiesa dei quattro santi martiri a Veliko T\u0103rnovo, la chiesa di Bojana (1259) e le Chiese ritagliate nella roccia di Ivanovo. Si svilupp\u00f2 anche la stesura dei libri, gli esempi includono le \"Cronache di Manasse\", i \"Tetraevangelia di Ivan Aleksand\u0103r\" e lo \"Psalter di Tomi\u010d\". Molte reliquie di martiri e santi ortodossi venivano conservate in numerose chiese della capitale T\u0103rnovo, che aveva il soprannome di \"\"seconda Costantinopoli\".\nLa maggior parte dei monumenti di questo periodo includevano chiese, monasteri e fortezze. I bulgari generalmente costruivano piccole chiese con piccole porte per dimostrare la propria umilt\u00e0 e l'omaggio a Dio. Spesso venivano decorate con nicchie, svariati motivi geometrici con mattoni, cubi di pietra e ceramiche; mentre all'interno venivano dipinti meravigliosi affreschi che dal XIII secolo cominciarono ad essere disegnati secondo canoni fissi e divennero realistici.\nNel Trecento vennero costruiti molti nuovi monasteri sotto il patrocinio di Ivan Aleksand\u0103r sui fianchi settentrionali della Stara Planina, specialmente nell'area della capitale T\u0103rnovo, zona che divenne nota come \"Sveta Gora\"\" (\u0421\u0432\u0435\u0442\u0430 \u0413\u043e\u0440\u0430, Foresta Sacra), un nome usato anche per riferirsi al Monte Athos. I numerosi monasteri in tutto l'impero erano il reale centro della vita culturale, educativa e spirituale della societ\u00e0 bulgara. Dopo la met\u00e0 del XIV secolo, molti monasteri cominciarono a costruire intorno a s\u00e9 delle fortificazioni, sotto la minaccia delle invasioni turche, come la famosa Torre di Hrelju nel monastero di Rila.\nGeneralmente c'era una rete difensiva perfettamente organizzata di fortezze che consisteva in svariate linee lungo il Danubio, i monti Balcani, i Rodopi e la costa. La fortezza principale era T\u0103rnovo. Altri castelli erano Vidin, Silistra, \u010cerven, Love\u010d, Sofia, Plovdiv, Ljutica, Ustra e altri."}
{"id": "1106892", "revid": "123306357", "url": "https://it.wikipedia.org/wiki?curid=1106892", "title": "Torre del Moro", "text": "Torre del Moro (\"La T\u00f2ra de' M\u00f4r\" in romagnolo) \u00e8 una frazione di Cesena, situata a nord-ovest del Comune, nel quartiere Oltresavio.\nGeografia fisica.\nConta oltre 3.000 abitanti, e con il progressivo sviluppo residenziale degli ultimi decenni \u00e8 stata in parte assorbita dal tessuto urbano, passando da frazione nella prima campagna a zona periferica della citt\u00e0.\nStoria.\nIl toponimo probabilmente \u00e8 legato alla presenza nei dintorni di Cesena, nei secoli passati, di diverse torri di avvistamento per segnalare l'arrivo di incursioni nemiche (\"Mori\" erano chamati i Saraceni).\nAll'inizio del Novecento la localit\u00e0 presentava tre distinti piccoli borghi separati da campagna: \nLungo l'attuale via Ilaria Alpi erano in funzione, fino agli anni Settanta del Novecento, due forni a torre che producevano calce, in seguito abbattuti. Fra le attuali via Cattaneo e Romea era attivo, fino agli inizi del secolo XXI, uno storico circolo ricreativo del PRI comprendente anche una pista da ballo.\nNegli anni Cinquanta venne aperta la via Romea, che un\u00ec la zona dell'Istituto tecnico Agrario con la via Dismano. Si avvi\u00f2 cos\u00ec, nei venti anni successivi, un'estesa edificazione lungo la via Emilia, e tutta la zona Purgnol divenne un'area urbana e non pi\u00f9 una frazione. Negli anni Settanta venne realizzato il grande complesso residenziale denominato \"Colosseo\".\nAll'inizio degli anni Ottanta la campagna fra \"Cisina\" e \"Case Scuola Vecchia\", a est della via S.Cristoforo venne interamente trasformata in area artigianale con una rete di nuove strade e capannoni, in continuit\u00e0 con l'adiacente area di \"Pievevsestina\". L'edificazione della nuova sede provinciale della Confartigianato, che si va a sommare ad un nuovo centro commerciale e a un complesso residenziale formato da due torri condominiali, hanno mutato sensibilmente l'aspetto della zona.\nSport.\nHa una societ\u00e0 sportiva molto attiva soprattutto nel settore giovanile l\"'ASD Torre del Moro\" fondata nel 1974 da Fulvio Valzania (al quale \u00e8 intitolato il campo da gioco), primo presidente della societ\u00e0 sportiva e fondatore due anni prima del \"Coordinamento Club \"."}
{"id": "1106893", "revid": "287204", "url": "https://it.wikipedia.org/wiki?curid=1106893", "title": "I cani di paglia", "text": "I cani di paglia \u00e8 un romanzo dello scrittore e saggista francese Drieu La Rochelle terminato nel 1944.\nTrama.\nAmbientato nel 1942 / \u201943 durante la seconda guerra mondiale, in pratica nel periodo in cui Drieu lo ha scritto, questo romanzo vuole essere la rappresentazione della Francia di quegli anni, divisa tra Vichy e l'occupazione tedesca. Costant, il personaggio principale \u00e8 in gran parte il ritratto dell'autore stesso: un uomo giunto alla fine, per scelta, del suo percorso \u2013 cinquant'anni gli paiono l'et\u00e0 giusta per morire e sono anche l'et\u00e0 di Drieu che l'anno dopo si suicider\u00e0 \u2013 affascinato dalle religioni orientali e che osserva con distacco la fine, almeno la ritiene tale, della dignit\u00e0 della sua patria. \nIl contorno degli altri personaggi \u00e8 la completa rappresentazione di chi \u201candava in scena\u201d in quel periodo: il comunista, il collaborazionista, l'idealista patriota e il cinico mercante di borsa nera. Il pretesto \u00e8 la difesa di un deposito di armi, non si sa conservate per chi e destinate a chi. Il racconto si sviluppa attraverso digressioni sullo stato della Francia e sul suo futuro che, comunque appare legato al destino degli altri, americani, inglesi o russi, perch\u00e9 non pi\u00f9 in grado di decidere per se stessa. Il gaullismo appare una risorsa inesistente e non viene neanche collegato con l'unico personaggio (Cormont) che conserva amore per la propria patria e che in essa crede. \u00c8 il pensiero di Drieu, il senso della fine, sua e della Francia, che passa attraverso considerazioni di carattere mistico e religioso con la figura di Giuda (Costant-Drieu) che assume la dignit\u00e0 di chi deve fare giustizia in un mondo ormai privo di ogni speranza e di possibilit\u00e0 di riscatto e segnare la morte dell'ultimo barlume di nazionalismo che \u00e8 rappresentato dal giovane Cormont. Simbolicamente sar\u00e0 una bomba alleata a porre la parola fine e il sigillo della morte su tutti i personaggi, perch\u00e9 nessuno di loro, come la Francia, \u00e8 in grado di decidere del proprio destino."}
{"id": "1106901", "revid": "439868", "url": "https://it.wikipedia.org/wiki?curid=1106901", "title": "Xenos", "text": "Xenos \u00e8 il nome commerciale della GPU usata nella Microsoft Xbox 360. \nLa GPU Xenos \u00e8 stata progettata da ATI Technologies, essa \u00e8 costituita da due chip in un unico package, il chip grafico vero e proprio si trova al centro e spostato verso il bordo \u00e8 situato un chip di memorie eDRAM."}
{"id": "1106912", "revid": "339392", "url": "https://it.wikipedia.org/wiki?curid=1106912", "title": "Campionato Eccellenza Veneto B 2006/07", "text": ""}
{"id": "1106915", "revid": "1272592", "url": "https://it.wikipedia.org/wiki?curid=1106915", "title": "Sinistra comunista", "text": "La sinistra comunista \u00e8 una corrente del comunismo che in particolare critica la tattica esposta - durante le rivoluzioni seguenti la prima guerra mondiale - sia dai socialdemocratici, sia dai Bolscevichi. Gli aderenti alla sinistra comunista sostengono posizioni che ritengono autenticamente marxiste e proletarie rispetto alle visioni del leninismo esposte dall'Internazionale Comunista dopo il suo primo congresso nel marzo 1919 e il suo secondo congresso nel luglio-agosto 1920.\nI comunisti di sinistra rappresentano una sfera di movimenti politici distinti da quelli marxisti-leninisti, dagli anarchici comunisti (alcuni dei quali considerano socialisti internazionalisti) come anche da molte tendenze rivoluzionarie socialiste come i deleonisti, visti come socialisti soltanto in alcuni momenti.\nAnche se fu assassinata nel 1919, cio\u00e8 prima dell'emersione del comunismo di sinistra, Rosa Luxemburg ha pesantemente influenzato molti comunisti di sinistra, sia politicamente che teoricamente. Tra i maggiori esponenti della sinistra comunista sono inclusi Amadeo Bordiga (1889\u20131970), Herman Gorter, Anton Pannekoek, Otto R\u00fchle, Sylvia Pankhurst (1882\u20131960) e Paul Mattick (1904\u20131981).\nLe organizzazioni della sinistra comunista oggi attive includono il Partito Comunista Internazionalista, la corrente comunista internazionale, e la tendenza comunista internazionalista.\nL'ideologia.\nLa sinistra che \u00e8 una particolare corrente del pensiero comunista di tipo marxista, che \u00e8 strettamente correlata al comunismo dei collettivi o comitati (il comunismo consiliarista). La corrente \u00e8 spesso oggetto di critiche da parte di altre fazioni della sinistra. Come Gilles Dauv\u00e8, un teorico comunista di sinistra, sostiene che tutti i regimi borghesi dovrebbero essere contrastati e che i rivoluzionari non dovrebbero difendere la democrazia liberale dal fascismo.\nIn francese il termine viene usato per definire un movimento comunista sviluppatosi a partire dal pensiero di teorici come Amadeo Bordiga, Onorato Damen, Rosolino Ferragni, Otto R\u00fchle, Anton Pannekoek, Herman Gorter e Paul Mattick, e quindi Jacques Camatte e Gilles Dauv\u00e8. Questo punto di vista comprende due tradizioni principali, una tradizione olandese-tedesca e una tradizione italiana (rappresentata da Bordiga), la Sinistra Comunista Italiana.\nIl termine ebbe origine negli anni '20 nei movimenti operai tedeschi e olandesi, originariamente riferendosi a un gruppo marxista contrario al bolscevismo e alla socialdemocrazia e con alcune affinit\u00e0 con l'anarchismo. L'estrema sinistra \u00e8 definita in particolare dalla sua posizione di marxismo anti-autoritario (affine all'Operaismo), che generalmente implica un'opposizione allo stato, al riformismo, al Centrismo marxista e al socialismo di stato, cos\u00ec come alla democrazia parlamentare e al lavoro salariato. In opposizione al riformismo, l'estrema sinistra pone in genere forte enfasi sull'autonomia e l'auto-organizzazione del proletariato. \nL'estrema sinistra nacque e crebbe in opposizione alla socialdemocrazia e al riformismo. Contro di loro affermava la spontaneit\u00e0 rivoluzionaria del proletariato. La sinistra comunista tedesco-olandese, e i suoi derivati, sostenevano che l'unica soluzione umana risiedeva nell'attivit\u00e0 propria dei proletari, senza che fosse necessario educarli o organizzarli. Ereditando il mantello dell'estrema sinistra dopo la guerra, il gruppo politico Socialisme ou Barbarie apparve in Francia tra il 1949 e il 1965.\nLe idee dell'ultra-sinistra storica vennero ampiamente riproposte nella Nuova Sinistra degli anni '60, e in particolare dal maggio 1968 nei movimenti socialisti libertari come Big Flame, Situazionismo, Potere Operaio e Autonomia Operaia.\nIl termine viene inoltre usato in modo dispregiativo per attaccare quelle posizioni ritenute massimaliste e non in relazione con il contesto o le risorse disponibili. La tradizionale critica marxista di tale posizione inizi\u00f2 con il libro di Lenin: \"L'estremismo, malattia infantile del comunismo\" che attacc\u00f2 quanti (come Amadeo Bordiga o Sylvia Pankhurst) nella nascente internazionale comunista rifiutavano di lavorare con i socialisti parlamentari o riformisti. Lenin caratterizzava l'ultra sinistra come una politica di purezza - la dottrinale \"ripetizione delle 'verit\u00e0' del puro comunismo\". I leninisti usavano tipicamente questo termine contro i loro rivali a sinistra: Betty Reid del Partito Comunista di Gran Bretagna scrisse in un opuscolo del 1920, \"Ultra-Leftism in Britain\", che il CPGB non portava \"alcuna rivendicazione esclusiva di essere l'unica forza a sinistra\", ma rigettava i gruppi a sinistra del CPGB come \"ultra sinistra\", con Reid che delinea l'estrema sinistra come gruppi che erano trotskisti, anarchici o sindacalisti o che \"sostengono la linea del Partito Comunista Cinese\". I trotzkisti ed altri valutano il terzo periodo dell'Internazionale Comunista - in cui descriveva i partiti socialdemocratici come \"social-fascisti\" - come una strategia dell'ultra-sinistra. Il termine \u00e8 stato reso popolare negli Stati Uniti dal Partito Socialista dei Lavoratori al tempo della guerra del Vietnam, usando il termine per descrivere tanto gli oppositori del movimento contro la guerra, incluso. L'ultra-sinistra \u00e8 spesso associata al settarismo di sinistra, condizione i cui critici giudicano essere quella di un'organizzazione socialista che sembri anteporre i propri interessi, in una visione a breve termine, agli interessi a lungo termine della classe operaia e dei suoi alleati.\nEsordi.\nDue maggiori tradizioni possono essere tracciate all'interno della sinistra comunista: la tradizione olandese-tedesca e la tradizione italiana. Le posizioni politiche che queste tradizioni hanno in comune mostrano un'opposizione per ci\u00f2 che \u00e8 chiamato \"frontismo\", per i nazionalismi, per i movimenti di liberazione (anche se va sottolineato che Bordiga e molti altri bordighisti della sinistra hanno posizioni a favore delle guerre di liberazione nazionale) e per il parlamentarismo. Vi \u00e8 una comunanza di teorie estratte molto cruciali, e i gruppi della sinistra comunista si identificano in tale corrente a seconda degli elementi di tale comunanza.\nLe origini storiche della sinistra comunista possono essere tracciate nel periodo antecedente la prima guerra mondiale, ma diventano particolari solo dopo il 1918. Tutti i comunisti di sinistra sostenevano la rivoluzione d'ottobre in Russia ma restarono critici sul suo sviluppo. Alcuni, comunque, vollero negli anni successivi rigettare l'idea che la rivoluzione aveva una natura proletaria o socialista, sostenendo che si trattava nientemeno che di una rivoluzione borghese che ha creato un sistema capitalistico-statale.\nIl comunismo di sinistra divenne un movimento chiaro attorno al 1918. I suoi essenziali obbiettivi erano: uno sforzo nella necessaria creazione di un partito comunista interamente separato da elementi riformisti e centristi visti come traditori del socialismo, ed enfatizzare la necessit\u00e0 per i rivoluzionari di muoversi su un'offensiva. A parte questo, c'erano ancora molte comunanze tra le varie sinistre. Solo gli italiani accettarono la necessit\u00e0 di utilizzare il sistema elettorale per un breve periodo di tempo, a cui tuttavia in seguito si opposero in modo veemente, suscitando la reazione di Lenin, che attacc\u00f2 la tattica di Bordiga nel libro \"L'estremismo, malattia infantile del comunismo\". Tuttavia, mentre la sinistra tedesco-olandese e russa si oppose al \"diritto delle nazioni all'autodeterminazione dei popoli\", che denunciarono come una forma di nazionalismo borghese, gli italiani non ebbero una posizione chiara e decisa sulla determinazione nazionale."}
{"id": "1106921", "revid": "156341", "url": "https://it.wikipedia.org/wiki?curid=1106921", "title": "Navi da guerra degli Stati Confederati d'America/Corazzate", "text": ""}
{"id": "1106922", "revid": "156341", "url": "https://it.wikipedia.org/wiki?curid=1106922", "title": "Navi da guerra degli Stati Confederati d'America/Corsari", "text": ""}
{"id": "1106926", "revid": "181699", "url": "https://it.wikipedia.org/wiki?curid=1106926", "title": "Opposizione di sinistra", "text": "L'Opposizione di sinistra fu, tra il 1923 e il 1927, una corrente del Partito Comunista dell'Unione Sovietica, guidata \"de facto\" da Lev Trockij. \nStoria.\nSi form\u00f2 durante la lotta per il potere che cominci\u00f2 con il declino fisico di Vladimir Lenin e si intensific\u00f2 dopo la sua morte nel gennaio 1924. Inizialmente gli schieramenti in campo videro Trockij ed i suoi seguaci che avevano firmato la dichiarazione dei 46 (dal numero dei dirigenti che lo avevano sottoscritto) nell'ottobre 1923 contrapposti alla troika formata da Grigorij Zinov'ev (Presidente del Comintern), Stalin (Segretario Generale del Partito Comunista) e Lev Kamenev (Presidente del Politburo).\nLa troika ottenne successivamente l'appoggio anche di Nikolaj Bucharin, il principale teorico del partito ed editore della \"Pravda\", e di Aleksej Rykov, Presidente del Consiglio dei Commissari del Popolo dell'URSS. Le loro posizioni furono successivamente indicate da Stalin come Opposizione di destra. A Trockij si un\u00ec, invece, il gruppo dei 15.\nIl primo scontro tra l'opposizione di sinistra e la \"troika\" avvenne tra l'ottobre 1923 ed il gennaio 1924, inizialmente in segreto e poi, da dicembre, apertamente. La \"troika\" s'impose in modo chiaro alla XIII conferenza del partito del gennaio 1924, confermandosi maggioritaria anche nel XIII congresso del partito del giugno 1924. \nIl secondo scontro ebbe luogo nell'ottobre-dicembre 1924 durante la cosiddetta \"discussione letteraria\" e culmin\u00f2 con la rimozione di Trockij dall'incarico ministeriale il 6 gennaio 1925.\nDopo l'emarginazione di Trockij, Kamenev e Zinov'ev ai primi del 1925 formarono la nuova opposizione ma furono sconfitti da Stalin che contava ancora dell'appoggio di Bucharin e Rykov durante il XIV congresso del partito del dicembre 1925. Dopo la loro sconfitta Zinov'ev e Kamenev si allearono con l'opposizione di sinistra che quindi divenne nota come l'Opposizione Unificata.\nNel luglio-ottobre 1926 anch'essa fu sconfitta da Stalin e tutti i suoi leader furono espulsi prima dal Politburo, quindi dal Comitato Centrale del Partito Comunista (ottobre 1927), poi ancora Trockij e Zinov'ev furono cacciati dallo stesso partito (novembre 1927). \nNel dicembre 1927 il XV Congresso del Partito dichiar\u00f2, infine, incompatibile l'appartenenza all'opposizione di sinistra o al trotskismo con gli incarichi di partito, espellendone in blocco tutti i leader.\nDopo l'espulsione dal XV Congresso, Zinov'ev, Kamenev ed i loro seguaci cedettero a Stalin, \"ammisero i loro errori\" e furono quindi riammessi nel Partito Comunista nel 1928, ma non riuscirono pi\u00f9 a riconquistare il vecchio peso politico e molti perirono durante le grandi purghe.\nTrockij ed i suoi rimasero invece sulle loro posizioni e mentre il leader nel febbraio 1929 fu condannato all'esilio, i suoi seguaci furono confinati in aree remote dell'Unione Sovietica a partire dei primi del 1928. Quando nel 1929 Stalin, nonostante l'opposizione di Bucharin e Rykov, impose una politica di collettivizzazione vicina a quella dell'opposizione di sinistra, molti (ma non tutti i) trockisti ritrattarono le loro posizioni tra il 1929 ed il 1934, ma poi furono anche loro tra le vittime delle grandi purghe della seconda met\u00e0 degli anni trenta, insieme a tanti altri oppositori rimasti ormai senza rappresentanti.\nNel frattempo Trockij aveva fondato l'Opposizione di Sinistra Internazionale (1930) con l'intento di organizzare un'opposizione all'interno del Comintern, ma il semplice sospetto di adesione comportava l'espulsione automatica dal Comintern e divenne chiaro che non era possibile opporsi apertamente a Stalin dall'interno di organizzazioni da questi controllate.\nPer questa ragione furono fondate nuove organizzazioni: nel 1933 l'Opposizione di Sinistra Internazionale fu ribattezzata International Communist League (ICL) da cui poi nacque la Quarta Internazionale fondata a Parigi nel 1938."}
{"id": "1106928", "revid": "287204", "url": "https://it.wikipedia.org/wiki?curid=1106928", "title": "L'uomo pieno di donne", "text": "L'uomo pieno di donne \u00e8 un romanzo dello scrittore e saggista francese Drieu La Rochelle\nTrama.\nDonne di scarsa moralit\u00e0 che facilmente si concedono agli approcci di Gille, alter ego di Drieu, e un quadro d'insieme che \u00e8 caratteristico dei suoi romanzi e che rappresenta figure femminili che, anche quando dotate di un certo spessore intellettuale, non riescono mai a raggiungere il pieno interesse del protagonista, se non per pochi momenti che presto passano dall'illusione alla disillusione. Come in tutti i romanzi di Drieu c'\u00e8 molto di lui stesso, delle sue indecisioni, della sua ricerca dell'amore costantemente delusa e sempre ripresa con un disincanto che per\u00f2 non gli impedisce di vivere i primi segnali di una nuova passione che subito appassisce. Finette, personaggio centrale di questo racconto, \u00e8 una donna vicino ai quarant'anni, con un matrimonio alle spalle e una coorte di amici rappresentativa di una borghesia alla deriva, priva di interessi specifici, portata a vivere giorno per giorno conservando i propri privilegi inutili per la loro banalit\u00e0. Gille ne prova repulsione, ma al tempo stesso ne fruisce offrendosi ad ogni donna che gli si presenta con un minimo di attrattiva, anche puramente sessuale. La costruzione del rapporto con Finette avviene per gradi, procede per un'approssimazione che passa attraverso momenti di depressione per una presunta impotenza e la sempre presente necessit\u00e0 dell'amore come ideale. Ogni rapporto di Gille \u00e8 destinato al fallimento ed \u00e8 cos\u00ec anche con Finette dalla quale fugge per rifugiarsi in una nuova speranza di amore, quello successivo che fallir\u00e0 come tutti gli altri.\nL'ultima frase del romanzo \u00e8 l'icona di Drieu: \u00ab\"Per strada prov\u00f2 orrore della solitudine: se la sentiva addosso come la sua pigrizia.\"\u00bb"}
{"id": "1106930", "revid": "1543377", "url": "https://it.wikipedia.org/wiki?curid=1106930", "title": "Primo Impero bulgaro", "text": "Il Primo Impero bulgaro (in bulgaro moderno: \u041f\u044a\u0440\u0432o \u0431\u044a\u043b\u0433\u0430\u0440\u0441\u043a\u043e \u0446\u0430\u0440\u0441\u0442\u0432\u043e, \"P\u0103rvo b\u0103lgarsko c'arstvo\" o \u041f\u044a\u0440\u0432\u0430 \u0431\u044a\u043b\u0433\u0430\u0440\u0441\u043a\u0430 \u0434\u044a\u0440\u0436\u0430\u0432\u0430, \"P\u0103rva b\u0103lgarska d\u0103r\u017eava\", in antico slavo ecclesiastico: \u0446\u0463\u0441\u0430\u0440\u044c\u0441\u044c\u0442\u0432\u043e \u0431\u043b\u044a\u0433\u0430\u0440\u044a) fu uno Stato medievale fondato nella penisola balcanica nel 681 dai proto-bulgari, insieme a sette trib\u00f9 slave meridionali.\nAll'apogeo del suo dominio si espandeva da Budapest al mar Nero, dal fiume Dnepr nell'odierna Ucraina al mar Adriatico. Dopo che lo Stato riusc\u00ec a fissare la propria posizione all'interno dei Balcani, entr\u00f2 in un rapporto plurisecolare, a volte amichevole, a volte apertamente ostile, con l'Impero bizantino. La Bulgaria emerse come il principale antagonista di Bisanzio nei Balcani, antagonismo che suscit\u00f2 diverse guerre. Le due potenze tuttavia condivisero periodi di pace e di alleanza, soprattutto durante il secondo assedio arabo di Costantinopoli, durante il quale i Bulgari ebbero un ruolo cruciale nel porre fine all'assedio. Bisanzio ebbe una forte influenza culturale sulla Bulgaria, processo che port\u00f2 in seguito alla cristianizzazione della Bulgaria nell'864. Dopo la disintegrazione del khaganato degli avari, i bulgari espansero il proprio territorio fino alla pianura Pannonica (odierna Ungheria). In seguito i bulgari si opposero all'avanzata dei peceneghi e dei cumani, e conseguirono una vittoria decisiva sui magiari, costringendoli a stabilirsi permanentemente in Pannonia.\nAlla fine del IX secolo e all'inizio del X secolo, lo zar Simeone I consegu\u00ec una serie di vittorie sui bizantini ed espanse l'Impero bulgaro al massimo della sua estensione. Dopo l'annientamento dell'esercito bizantino nella battaglia di Anchialo nel 917, i bulgari misero sotto assedio Costantinopoli nel 923 e ancora nel 924. Tuttavia, i bizantini riuscirono a riprendersi e nel 1014, sotto Basilio II, inflissero una devastante sconfitta ai bulgari nella battaglia di Kleidion. Nel 1018 le ultime roccaforti bulgare si arresero all'impero bizantino e il primo impero bulgaro cess\u00f2 di esistere. Gli succedette il secondo impero bulgaro nel 1185.\nDopo l'adozione del cristianesimo nell'864, la Bulgaria divenne, per un certo periodo, il centro culturale dell'Europa slava. La sua posizione culturale dominante venne ulteriormente consolidata con l'invenzione dell'alfabeto cirillico nella capitale Preslav, per cui in breve cominci\u00f2 a diffondersi una letteratura in lingua bulgara antica. L'antico bulgaro si presentava come una variante poco differenziata della lingua franca utilizzata in tutta l'Europa orientale, cio\u00e8 l'antico slavo ecclesiastico. Nel 927 venne riconosciuta la piena indipendenza del patriarcato bulgaro. In seguito, come reazione alle influenze bizantine sulla chiesa, nacque il movimento dei bogomili nella met\u00e0 del X secolo.\nEventi precedenti.\nNel periodo del tardo impero romano, le terre dell'odierna Bulgaria erano state organizzate in diverse province - Scythia Minor, Mesia (Inferiore e Superiore), Tracia, Macedonia, Dacia (a nord del Danubio), Dardania, Rodopi, ed aveva una popolazione mista di Geti romanizzati e di Traci ellenizzati. Diverse ondate consecutive di popolazioni slave tra il VI e il VII secolo portarono alla quasi completa slavizzazione della regione, almeno sul piano linguistico.\nI Bulgari.\nSecondo la teoria pi\u00f9 diffusa i bulgari (chiamati anche \"Bolgari\", \"Bulghari\", o \"Protobulgari\") erano, sul piano linguistico, una popolazione turca. Alcune fonti li menzionano per la prima volta nella regione pontica nel tardo V secolo. Alcuni studiosi sostengono che, in base all'idea che parlassero una lingua di tipo turco, essi fossero migrati in Europa dall'Asia centrale o dalla Mongolia. Alcune fonti utilizzano il termine \"bulgari\" per riferirsi ad una variet\u00e0 di gruppi di guerrieri nomadi nella regione del mar Nero durante il tardo V e VI secolo. Questo popolo raggiunse la penisola balcanica nel VII secolo (secondo alcune fonti gi\u00e0 in precedenza). La teoria pi\u00f9 accettata afferma che i bulgari fossero affini agli unni e agli avari, ma la loro etnicit\u00e0 non \u00e8 ancora completamente chiara, dato che i bulgari originali si mescolarono con le popolazioni locali del territorio che corrisponde all'odierna Bulgaria.\nNel 632 il khan Kubrat riusc\u00ec ad unificare le trib\u00f9 bulgare, che si trovavano sotto il dominio del Khaganato turco occidentale, in uno stato indipendente, chiamato dagli storici bizantini Grande Bulgaria. Le documentazioni principali su quel paese provengono dal patriarca bizantino Niceforo I e Teofane Confessore del IX secolo, traduzioni del cronista Giovanni di Niki\u00fb riguardo alle relazioni politiche tra la Grande Bulgaria e l'impero bizantino, la descrizione delle trib\u00f9 bulgare nel libro geografico armeno Ashkharatsuyts del VII secolo, la corrispondenza del khan dei Cazari, successivo al crollo della Grande Bulgaria e in minor misura dai Nominalia dei khan bulgari. Secondo le analisi delle limitate fonti bizantine ed armene i confini del paese si trovavano tra il basso corso del Danubio ad ovest, il mar Nero e il mar d'Azov a sud, il fiume Kuban' ad est e il fiume Donec a nord. La capitale dello stato era Fanagoria, sul mar d'Azov. Kubrat divenne un alleato dei bizantini, ma la pressione dei cazari da est port\u00f2 alla dissoluzione della Grande Bulgaria nella seconda met\u00e0 del VII secolo.\nStoria.\nFondazione della Bulgaria.\nCi sono due date diverse per l'anno di fondazione della moderna Bulgaria, basate su due differenti interpretazioni della storia. Secondo la prima, dopo la sconfitta subita da parte dei Cazari, un'altra trib\u00f9 bulgara, guidata dal khan Asparuh, si diressero ad occidente, occupando l'odierna Bessarabia meridionale. Dopo aver vinto una guerra contro Bisanzio nel 680, il khanato di Asparuh conquist\u00f2 la Mesia e la Dobrugia e fu riconosciuto come stato indipendente nel successivo trattato firmato con l'impero bizantino nell'681. Lo stesso anno viene solitamente considerato come l'anno di fondazione della Bulgaria moderna.\nUn'altra teoria invece afferma che nonostante avesse sofferto grandi perdite territoriali in favore dei Cazari, la Grande Bulgaria fosse riuscita a sconfiggerli all'incirca nel 670. Secondo questa interpretazione il khan Asparuh fu il diretto successore del khan Kubrat. Perci\u00f2, secondo alcuni ricercatori, l'anno di fondazione della Bulgaria moderna deve essere considerato il 632 (l'anno di fondazione della Grande Bulgaria da parte del khan Kubrat) invece del 681.\nInsediamento permanente nella penisola balcanica.\nDopo la vittoria decisiva nella battaglia di Ongala nel 680 le armate dei Bulgari e degli Slavi avanzarono verso i monti Balcani a sud, sconfiggendo ancora una volta i Bizantini, che furono quindi costretti a firmare un umiliante trattato di pace che riconosceva la fondazione di un nuovo stato ai confini dell'impero. Inoltre dovevano pagare un tributo annuale alla Bulgaria. Nello stesso tempo la guerra contro i cazari ad est continuava e nel 700. Asparuh per\u00ec in battaglia contro di loro. I bulgari persero i territori ad est del fiume Dnestr, ma riuscirono a tenere il controllo delle terre ad ovest. I bulgari e gli slavi firmano un trattato secondo il quale il capo di Stato divenne il khan dei bulgari, che aveva anche il dovere di difendere il paese contro i Bizantini, mentre i leader slavi acquisirono un'autonomia considerevole e dovevano proteggere i confini settentrionali lungo i monti Carpazi contro gli avari.\nIl successore di Asparuh, il khan Tervel venne in aiuto del deposto imperatore bizantino Giustiniano II a riacquisire il trono nel 705. In cambio gli fu donata la zona detta \"Zagora\" nella Tracia settentrionale, cosa che fu la prima espansione a sud dei Monti Balcani. Ad ogni modo tre anni dopo Giustiniano tent\u00f2 di riprendersi la zona con la forza, ma il suo esercito fu sconfitto ad Anchialo. Nel 716 Tervel firm\u00f2 un importante trattato con Bisanzio. Durante l'assedio di Costantinopoli nel 717\u2013718 mand\u00f2 50.000 soldati per venire in soccorso della citt\u00e0 assediata. Nella battaglia decisiva i Bulgari massacrarono circa 30.000 arabi e Tervel venne acclamato come \"salvatore dell'Europa\" dai suoi contemporanei.\nInstabilit\u00e0 interna e lotta per la sopravvivenza.\nNel 753 mor\u00ec il khan Sevar, che era l'ultimo erede del clan dei Dulo. Con la sua morte il khanato precipit\u00f2 in una lunga crisi politica durante la quale il giovane paese si trov\u00f2 sull'orlo del collasso. In appena 15 anni salirono al trono sette khan differenti, tutti assassinati. C'erano due fazioni principali; alcuni nobili chiedevano una guerra senza compromessi contro i Bizantini, mentre gli altri cercavano una soluzione pacifica al conflitto. L'instabilit\u00e0 venne sfruttata dall'imperatore bizantino Costantino V (745\u2013775) che lanci\u00f2 nove campagne militari per eliminare la Bulgaria. Nel 763 sconfisse il khan bulgaro Telec ad Anchialo, ma i bizantini non riuscirono ad avanzare ulteriormente verso nord. Nel 775 il khan Telerig, ingannando Costantino con la promessa di rivelare coloro che gli fossero stati leali nella corte bulgara, fece giustiziare tutte le spie bizantine nella capitale Pliska. Sotto il suo successore, il khan Kardam, la guerra ebbe una svolta favorevole dopo la grande vittoria nella battaglia di Marcelae nel 792. I Bizantini vennero sonoramente sconfitti e costretti nuovamente a pagare un tributo ai khan. Come risultato della vittoria, la crisi fu definitivamente superata e la Bulgaria si ritrov\u00f2 nel nuovo secolo pi\u00f9 stabile, pi\u00f9 forte e consolidata.\nEspansione territoriale.\nSotto il khan Krum (802\u2013814), noto anche come Crummus o Keanus Magnus, la Bulgaria si espanse verso nord e verso sud, occupando le terre tra il medio corso del Danubio e la Moldavia, l'intero territorio dell'odierna Romania, la zona dell'odierna citt\u00e0 di Sofia (allora nota con il nome di \"Sredec\") nell'809 e della citt\u00e0 di Adrianopoli (l'odierna Edirne) nell'813, ed arriv\u00f2 a minacciare la stessa Costantinopoli. Tra l'804 e l'806 le armate bulgare distrussero completamente il khanato degli avari e fu stabilito un confine con l'impero carolingio lungo il medio corso del Danubio. Nell'811 l'esercito bizantino fu sconfitto in maniera decisiva nella battaglia di Pliska. L'imperatore bizantino Niceforo I fu ucciso come la maggior parte delle sue truppe ed il suo teschio venne usato come coppa per bere. Krum prese immediatamente l'iniziativa e mosse guerra a sud verso la Tracia, sconfiggendo ancora una volta i bizantini nella Versinikia nell'813. Dopo un tentativo dei bizantini di uccidere il khan durante i negoziati, Krum saccheggi\u00f2 l'intera Tracia, assedi\u00f2 Adrianopoli e fece insediare 10.000 dei suoi sudditi nelle \"\"terre bulgare oltre il Danubio\". Si prepar\u00f2 quindi meticolosamente per la cattura di Costantinopoli: vennero costruiti 5.000 carri rivestiti di ferro per trasportare l'attrezzatura da assedio, i bizantini arrivarono a chiedere aiuto all'imperatore dei franchi Ludovico il Pio. Tuttavia, a causa dell'improvvisa morte del khan, la campagna non ebbe mai luogo. Il khan Krum mise in pratica una riforma legislativa, che stabiliva regole e punizioni uguali per tutti i sudditi che vivevano all'interno dei confini dello stato, per ridurre la povert\u00e0 e per rafforzare i legami sociali nel vasto paese.\nIl khan Omurtag (814\u2013831) concluse un trattato di pace di 30 anni con i bizantini, permettendo in tal modo a entrambi i paesi di ricostruire la propria economia e le finanze dopo i sanguinosi conflitti della prima decade del secolo. Durante il suo regno i confini nord-occidentali con l'impero carolingio furono definitivamente stabiliti sul medio corso del Danubio. Furono iniziate grandi opere edilizie nella capitale Pliska, che includevano la costruzione di un magnifico palazzo, di templi pagani, residenze dei signori, fortezze, una cittadella, acquedotti e impianti termali, soprattutto utilizzando rocce e mattoni.\nDurante il breve regno del khan Malamir (831\u2013836) venne incorporata nel paese l'importante citt\u00e0 di Filippopoli. Sotto il khan Presian (836\u2013852) i bulgari conquistarono la maggior parte della Macedonia ed i confini del paese raggiunsero il mar Adriatico e il mar Egeo. Gli storici bizantini non menzionano alcuna resistenza contro l'espansione bulgara in Macedonia, perci\u00f2 fu probabilmente un'espansione pacifica. Tra l'839 e l'842, i bulgari mossero guerra contro i serbi, ma non fecero alcun progresso nell'arco di tre anni.\nFormazione dell'etnicit\u00e0 bulgara.\n\u00c8 probabile che i protobulgari fossero in numero notevolmente inferiore a quello delle popolazioni slave tra cui si erano stabiliti. Tra il VII ed il X secolo, i protobulgari furono gradualmente assorbiti dagli slavi, adottando una lingua slava meridionale e convertendosi al cristianesimo (di rito bizantino) sotto Boris I nell'864. I bulgari moderni si considerano di origine slava meridionale. Gli Slavi erano comunque solo una delle comunit\u00e0 che erano presenti nelle terre bulgare. Molti altri popoli furono effettivamente assorbiti nella nuova etnicit\u00e0. A quel tempo il processo di assorbimento delle popolazioni residue di traco-romani e traco-bizantini era gi\u00e0 abbondantemente significativo per la formazione di questo nuovo gruppo etnico. La nuova \"nazione con una singola identit\u00e0\" avrebbe continuato ad identificarsi come \"bulgara\" ed a sostenere lo stato eponimo come proprio. I bulgari moderni continuano a celebrare l'originale stato bulgaro non-slavo e gli antenati traci, pur identificandosi come slavi allo stesso tempo. Tutto ci\u00f2 si pu\u00f2 comparare con altre nazioni come i serbi e i croati, entrambi popoli slavi ma con antenati non slavi, che assimilarono caratteristiche slave quando entrarono in contatto con gli invasori slavi.\nLa Bulgaria di Boris I.\nIl regno di Boris I (852\u2013889) ebbe inizio con numerose battute d'arresto. Per dieci anni il paese combatt\u00e9 contro i bizantini e l'impero franco orientale, la Grande Moravia, i croati e i serbi formando molte alleanze infruttuose e cambiando fronte svariate volte. Nell'agosto dell'863 ci fu un periodo di quaranta giorni di terremoti e dopo un anno di raccolti scarsi, che caus\u00f2 una carestia in tutto il paese. Per finire ci fu un'invasione di locuste.\nCristianizzazione.\nNell'864 i Bizantini, guidati da Michele III, invasero la Bulgaria al sospetto che il khan Boris I si stesse preparando ad accettare il cristianesimo secondo i riti occidentali. All'annuncio dell'invasione, Boris I diede inizio ai negoziati di pace. I bizantini restituirono alcuni territori in Macedonia, pretendendo solamente che egli accettasse il cristianesimo di rito greco invece di quello di rito romano. Il khan Boris I accett\u00f2 e fu battezzato nel settembre dell'865 assumendo il nome del suo padrino, l'imperatore bizantino Michele, e divenne Boris-Mihail. Il titolo pagano di \"khan\" fu abolito e venne assunto il titolo di \"knjaz\"\" al suo posto. La ragione della conversione al cristianesimo non fu comunque dovuta all'invasione bizantina. Il signore bulgaro era infatti un uomo lungimirante e previde che l'introduzione di una singola religione avrebbe completato il consolidamento dell'emergente nazione bulgara, che si trovava ancora divisa sul piano religioso. Sapeva inoltre che il proprio stato non avrebbe mai goduto del pieno rispetto da parte dell'Europa cristiana e che i trattati potevano essere ignorati dagli altri firmatari su basi religiose.\nLo scopo dei bizantini era di arrivare in maniera pacifica allo scopo per cui combattevano da almeno due secoli: assorbire lentamente la Bulgaria attraverso la religione cristiana e trasformarla in uno stato satellite; infatti le posizioni ecclesiastiche pi\u00f9 importanti nella neonata Chiesa bulgara dovevano essere tenute da bizantini che parlavano greco. Boris I era conscio del fatto e dopo che Costantinopoli si rifiut\u00f2 di concedere una maggiore autonomia alla chiesa bulgara nell'866, mand\u00f2 una delegazione a Roma, dichiarando il proprio desiderio di accettare il cristianesimo secondo il rito occidentale, insieme a 115 domande per il papa Niccol\u00f2 I. Il leader bulgaro desiderava trarre profitto dalla rivalit\u00e0 tra la chiesa di Roma e quella di Costantinopoli, dato che il suo scopo principale era la fondazione di una Chiesa bulgara indipendente per impedire sia ai bizantini che ai cattolici di avere una qualsiasi influenza sulle sue terre per mezzo della religione. Le risposte dettagliate del papa a Boris I furono recapitate da due vescovi che capeggiavano una missione il cui scopo era facilitare la conversione del popolo bulgaro. Comunque anche Nicol\u00f2 I, e il suo successore Adriano II, si rifiutarono di riconoscere una Chiesa bulgara indipendente, cosa che irrigid\u00ec le relazioni da entrambe le parti; tuttavia, il tentativo bulgaro di avvicinarsi a Roma rese i bizantini pi\u00f9 concilianti. Nell'870, durante il Concilio di Costantinopoli IV, la Chiesa bulgara fu riconosciuta come una chiesa autonoma, pur sotto la suprema direzione del patriarcato di Costantinopoli. Fu la prima chiesa ufficialmente riconosciuta autonoma.\nCreazione di un sistema di scrittura slavo.\nNonostante il knjaz bulgaro fosse riuscito ad assicurarsi una chiesa autonoma, l'alto clero ed i libri teologici erano ancora in greco, cosa che rendeva difficili gli sforzi per convertire la popolazione alla nuova religione. Tra l'860 e l'863 i due monaci bizantini d'origine greca Cirillo e Metodio, per ordine dell'imperatore bizantino, crearono l'alfabeto glagolitico, il primo alfabeto slavo, utile a convertire i popoli della Grande Moravia al cristianesimo ortodosso. Col quale essi tradussero i testi sacri tra il 863 ed il 867, con l'approvazione romana. Purtroppo questi tentativi in Grande Moravia fallirono e nell'886 i discepoli dei due monaci, tra cui San Clemente, Naum ed Angelario, banditi da quel regno dopo la morte di Metodio, raggiunsero la Bulgaria e furono accolti benevolmente da Boris I. Il knjaz bulgaro commission\u00f2 la creazione di due accademie teologiche, che venissero dirette dai discepoli, dove istruire il futuro clero bulgaro nella lingua locale. Clemente venne mandato ad Ocrida nella Bulgaria sud-occidentale, dove fu insegnante per 3.500 studenti tra l'886 e l'893. Naum fond\u00f2 la scuola letteraria della capitale Pliska, spostata in seguito nella nuova capitale Preslav. L'alfabeto cirillico fu inventato nella scuola letteraria di Preslav all'inizio del X secolo. Durante il concilio di Preslav dell'893, la Bulgaria adott\u00f2 l'alfabeto glagolitico e l'antico slavo ecclesiastico nella variante bulgara come lingua ufficiale della chiesa e dello stato ed espulse il clero bizantino. Nell'893 l'antico slavo ecclesiastico divenne cos\u00ec la terza lingua ufficiale, dopo il greco ed il latino, riconosciuta poi dalle Chiese ed utilizzata durante le funzioni religiose e nella letteratura cristiana.\nL'et\u00e0 d'oro.\nAlla fine del IX secolo ed all'inizio del X secolo, la Bulgaria si estendeva fino all'Epiro e la Tessaglia a sud, la Bosnia ad ovest e controllava il territorio dell'odierna Romania e dell'odierna Ungheria orientale a nord. Con il sostegno di Bisanzio nacque uno stato serbo a met\u00e0 del IX secolo in contrapposizione all'espansione bulgara ad ovest della Morava. Ondeggiando tra la fedelt\u00e0 a Bisanzio ed alla Bulgaria, i governanti serbi riuscirono a resistere a svariate invasioni bulgare fino al 924, quando fu totalmente subordinata dal generale e probabilmente conte di Sofia Marmais. Sotto lo zar Simeon I (detto il Grande), che era stato educato a Costantinopoli, la Bulgaria torn\u00f2 ad essere una seria minaccia per l'Impero bizantino e raggiunse la massima espansione territoriale. Simeone I sperava di conquistare Costantinopoli e combatt\u00e9 una serie di guerre contro i Bizantini durante il suo lungo regno (893\u2013927). I confini alla fine del suo dominio raggiunsero il limite settentrionale dell'Attica a sud. Simeone I si nomin\u00f2 \"imperatore (zar) dei Bulgari ed autocrate dei greci\", titolo che fu riconosciuto dal papa, ma non dall'imperatore bizantino n\u00e9 dal patriarca ecumenico della chiesa ortodossa orientale. Fu riconosciuto come \"imperatore (zar) dei bulgari\" dall'imperatore bizantino e dal patriarca solo alla fine del suo governo.\nTra l'894 e l'896 egli sconfisse i bizantini ed i loro alleati, i magiari, nella cosiddetta \"guerra del commercio\", poich\u00e9 il pretesto della guerra fu lo spostamento del mercato bulgaro da Costantinopoli a Salonicco. Nella decisiva battaglia di Bulgarofigo l'esercito bizantino fu messo in fuga e ci\u00f2 permise di stilare una pace favorevole per la Bulgaria, pace che fu per\u00f2 pi\u00f9 volte violata da Simeone I. Nel 904 conquist\u00f2 Salonicco, che era stata in precedenza saccheggiata dagli arabi, e la rese ai bizantini solo dopo che la Bulgaria ebbe ricevuto tutte le zone con una popolazione slava in Macedonia e 20 fortezze in Albania, tra cui l'importante citt\u00e0 di Durazzo.\nDopo i disordini che pervasero nell'impero bizantino in seguito alla morte dell'imperatore Alessandro nel 913, Simeone I invase la Tracia bizantina, ma fu persuaso ad interrompere l'invasione in cambio del riconoscimento ufficiale del titolo imperiale e del matrimonio di una delle sue figlie con l'imperatore infante Costantino VII. In tal modo Simeone I sarebbe dovuto divenire reggente dell'imperatore e governare temporaneamente l'impero bizantino. Ad ogni modo, dopo una cospirazione all'interno della corte bizantina, la madre dell'imperatore Costantino VII, l'imperatrice Zoe, rifiut\u00f2 il matrimonio ed il titolo di Simeone, ed entrambe le parti si prepararono alla battaglia decisiva. Nel 917 Simeone I imped\u00ec ogni tentativo del nemico di formare un'alleanza con i magiari, i peceneghi o i serbi e i bizantini furono costretti a combattere da soli. Il 20 agosto i due eserciti si scontrarono ad Anchialo in una delle maggiori battaglie del medioevo. I bizantini subirono una sconfitta senza precedenti, lasciando sul campo di battaglia 70.000 caduti. Le forze bulgare inseguirono e sconfissero i resti dell'esercito nemico nella battaglia di Katasyrtai. Costantinopoli si salv\u00f2 grazie ad un attacco serbo ad ovest; i serbi furono completamente sconfitti, ma diedero del tempo prezioso all'ammiraglio (ed in seguito imperatore) bizantino Romano Lecapeno per predisporre la difesa della citt\u00e0. Nel decennio successivo i bulgari acquisirono il controllo dell'intera penisola balcanica, con l'eccezione di Costantinopoli e del Peloponneso.\nIn una battaglia croato-bulgara del 927 (pi\u00f9 volte chiamata \"battaglia dei monti bosniaci\"), il duca Alogobotur attacc\u00f2 il Regno di Croazia. Le forze croate, sotto la guida del loro re Tomislavo, distrussero l'esercito bulgaro e fermarono l'espansione di Simeone verso ovest.\nDeclino.\nDopo la morte di Simeone il potere della Bulgaria entr\u00f2 in un lento declino. In un trattato di pace del 927 i bizantini riconobbero il titolo imperiale a suo figlio Pietro I ed il patriarcato bulgaro. La pace con Bisanzio, tuttavia, non port\u00f2 alcuna prosperit\u00e0 alla Bulgaria. All'inizio del suo governo il nuovo imperatore si trovava a fronteggiare dei problemi interni e dei disordini con i suoi fratelli, e nel 930 fu costretto a riconoscere l'indipendenza della Rascia. La batosta peggiore venne dal nord: tra il 934 ed il 965 il paese sub\u00ec cinque invasioni magiare. Nel 944 la Bulgaria fu attaccata dai peceneghi, che saccheggiarono le regioni nord-orientali dell'impero. Sotto Pietro I e Boris II il Paese fu diviso dall'eresia religiosa egualitaria dei bogomili.\nNel 968 il Paese fu attaccato dalla Rus' di Kiev, il cui sovrano, Svjatoslav I, conquist\u00f2 Preslav e si stabil\u00ec a Perejaslavec. Tre anni dopo, l'imperatore bizantino Giovanni I Zimisce decise di intromettersi nella lotta e sconfisse Svjatoslav nell'assedio di Dorostolon. Boris II fu catturato e spogliato del suo titolo imperiale a Costantinopoli, mentre la Bulgaria orientale fu dichiarata protettorato bizantino.\nCrollo.\nDopo il tradimento bizantino le terre a ovest del fiume Isk\u0103r rimasero sotto il controllo bulgaro e la resistenza contro i bizantini fu capeggiata dai fratelli Cometopuli. Nel 976 il quarto fratello, Samuele, concentr\u00f2 il potere nelle sue mani dopo la morte del fratello maggiore. Quando il legittimo erede al trono, Romano, fugg\u00ec dalla prigionia a Costantinopoli, fu riconosciuto come imperatore da Samuele a Vidin ed egli rimase comandante in capo dell'esercito bulgaro. Brillante generale e buon politico, riusc\u00ec a ribaltare la sorte a favore dei Bulgari. Il nuovo imperatore bizantino Basilio II fu sconfitto in maniera decisiva nella battaglia delle Porte di Traiano nel 986 e riusc\u00ec a malapena a fuggire. Cinque anni pi\u00f9 tardi Samuele elimin\u00f2 lo Stato serbo della Rascia. Nel 997, dopo la morte di Romano, che era l'ultimo erede della dinastia Krum, Samuele fu proclamato imperatore di Bulgaria. Ad ogni modo, dopo il 1001 il bilancio della guerra torn\u00f2 ad essere favorevole ai bizantini che conquistarono le vecchie capitali Pliska e Preslav e a partire dal 1004 lanciarono campagne annuali contro la Bulgaria. I bizantini inoltre approfittarono di una guerra tra la Bulgaria ed il neonato Regno d'Ungheria nel 1003.\nLe vittorie bizantine a Spercheio e a Skopje indebolirono definitivamente l'esercito bulgaro e, per mezzo di campagne annuali, Basilio ridusse metodicamente le piazzeforti bulgare. Alla fine nella battaglia di Kleidion nel 1014 i bulgari vennero completamente sconfitti. L'esercito bulgaro fu catturato e si racconta che tutti i prigionieri furono accecati, ad eccezione di alcuni, scelti uno ogni cento soldati, che furono accecati ad un occhio solo, per poter ricondurre in patria tutti i prigionieri. Si racconta inoltre che quando lo zar Samuele vide quel che avevano subito gli uomini del suo esercito ebbe un attacco di cuore e mor\u00ec. Basilio II si guadagn\u00f2 in tal modo l'appellativo di \"Bulgaroctono\" (\"massacratore di Bulgari\"). Nel 1018 si arresero le ultime roccaforti bulgare e il primo impero bulgaro cess\u00f2 di esistere.\nCultura.\nL'eredit\u00e0 culturale del primo impero bulgaro viene solitamente definita nella storiografia bulgara come la cultura di Pliska-Preslav, per le due capitali Pliska e Preslav, dove \u00e8 concentrata la maggior parte dei monumenti sopravvissuti. Molti monumenti del periodo sono stati ritrovati nei dintorni di Madara, \u0160umen, Novi Pazar e del villaggio di Han Krum nella Bulgaria nord-orientale, cos\u00ec come nei territori dell'odierna Romania, dove gli archeologi rumeni la chiamano la cultura Dridu. Altri resti lasciati dal primo impero bulgaro sono stati scoperti nella Bessarabia meridionale, al giorno d'oggi divisa tra l'Ucraina e la Moldavia.\nArchitettura e arte.\nLa caratteristica pi\u00f9 importante della prima fase dell'architettura bulgara erano le costruzioni monumentali, gi\u00e0 note ai romani, ma non pi\u00f9 utilizzate nell'Impero bizantino contemporaneo. Si trovavano due tipi di costruzioni utilizzate nella fondazione di Pliska. Per il primo tipo i materiali di costruzione erano legno e mattoni. Il secondo tipo era la costruzione di mura difensive usando grandi blocchi intagliati di calcare, cementanti insieme con il gesso. Lo stesso metodo fu utilizzato nella costruzione della fortezza di Preslav, nel campo militare a Han Krum, nel palazzo per la caccia a Madara e nella fortezza sull'isola di P\u0103cuiul lui Soare. Le fortezze si trovavano soprattutto nelle pianure, a differenza di quelle costruite durante il Secondo impero bulgaro.\nDopo la conversione al cristianesimo nell'864 si ebbe un'attivit\u00e0 intensa di costruzione di chiese e monasteri attraverso tutto l'impero, tra cui la grande basilica di Pliska che risultava essere una delle maggiori strutture del suo periodo con una lunghezza di 99 m e la splendida chiesa rotonda di Preslav. La maggior parte delle chiese di questo periodo avevano tre navate. La capitale bulgara era inoltre famosa per le sue ceramiche che adornavano gli edifici pubblici e religiosi. Si producevano meravigliose icone ed altari fatti di speciali piastrelle in ceramica. C'erano numerosi orafi e argentieri che producevano raffinati gioielli.\nCeramiche.\nUna delle caratteristiche pi\u00f9 famose della cultura di Pliska-Preslav era la decorazione dei palazzi e delle chiese per mezzo di piastrelle di ceramica laccata, cosa che pu\u00f2 indicare un'influenza araba o del Medio Oriente in generale. Le piastrelle di ceramica venivano dipinte soprattutto con motivi geometrici o vegetali, mentre solo alcune presentano raffigurazioni di santi. Tra le pi\u00f9 note di quest'ultimo tipo si trova l'\"icona di San Teodoro\" a venti piastrelle, ben preservata, ritrovata fra le rovine del monastero di San Panteleimone nelle vicinanze di Preslav. Le piastrelle erano sia piatte che tubolari, ed erano disposte per formare fregi con motivi ripetitivi. In seguito alla distruzione di Pliska e di Preslav sono sopravvissuti solo alcuni frammenti e pezzi. La maggior parte dei ritrovamenti di piastrelle, come dei resti archeologici delle officine che le producevano, vengono da Preslav e dalla regione circostante (soprattutto dal villaggio di Patleina).\nLe fonti principali per le ceramiche e le terrecotte bulgare sono le necropoli di Novi Pazar, Devnja e Varna. I vasi venivano fatti per mezzo di un tornio, a differenza della comune usanza slava. Venivano utilizzati forni a due piani per la tempratura della terracotta. La forma e la decorazione della terracotta bulgara era simile a quella ritrovata nel Caucaso settentrionale, in Crimea e sulle coste del mar d'Azov.\nLetteratura.\nLa letteratura bulgara \u00e8 la pi\u00f9 antica tra le letterature dei popoli slavi. I missionari di Salonicco Cirillo e Metodio misero a punto l'alfabeto glagolitico, che fu adottato nell'impero bulgaro intorno all'886. L'alfabeto e la lingua bulgara antica diedero origine ad una ricca attivit\u00e0 letteraria e culturale centrata sulle scuole letterarie di Preslav e di Ocrida, fondate per ordine di Boris I nell'886. All'inizio del X secolo venne sviluppato un nuovo alfabeto, l'alfabeto cirillico, sviluppato sulla base dell'alfabeto greco e del corsivo glagolitico, alla scuola letteraria di Preslav. Secondo una teoria alternativa il nuovo alfabeto fu messo a punto da San Clemente di Ocrida, uno studioso bulgaro e discepolo di Cirillo e Metodio, alla scuola letteraria di Ocrida. Un pio monaco ed eremita, San Giovanni di Rila (Ivan Rilski, 876\u2013946), divenne il patrono della Bulgaria.\nDurante il suo regno Simeone I riun\u00ec molti studiosi alla sua corte e fece loro tradurre un enorme numero di libri dal greco e fece scrivere svariate nuove opere. Tra le figure pi\u00f9 prominenti c'erano Costantino di Preslav, l'esarca Giovanni e \u010cernorizec Hrab\u0103r, che alcuni storici ritengono essere lo zar Simeone stesso. \u010cernorizec Hrab\u0103r scrisse il suo libro popolare \"Delle lettere\", Clemente di Ocrida lavor\u00f2 alle traduzioni dal greco e gli vengono accreditati molti libri religiosi importanti, l'esarca Giovanni scrisse il suo \"\u0160estodnev\" e tradusse il \"De Fide Orthodoxa,\" di Giovani Damasceno; anche Naum di Preslav contribu\u00ec significativamente. Gli studiosi bulgari e le loro opere influenzarono la maggior parte del mondo slavo, diffondendo l'antico slavo ecclesiastico, l'alfabeto dapprima glagolitico e poi quello cirillico fino alla Rus' di Kiev, alla Serbia e alla Croazia medievali.\nReligione.\nDopra la creazione del proprio stato, i bulgari e gli slavi continuarono a praticare le loro religioni indigene. La religione dei protobulgari era monoteistica, credevano in Tangra, il dio del cielo. Quando Omurtag e Leone l'Armeno conclusero un trattato di pace nell'815, l'imperatore bizantino dovette fare un giuramento secondo le tradizioni protobulgare. Gli storici bizantini riportano che il sovrano \"cristianissimo\" dovette eseguire diversi riti pagani, tra cui sacrificare dei cani ed usarli come testimoni del suo giuramento. Gli Slavi adoravano invece molteplici divinit\u00e0. Il loro dio supremo era Perun. Ci sono prove che il cristianesimo era comunque gi\u00e0 diffuso all'interno dei confini nei primi 150 anni di esistenza dello stato bulgaro.\nA met\u00e0 del IX secolo, Boris I decise di convertirsi al cristianesimo al fine di unificare fermamente la popolazione del paese."}
{"id": "1106950", "revid": "118134817", "url": "https://it.wikipedia.org/wiki?curid=1106950", "title": "Charles-Louis Hanon", "text": "Biografia.\nHanon fu un teorico dello studio del pianoforte, noto soprattutto per la sua opera \"Il pianista virtuoso - 60 esercizi\", edita in Italia da Ricordi e Curci, divenuta uno dei testi canonici per la preparazione dei pianisti.\nTale opera consta, come indica il titolo, di 60 esercizi, di differente complessit\u00e0, tesi ad ottenere la progressiva scioltezza delle dita. Nell'introduzione, l'autore indica il suo intento, invitando l'allievo a praticare ripetutamente gli esercizi proposti, sottolineando che gli esercizi presentano le stesse difficolt\u00e0 per tutte le dita, per parificare le dita \"deboli\" a quelle pi\u00f9 forti. Da notare che le scale, al loro termine, presentano una cadenza, trasposta in tutte le tonalit\u00e0.\nNon mancano, poi, nel corso del testo, numerose esortazioni dell'autore ad un regolare esercizio: nell'ultima pagina, si cita il pianista Steibelt come esempio di una perfetta esecuzione del tremolo e il libro si chiude con un caloroso consiglio a ripetere ogni giorno tutti gli esercizi, almeno una volta. \"\u00c8 sufficiente solo un'ora\", sostiene l'autore (anche se solo un pianista esperto potrebbe riuscire in un tempo cos\u00ec breve a suonare tutti i 60 esercizi - in media uno al minuto). La richiesta dell'autore di una assidua pratica \u00e8 presente in tutto il testo, tanto che in molti casi gli spartiti si chiudono addirittura con un segno di ripetizione.\nIl metodo Hanon, seppur nella sua notoriet\u00e0 e generale approvazione, ha sub\u00ecto diverse critiche: alcuni insegnanti, come Abby Whiteside e Chuan C. Chang hanno sostenuto che la tecnica per l'indipendenza e la scioltezza delle dita, che l'autore vuole insegnare, sarebbe in grado di arrecare pi\u00f9 danni che benefici.\nLa fama del metodo Hanon, comunque, ha fatto s\u00ec che fosse \"esportato\" anche ad altri strumenti. Charles Nunzio ha infatti scritto \"Hanon per Accordion\", due volumi di esercizi ispirati agli stessi princ\u00ecpi, mentre ne esiste anche una versione per chitarra."}
{"id": "1106951", "revid": "287204", "url": "https://it.wikipedia.org/wiki?curid=1106951", "title": "L'uomo a cavallo", "text": "L'uomo a cavallo \u00e8 un romanzo dello scrittore e saggista francese Drieu La Rochelle pubblicato nel 1943 da Gallimard.\nTrama.\nNella Bolivia della met\u00e0 del 1800, si incontrano il giovane tenente di cavalleria Jaime Torrijos, un musicante ex seminarista, don Felipe, una puttana danzatrice, Conchita, e una nobile, Camilla Bustamente. \nL'essere di Drieu si divide tra Jaime e il narrante don Felipe. In Jaime, l'uomo d'azione, emerge la passione per le donne, o meglio per le puttane, perch\u00e9 tutte le donne lo sono nella loro natura e si possono amare solo in quanto tali, cos\u00ec che il tradimento da parte loro e l'abbandono dell'uomo possano consumarsi in una ripetuta e inarrestabile pantomima di odio e amore ed \u00e8 cos\u00ec che alla fine la puttana e la nobile sono sullo stesso piano. Don Felipe l'osservatore attento, affascinato dall'uomo di azione, cio\u00e8 dall'idea stessa di azione.\nAvviene l\u2019ascesa al potere di Jaime, con la destituzione di Benito Ramirez.\nLe congiure del gesuita padre Florida e del massone Belmez, che fomentano una rivolta di contadini contro Jaime, appartengono a quell'idea che Drieu ha in s\u00e9 di queste due categorie anche nella Francia dell'immediato anteguerra, che cercano di minare la societ\u00e0.\nIl racconto \u00e8 dominato dall'atteggiarsi delle due donne rivali che, all'apparenza agli antipodi, si rivelano uguali nel volgere dell'azione: l'una che continua a darsi nel corpo a tutti, un po' per vendetta un po' per piacere, l'altra, che pure tradisce nel corpo, diviene anche complice della cospirazione per annientare l'amante che ha conquistato il potere. La resa dei conti finale non ha nulla di tragico se non l'ineluttabilit\u00e0 del ripetersi degli eventi. \nIl sacrificio del cavallo, il focoso destriero di Jaime, che viene ucciso e bruciato sulle rive del lago Titicaca, simbolo dell'America del sud, \u00e8 il sacrificio degli ideali che sempre sono sconfitti dalla miseria umana. Cos\u00ec Jaime lascia il potere per avviarsi a piedi verso l'Amazzonia, il punto pi\u00f9 primitivo, sconosciuto e vergine di quel territorio, alla ricerca delle origini e, forse, di nuovi ideali per nuove battaglie dal risultato incerto e mai definitivo."}
{"id": "1106953", "revid": "289247", "url": "https://it.wikipedia.org/wiki?curid=1106953", "title": "San Cono, venerato a Diano", "text": ""}
{"id": "1106954", "revid": "712828", "url": "https://it.wikipedia.org/wiki?curid=1106954", "title": "Antar", "text": ""}
{"id": "1106956", "revid": "106908", "url": "https://it.wikipedia.org/wiki?curid=1106956", "title": "The Millionaire Waltz", "text": ""}
{"id": "1106965", "revid": "1573940", "url": "https://it.wikipedia.org/wiki?curid=1106965", "title": "Palazzo Venturi (gi\u00e0 Doni)", "text": "Palazzo Venturi gi\u00e0 \"Palazzo Doni\", si trova a Firenze in via de' Banchi 2.\nStoria.\nFino al Quattrocento in quest'area esistevano alcune case della famiglia dei Bischeri. Nel 1599, secondo le indicazioni di Ferdinando Ruggeri nel suo studio sull'architettura civile fiorentina, Bernardo Buontalenti inizi\u00f2 qui un palazzo per la famiglia Doni, la quale ne rimase proprietaria fino alla met\u00e0 del Seicento. Un altro storico invece, il Venturi, ne attribuisce il progetto a Gherardo Silvani, che per\u00f2 in quell'anno aveva solo vent'anni, quindi se l'ipotesi fosse vera si dovrebbe presumere anche una datazione pi\u00f9 tarda.\nTramite la dote di Clarice Doni il palazzo pass\u00f2 ai Bourbon del Monte, che poi lo vendettero nel 1667 al cavaliere Cosimo Venturi. Vennero intraprese in quell'epoca una serie di trasformazionie abbellimenti soprattutto al piano nobile.\nDurante l'Occupazione francese il proprietario di allora, il senatore Ippolito Venturi, ospit\u00f2 nel palazzo Giuseppe ed Elisa Bonaparte durante sontuosi ricevimenti.\nDopo la morte di Ippolito l'edificio pass\u00f2 a sua figlia Marianna Garzoni Venturi, che lo vendette al principe Don Ercole dei Pio di Savoia nel 1850, che lo us\u00f2 come residenza fiorentina. Egli colloc\u00f2 nel palazzo un prezioso affresco di Domenico Veneziano staccato da un vicino tabernacolo in via de' Cerretani.\nOggi \u00e8 occupato da un albergo.\nArchitettura.\nLa facciata su via de' Banchi ha un aspetto tipicamente manierista, con due grandi portali e finestre inginocchiate al pian terreno e due file di finestre ai piani superiori, sottolineate da cornici marcapiano e coronate da architravi sporgenti. Su questo lato esiste anche terrazzo rialzato sulla sinistra, caratterizzato da una balaustra in pietra.\nLa parte su via Panzani invece venne sventrata nell'Ottocento per allargare la strada ed oggi risulta alterata e rifatta anonimamente.\nL'ingresso del palazzo \u00e8 oggi hall dell'albergo e vi si trova uno stemma dei Venturi, con tre rocchi d'oro su campo azzurro e capo d'Angi\u00f2. Le vetrate dipinte al primo piano sono opere del primo Novecento.\nAl primo piano si incontra un'interessante sala affrescata con grottesche sul soffitto nello stile di Bernardino Poccetti, sebbene risalgano a un secolo dopo, al Settecento; vi sono inoltre raffigurate scene allegoriche nelle lunette e uno stemma dei Venturi sostenuto da putti. \nUna sala al secondo piano, oggi camera d'albergo, ha il soffitto decorato da affreschi ottocenteschi ispirati allo stile neogotico: la repprensentazione \u00e8 dedicata al tempo e vi sono raffigurati alle quattro estremit\u00e0 putti nell'atto di compiere attivit\u00e0 legate alle quattro stagioni; completano la raffigurazioni una serie di elementi floreali e vegetali sormontati dai simboli dei dodici segni zodiacali racchiusi entro stemmi. Vi si trova anche un pregevole caminetto e un lavabo in pietra, entrambi realizzati nel Cinquecento.\nAltri ambienti del palazzo sono oggi destinati a camera d'albergo. Tra questi alcuni presentano decorazioni ottocentesche, come quelle dell'ex-alcova, con sculture di cariatidi in terracotta invetriata, che sorreggono ceste con fiori e frutta modellata."}
{"id": "1106968", "revid": "1318658", "url": "https://it.wikipedia.org/wiki?curid=1106968", "title": "Thamudeni", "text": "Col nome Thamudeni, o Tham\u016bd (), si indica una popolazione araba preislamica della Penisola Araba, presente nell'area higiazena, che ha lasciato varie tracce epigrafiche e che \u00e8 ricordata dallo stesso Corano.\nDati archeologici.\nIl sito di al-Hijr, in Arabia Saudita, \u00e8 ancora poco conosciuto. Questo sito \u00e8 molto pi\u00f9 che una necropoli primitiva. Al-\u1e24ijr \u00e8 stata una vera citt\u00e0, sebbene le principali vestigia attualmente visibili sono gli ipogei scavati nell'arenaria rossa del deserto. Vi \u00e8 esistita una citt\u00e0 e un podere agricolo irrigato. &lt;br&gt;\nI Nabatei, antichi pastori nomadi divenuti sedentari, si sono stabiliti ad al-Hijr, ma le relazioni tra al-\u1e24ijr e la capitale dei Nabatei, Petra, restano oscure.. &lt;br&gt;\nIl sito archeologico di Mad\u0101\u02bein \u1e62\u0101li\u1e25 \u00e8 il primo sito dell'Arabia Saudita iscritto sulla lista del patrimonio mondiale dell\u2019UNESCO. Al-\u1e24ijr costituisce una testimonianza unica della civilt\u00e0 nabatea. Con circa cento tombe monumentali con facciate decorate e i suoi pozzi, il sito \u00e8 un esempio eccezionale della qualit\u00e0 dell'architettura dei Nabatei e della loro padronanza delle tecniche idrauliche. &lt;br&gt;\nMad\u0101\u02bein \u1e62\u0101li\u1e25 ha conosciuto un periodo di insediamento di almeno cinquecento anni. Il sito \u00e8 stato abitato almeno fino al IV secolo d.C. e probabilmente anche oltre. Questa regione, al confine tra il regno nabateo e il regno di Li\u1e25y\u0101n, fu in seguito integrata nella Provincia romana \"Arabia\". \nI riferimenti epigrafici cessano a partire dal IV secolo.\nDati storici ed epigrafici.\nL'identit\u00e0 storica dei Thamudeni non \u00e8 chiara. Sembra possano provenire dallo Yemen, ma una regione del \u1e24ij\u0101z \u00e8 chiamata \"thamud\". Alcuni autori greco-romani citano la popolazione araba dei \"tamudaei\" e Plinio il vecchio afferma che essa viveva nei pressi della citt\u00e0 di Domata, il cui nome in arabo indica uno dei figli del biblico Ismaele\u02d0 Duma o Dumah. La localizzazione di questa citt\u00e0 non \u00e8 chiara, ma molti studiosi la identificano con Dumat al-Jandal. L'evoluzione da Duma o Dumat in Tamud pu\u00f2 essere attribuita all'uso semitico di non scrivere le vocali e a una graduale evoluzione nella pronuncia delle consonanti legata al trascorrere del tempo e al nomadismo che esponeva all'influenza dei dialetti di localit\u00e0 diverse.\nSe, invece, i Thamudeni fossero stati lo stesso popolo che aveva come sua capitale la citt\u00e0 di Tema (Taym\u0101\u02be) allora ci potremmo trovare di fronte a quella stessa popolazione che faceva parte di una coalizione che si scontr\u00f2 senza successo con il sovrano assiro Tiglat-Pileser III, mentre Sargon II li ricordava fra le popolazioni da lui sgominate.\nIl loro spostamento dalle aree meridionali arabe yemenite li port\u00f2 a insediarsi in \u1e24ij\u0101z, nell'area compresa fra il golfo di Aqaba e Yanbu\u2018 e qui sembra che si sedentarizzassero, come le \"Cronache assire\" e lo stesso Corano indirettamente ci attesta.\nLe prime elencano infatti \"Thamud, Ibadidi, Marsimani ed \u2018Ephah, gli Arabi distanti che abitano nel deserto\", distinguendo i primi dagli ultimi per via del loro diverso modello societario, mentre il testo sacro dell'Islam, in circa 20 suoi passaggi, descrive i \"castelli\", i \"palazzi\" e le \"case\" dei Thamudeni, le loro \"citt\u00e0\", i loro \"giardini\" e le loro capacit\u00e0 ingegneristiche.\nAnche a livello epigrafico non mancano testimonianze sul loro modo di produzione, in alcun modo legato al nomadismo. Un ulteriore elemento da valutare \u00e8 l'arruolamento nel V secolo, da parte romana, di \"Equites saraceni thamoudaeni\" nelle truppe montate di stanza in Egitto, a \"Scenas Veteranorum\" (la \"Collina dei Giudei, nei pressi del Cairo).\nTra le divinit\u00e0 venerate dai Thamudeni sono attestate dediche rivolte a Nahy e a Rud\u0101, come pure a Wadd, Khalasat, Yagh\u016bt, Shams, Attarsam\u012bm e molte altre divinit\u00e0, alcune di chiara origine sud-arabica. A tutte queste divinit\u00e0 si usavano dedicare sacrifici di animali in santuari forse fissi.\nNel Corano.\nIl popolo dei Thamudeni \u00e8 citato ventisei volte nel Corano, come un popolo primitivo e ribelle, di credo politeista, che non aveva voluto ascoltare il suo profeta \u1e62\u0101li\u1e25.\nLa storia riportata nel Corano si riassume come segue. Dio invia il profeta \u1e62\u0101li\u1e25 per chiamare i Thamudeni a convertirsi al monoteismo. Essi esprimono i loro dubbi e la loro intenzione di continuare il culto degli antenati. \u1e62\u0101li\u1e25 li informa che alla \u00abcammella di Dio\u00bb dovr\u00e0 essere consentito di pascolare tranquillamente senza che le sia fatto alcun male, sotto pena di un terribile castigo. In un altro passaggio, \u00e8 precisato che la cammella potr\u00e0 bere solo un giorno, e ai Thamudeni un altro giorno. Ma i Thamudeni non si curano di questa minaccia, uccidono la cammella e sfidano \u1e62\u0101li\u1e25 a realizzare le sue minacce. \u1e62\u0101li\u1e25 dice loro che non resteranno loro altro che tre giorni per godere delle proprie case prima che la minaccia si realizzi. Un solo grido (\"Sayha\") distrugge allora i Thamudeni. La natura del grido \u00e8 descritta come un urlo prodotto da un messaggero di Dio, che precede un enorme sommovimento. La parola impiegata nella sura VII significa terremoto (\"Rajfa\") mentre quella usata nella sura XLI (v. 13) \u00e8 \"fulmine\", ossia \u00ab\u1e62\u0101\u02bfiqa\u00bb ().\nTabari (839-923).\nNelle sue cronache, \u1e6cabar\u012b racconta la spedizione di Tabuk nell'anno 8 dell'egira (630). Questa campagna fu condotta senza che vi fosse alcuna battaglia:\nTabari aggiunge numerosi dettagli meravigliosi alla storia dei Thamudeni e del loro profeta \u1e62\u0101li\u1e25:\nNel seguito di questo paragrafo, \u00e8 precisato che la cammella poteva bere l'acqua della fonte un giorno su due, e che ella avrebbe vissuto trent'anni senza essere importunata e che un infante fulvo dagli occhi celesti sarebbe stato il suo assassino. Per evitare la catastrofe di cui essi sono minacciati, i Thamudeni decidono di uccidere alla nascita tutti gli infanti che presentano queste due caratteristiche. Nove infanti sono uccisi in questo modo. I nove padri di questi infanti persuadono il padre di un decimo infante biondo dagli occhi blu, di non uccidere suo figlio. Essi accusano Salih di essere la causa di questi sacrifici umani che essi ritengono non giustificati. Essi si decidono a uccidere essi stessi la cammella, ma sono tutti e nove schiacciati da una roccia. Salih \u00e8 allora accusato di essere la causa della morte degli infanti e dei loro padri. L'infante rosso sopravvissuto uccide allora la cammella, mentre il piccolo riesce a scappare nella montagna da cui era inizialmente sortito.\nIbn Ba\u1e6d\u1e6d\u016b\u1e6da (1304-1369).\nVerso il 1326, Ibn Ba\u1e6d\u1e6d\u016b\u1e6da, di ritorno dal suo pellegrinaggio a La Mecca, passa da Tab\u016bk:\nIbn Kath\u012br (1301-1373).\nIbn Kath\u012br nella sua storia dell\u2019islam, \"al-Bid\u0101ya wa al-nih\u0101ya\", \n, \"L'inizio e la fine\". precisa ulteriormente il mito. Tham\u00fbd, l'eponimo dei Thamudeni, \u00e8 un nipote di No\u00e8:\nSecondo lo stesso autore, Hud profeta degli Ad \u00e8 anch'egli un nipote di No\u00e8 : \nNel racconto di Ibn Kath\u012br, la particolarit\u00e0 della cammella non \u00e8 pi\u00f9 il colore del suo pelo ma la sua taglia gigantesca: \nCome nella \"Cronaca\" di \u1e6cabar\u012b, la cammella esce dalla roccia dopo che \u1e62\u0101li\u1e25 ha fatto una preghiera. Ma contrariamente a T\u1e6cabar\u012b, la decisione di uccidere la cammella \u00e8 presa in comune dai capi della trib\u00f9. Il loro capo chiamato Qedar ibn Salif ibn Juda, nato al di fuori del matrimonio, \u00e8 designato per eseguire l'assassinio. Un poco pi\u00f9 avanti Ibn Kath\u012br spiega come altri otto insorti si raggruppino attorno a K\u00e9dar ibn Salif ibn Juda per uccidere la cammella.\nL\u2019abitudine di non bere l'acqua del pozzo di Tabuk \u00e8 una conseguenza della spedizione condotta da Maometto:\nIbn Kath\u012br aggiunge:\nMaometto viet\u00f2 ai musulmani di entrare \" \"in quei posti dove i Thamudeni furono puniti da Allah\" \" e ordin\u00f2 di passarvi accanto senza piangere sulla loro sorte. A dire di Ibn Kath\u012br, se i Thamudenti hanno scavato le loro dimore nella roccia sarebbe perch\u00e9 essi vivevano troppo a lungo e una dimora di terra essiccata sarebbe durata meno che i suoi abitanti.\nIbn Khald\u016bn (1332-1406).\nLo stesso aneddoto si trova in Ibn Khald\u016bn, che confuta per\u00f2 l'affermazione secondo cui i Thamudeni fossero stati dei giganti:"}
{"id": "1106970", "revid": "3115", "url": "https://it.wikipedia.org/wiki?curid=1106970", "title": "Alessandro Casagrande", "text": "Biografia.\nNacque a Terni da una famiglia legata alla musica: suo padre suonava il violoncello in un'orchestra di non professionisti e possedeva un negozio di musica, mentre la madre era diplomata in violino.\nCominci\u00f2 a frequentare gli ambienti musicali studiando pianoforte e composizione al Conservatorio di Santa Cecilia di Roma, per poi raggiungere Siena giusto in tempo per vincere un concorso per maestri d'orchestra nel 1948. Mostr\u00f2 il suo talento pure alla scuola di Salisburgo.\nIl suo primo successo lo ebbe nel 1942 presentando la \"Missa in Honorem Sanctae Ceciliae\" durante le rappresentazioni artistiche del Maggio Musicale Fiorentino. Inoltre, della sua musica sinfonica \u00e8 famosa la \"Rielaborazione per orchestra del salmo 121\" di Giovanni Battista Pergolesi e tra i suoi balletti \"L'uccello sacro\". La musica sacra fu il suo campo d'esercizio, anche le sue ultime opere prima di una prematura scomparsa cantano questi temi; possiamo ricordare \"Astres\" e \"Il pianto della Madonna\".\nGli sono intitolati un premio biennale internazionale per pianoforte che si tiene a Terni dal 1966, ed una sala dell'ISSM G.Briccialdi di Terni, nonch\u00e9 l'Istituto Scolastico Superiore Professionale di Terni."}
{"id": "1106974", "revid": "1603714", "url": "https://it.wikipedia.org/wiki?curid=1106974", "title": "Giacomo Favretto", "text": "Biografia.\nAbbandonata la bottega di falegname paterna, frequent\u00f2 dal 1864 l'Accademia di Belle Arti di Venezia, dove le lezioni impartitegli misero in luce le qualit\u00e0 innate di pittore, evidenziate in una delle sue opere maggiori \"La lezione di anatomia\" (1873).\nNel 1878 comp\u00ec un viaggio a Parigi insieme a Guglielmo Ciardi. Il viaggio fu determinante per l'evoluzione della sua arte, come tecnica e come soggetti (non solo scene di intimit\u00e0 familiare ma anche soggetti in costume settecentesco). Riscosse un ottimo successo, si fece conoscere a livello internazionale e assimil\u00f2 una certa tendenza al manierismo.\nDel 1880 \u00e8 l'opera \"Vandalismo\", premiata a Brera con il premio Principe Umberto, dove fu esposta ed \u00e8 attualmente conservata. Lo stesso anno presenta all'Esposizione nazionale di belle arti di Torino opere ispirate alla vita popolare di Venezia e scene in costume settecentesco.\nIn queste opere l'artista si convert\u00ec verso un'animazione realistica, un uso della coloristica controllato, un grande dispiego inventivo e una delicatezza tonale.\nNegli ultimi anni le opere del Favretto assunsero una sempre crescente luminosit\u00e0 ed una struttura sempre pi\u00f9 naturalistica.\nMor\u00ec nel 1887, durante l'Esposizione nazionale artistica tenutasi nella citt\u00e0 lagunare, nella quale l'artista esponeva \"Il Liston\"."}
{"id": "1106976", "revid": "106908", "url": "https://it.wikipedia.org/wiki?curid=1106976", "title": "Favretto", "text": ""}
{"id": "1106981", "revid": "125890454", "url": "https://it.wikipedia.org/wiki?curid=1106981", "title": "Eccellenza Umbria", "text": "Il campionato di Eccellenza Umbria \u00e8 il quinto livello in ordine di graduatoria all'interno del campionato italiano di calcio. \u00c8 il secondo campionato dilettantistico per importanza, il maggiore a livello regionale, ed \u00e8 organizzato dal Comitato Umbro tramite delega della Lega Nazionale Dilettanti. Con la riforma della Lega Pro, che nella stagione 2014-2015 ha unificato la Lega Pro Prima Divisione e la Lega Pro Seconda Divisione, restaurando cos\u00ec la scomparsa Serie C, il campionato \u00e8 salito dal sesto al quinto livello nazionale, rimanendo tuttavia la massima competizione regionale.\nVi hanno sempre partecipato 16 squadre (fatta eccezione per le stagioni dal 2007 al 2010 e nel 2021-22, quando il torneo \u00e8 stato allargato a 18) raggruppate in un unico girone, delle quali una o tre vengono promosse in Serie D (in base ai risultati ottenuti dai club umbri nei play-off nazionali ed in Coppa Italia Dilettanti), mentre da un minimo di tre ad un massimo di cinque (numero variabile in base alle retrocessioni di societ\u00e0 umbre dalla Serie D) vengono retrocesse in Promozione.\nIl campionato venne istituito nel 1991, a seguito della riforma nazionale dei campionati dilettantistici, andando cos\u00ec a sostituire come importanza quello di Promozione, che venne declassato.\nNella stagione 2020-21 \u00e8 stato interrotto dopo la 1\u00aa giornata e non pi\u00f9 disputato, a causa dell'emergenza sanitaria provocata dalla pandemia di COVID-19.\nContemporaneamente viene disputata la fase regionale della Coppa Italia Dilettanti, alla quale prendono parte tutte le squadre partecipanti al campionato. La vincente, insieme alle altre 18 campioni regionali, ha accesso alla fase nazionale, che mette in palio un ulteriore posto per la categoria superiore.\nRegolamento.\nPromozioni.\nLa squadra che arriva prima viene promossa direttamente in Serie D. Le squadre che si piazzano dalla seconda alla quinta posizione si affrontano, invece, nei play-off, la cui vincitrice si aggiudica il passaggio alla fase nazionale, che prevede degli spareggi interregionali con altre 28 squadre per un totale di ulteriori 7 posti nella Serie D dell'anno successivo. Se la seconda classificata durante il campionato ha 10 o pi\u00f9 punti di distacco dalla terza, i play-off non vengono disputati ed ha accesso alla fase nazionale direttamente la seconda classificata.\nRetrocessioni.\nLa squadra che arriva ultima viene retrocessa direttamente in Promozione. Invece le squadre che si piazzano dalla dodicesima alla quindicesima posizione si affrontano nei play-out. Se la dodicesima classificata durante il campionato ha 10 o pi\u00f9 punti di distacco dalla quindicesima classificata, i play-out non vengono disputati e quest'ultima retrocede direttamente. Analogamente, se anche la tredicesima classificata dovesse precedere in classifica di 10 o pi\u00f9 punti la quattordicesima classificata, costringerebbe quest'ultima a retrocedere direttamente. \nStatistiche e record.\nPartecipazioni.\nIn 30 stagioni hanno militato nel torneo le seguenti 76 squadre. In grassetto quelle partecipanti al campionato 2021-22.\nMassimi e minimi.\nPositivi.\nMaggior numero di punti\nMaggior numero di vittorie\nMinor numero di sconfitte\nMaggior numero di gol segnati\nMinor numero di gol subiti\nNegativi.\nMinor numero di punti\nMinor numero di vittorie\nMaggior numero di sconfitte\nMinor numero di gol segnati\nMaggior numero di gol subiti\nConfronti extra-regionali.\nDalla stagione 1993-94 sono stati introdotti gli spareggi (o play off nazionali) fra le seconde dei 28 gironi di Eccellenza, che assegnano ulteriori 7 posti per la Serie D. Fino al 2000-01 era ammessa la 2\u00aa classificata, dalla stagione successiva vi partecipa la vincitrice dei play off regionali a cui hanno accesso le squadre classificate dal 2\u00ba al 5\u00ba posto. Dal 2011-12 viene utilizzato il criterio del distacco dei 9 punti in classifica, al di sopra del quale la sfida play-off non viene disputata e la squadra meglio classificata accede alla fase successiva. Nel 2019-20 non sono stati disputati a causa della pandemia di COVID-19.\nBilancio contro le altre regioni.\nNella tabella sottostante \u00e8 indicato il bilancio complessivo delle squadre umbre con i club delle altre regioni d'Italia nel corso dei play-off nazionali."}
{"id": "1106982", "revid": "125133597", "url": "https://it.wikipedia.org/wiki?curid=1106982", "title": "Marching Out", "text": "Marching Out \u00e8 il secondo disco di Yngwie J. Malmsteen.\nIl disco.\nRegistrato dal virtuoso chitarrista ad un solo anno di distanza dal primo album Rising Force con una formazione dei suoi Rising Force praticamente immutata rispetto al precedente album e composta da Jens Johansson e Anders Johansson, rispettivamente alla tastiera e alla batteria, Jeff Scott Soto alla voce, Marcel Jacob al basso, e Yngwie Johan Malmsteen alla chitarra. L'album presenta come quello precedente le particolari caratteristiche del metal neoclassico, stile che ha nel chitarrista svedese il suo principale interprete. A differenza del precedente questo lavoro riporta pi\u00f9 episodi cantati fra i quali spiccano i classici \"I' ll see the light tonight\" e \"I Am a Viking\"."}
{"id": "1106985", "revid": "287204", "url": "https://it.wikipedia.org/wiki?curid=1106985", "title": "Diario di un delicato", "text": "Diario di un delicato \u00e8 un romanzo dello scrittore e saggista francese Drieu La Rochelle\nTrama.\nQueste pagine sono un diario intimo dell'incapacit\u00e0 di Drieu a inserirsi nel quotidiano, nella vita borghese. \u00c8 il racconto di una solitudine che si autoalimenta anche davanti al rapporto con Jeanne, la donna amata o che crede di amare e che rappresenta la vita stessa.\nDrieu si ritrae, fugge davanti ad ogni responsabilit\u00e0 che possa portarlo ad avere affetti \u201cborghesi\u201d come la nascita di un figlio. Ama solo se stesso, la sua solitudine, il suo porsi al di fuori per poter osservare se stesso e ci\u00f2 che lo circonda. Il libro, uscito nel 1944 cio\u00e8 un anno prima del suicidio, \u00e8 l'analisi di un rapporto sentimentale che Drieu inquadra dieci anni prima, ma in esso inserisce tutto il disagio che lo sta conducendo verso la morte. Costanti, come nel Diario, i riferimenti religiosi o meglio ad un misticismo che ricerca in modo spasmodico un riferimento, non tanto etico perch\u00e9 non vi \u00e8 conflitto tra il bene e il male, quanto trascendente. Il desiderio di ritornare a rivedere il Partenone come luogo simbolico di congiunzione tra una religiosit\u00e0 antica e fede in Dio, la ricerca di punti di contatto tra le religioni orientali e il Cristianesimo sono, con altri, elementi ricorrenti del pensiero di Drieu. Non mancano i riferimenti all'antisemitismo, un tema che appartiene molto alla Francia di quel periodo perch\u00e9 alla pervasione degli ebrei nei livelli pi\u00f9 alti della societ\u00e0 si attribuisce da parte di molti la colpa della disfatta del 1940. Drieu \u00e8 profondamente borghese nella formazione, pur non provenendo da una classe elevata, perch\u00e9 \u00e8 snob, perch\u00e9 in prime nozze sposa una ricca ebrea, il che, forse, aumenta il suo rancore antisemita, perch\u00e9 tutti i suoi atteggiamenti psicologici appartengono alla borghesia e, nella contraddizione che segna ogni suo atto, odia questa classe e se ne augura l'annientamento, prima attraverso il fascismo, poi con il comunismo. \u00c8 borghese nella sua vigliaccheria, non dettata da convenienza ma da intima insicurezza, che non pu\u00f2 non sfociare in reazioni abnormi come nel rapporto con l'editore presso cui lavora. \n\u00ab\"Non posso impedirmi di guardare in continuazione le persone intorno a me, e questo \u00e8 un grande peccato, perch\u00e9 pi\u00f9 le guardo e pi\u00f9 le odio. Un odio tranquillo, dolce, gioviale, che forse non le ferisce mai, ma sicuramente ferisce me. Non sarebbe pi\u00f9 sano odiarle attivamente, invadendole, sfruttandole?\".\u00bb\n\u00ab\"Per tutta la vita sono stato ossessionato dal tema delle isole. Quando sono su un'isola mi sembra di essere nel mio posto ideale: nella terra e lontano dalla terra, nell'umano e lontano dall'umano\".\u00bb\nQueste due frasi possono correttamente sintetizzare l'atteggiarsi di Drieu verso la vita.\nDa leggere l'intervista di Fr\u00e9d\u00e9rich Grover a Louis Aragon che ben mette in luce l'astio che ancora conserva verso Drieu che \u201caveva scoperto la sua sessualit\u00e0\u201d."}
{"id": "1106987", "revid": "123735447", "url": "https://it.wikipedia.org/wiki?curid=1106987", "title": "Jorma Kaukonen", "text": "Biografia.\nInfanzia e adolescenza.\nDi origini finlandesi da parte di padre ed ebraico-russe da parte di madre, Kaukonen si appassiona alla musica tradizionale americana e al country. Adolescente, conosce Jack Casady che suona la chitarra come lui e col quale forma un gruppo di rock and roll. Frequenta poi il college ad Antioch dove conosce Ian Buchanan che gli mostra la forza spirituale del blues del reverendo Gary Davis, predicatore cieco che suona la chitarra in finger picking e autore di brani come \"Death Don\u2019t Have No Mercy\" e \"Let Us Together\".\nJorma Kaukonen user\u00e0 moltissimo il finger picking, sino a farne quasi un marchio di fabbrica.\nTerminato il college, si trasferisce all'universit\u00e0 di Santa Clara in California. Qui suona nei locali e accompagna Janice (Jorma scrive cos\u00ec il suo nome, non Janis) Joplin, che a un certo punto non si presenta a una serata, costringendolo a diventare un solista di country e blues.\nJefferson Airplane.\nNel 1965 incontra Paul Kantner, chitarrista, e Marty Balin, cantante, che sono alla ricerca di un chitarrista solista per il gruppo che hanno formato. Convintosi a cavalcare l'onda elettrica del rock telefona a Casady. Jack nel frattempo si \u00e8 appassionato all'uso del basso elettrico, di cui apprezza in particolare i suoni alti che ricordano il violoncello, ed ha fatto esperienza come bassista di bluegrass e rithm'n'blues. In epoca beat, tutti i ragazzi cercavano di essere dei chitarristi e i bassisti erano merce rara. Un contratto di 50 dollari alla settimana induce Jack Casady ad andare in California.\nAlla ricerca di un nome per il gruppo, Kaukonen cita un suo soprannome: Blind Lemon Jefferson Airplane (B.L.J. fu un mitico bluesman degli anni '20).\nNascono i Jefferson Airplane, entrati nella Rock'n'Roll Hall of Fame il 17 gennaio 1996.\nHot Tuna e altri progetti.\nNel 1970 nasce un progetto parallelo che si chiamer\u00e0 Hot Tuna (Hot Shit non fu giudicato idoneo dai discografici). Il primo album, \"Hot Tuna\", \u00e8 un live. Kaukonen all'acustica suona come sempre in finger-picking, con l'uso del thumbpick al pollice e unghie metalliche all'indice e medio. Casady \u00e8 al basso elettrico e Willow Scarlett all'armonica. Propongono brani tradizionali, blues e country oltre a pezzi composti da Jorma. Apre quello che diverr\u00e0 un classico, \"Hesitation Blues\". Seguono \"How Long, How Long Blues\", \"Uncle Sam blues\", \"Don't You Leave Me Here\", \"Death Don't Have No Mercy\". Il lato B offre \"Know You Rider\", \"Search My Heart\", \"Winin' Boy Blues\" e chiudono due pezzi di Kaukonen \"New Song (for the Morning\" e \"Mann's Fate\".\n\"First Pull Up Then Pull Down\". La formazione si allarga con Papa John Creach al violino elettrificato e Sammy Piazza alla batteria. Aprono 8 minuti di acid blues elettrico: \"John's Other\" di Creach. Seguono l'acustica \"Candy Man\" di Davis, un'elettrica \"Been So Long\" ed un'acustica \"Want You to Know\" di Jorma. Il secondo lato \u00e8 aperto da \"Keep Your Lamps Trimmed and Burning\" di Davis, 8 minuti di blues incalzante dove la tessitura ritmica di Casady e Piazza favorisce l'intreccio di assoli di chitarra, violino e armonica. \"Never Happen No More\" di Davis \u00e8 acustica e scanzonata. L'album chiude come inizia: \"Come Back Baby\" di L. Hopkins, 9 minuti di blues elettrico cadenzato e duro.\n\"Burgers\" - Non c'\u00e8 pi\u00f9 Will Scarlett all'armonica. Ospiti:David Crosby alla voce in \u201cHighway Song\u201d, Richmond Talbott alla slide e voce in \u201c99 Year Blues\u201de Nikki Buck al piano e organo nei due brani di punta, \u201cTrue religion\u201d e \u201dKeep on truckin'\u201d, ragtime stringato e acido, un singolo da classifica. \u201dWater Song\u201d acustica e magica. Un omaggio al Rev. Gary Davis \u201cLet us together right down there\u201d. Grande album, senz'altro quello prodotto con mezzi pi\u00f9 sofisticati, che tolgono ruvidezza al suono, lasciando per fortuna intatta l'energ\u00eca dei protagonisti. Completano l'Lp \u201cSea Child\u201d , \u201cOde for Billy Dean\u201d e \u201cSunny Day Strut\u201d, tutte di Jorma.\nDopo aver mantenuto il rapporto con i Jefferson Airplane, tra l'altro aprendone i concerti come Hot Tuna, nel 1973 Kaukonen e Casady lasciano definitivamente il gruppo.\nNel 1974 viene pubblicato \"Quah\", primo album a nome Jorma Kaukonen. Produce Jack Casady. \u00c8 un album chitarra e voce. Il retro di copertina \u201cwith Tom Hobson\u201d e le foto all'interno rivelano una collaborazione con questo cantante country, amico di Jorma, che appare in due brani. Si deve alla casa discografica la postproduzione ricca di sezioni d'archi che rischiarono di banalizzare alcuni dei brani pi\u00f9 intensi. Apre \"Genesis\", la ballata che ha procurato a J.K. uno stuolo di ammiratori fedeli per sempre. \u00c8 il brano pi\u00f9 richiesto durante i concerti. Il suo testo \u00e8 stato stampato in 100 copie di pregio per onorare Jorma. Contiene inoltre \"Police dog blues\",\"I'll be alright\", \"Song for the North Star\": non ha punti deboli.\nHot Tuna1974- \u201c Phosphorescent Rat\u201d . Chiude la prima fase dei Tuna elettroacustici. Resta Sammy Piazza alla batteria e \u201cpapa\u201d John Creach sceglie la via dei Jefferson Airplane. Notevoli \u201cI See the Light\u201d e \u201cCorners without Exits\u201d. Non manca il tributo a rev. Gary Davis \u201cSally, where'd you get your liquor from ?\u201d, unica cover dell'album. Una chicca in \u201cLiving just for you\u201d : il percussionista Andy Narell agli steel drums, i tamburi caraibici nati dalle culatte dei bidoni metallici cos\u00ec riciclati.\n1975-\u201cAmerica's Choice\u201d contiene alcuni futuri classici di Kaukonen, \u201dSleep song\u201d, \u201cFunky #7\u201d, \u201cSerpent of Dreams\u201d , che scrive sette brani su otto. Il gruppo \u00e8 un trio con Bob Steeler alla batteria. Nasce un trittico di albums dove la parte elettrica \u00e8 pi\u00f9 dura e acida. \u201dThe Metal Years\u201d, dir\u00e0 Jorma. Una curiosit\u00e0: viene registrato nell'estate del '74, l'anno in cui escono \u201c\u2026rat \u201c e \u201cQuah\u201d l'album acustico di Kaukonen per eccellenza.\n1975 \u201cYellow Fever\u201d. Otto brani. Sei sono firmati, alcuni in collaborazione, ed uno arrangiato da Kaukonen, \u201dHot jelly roll blues\u201c, un tradizionale. Apre \u201cBaby What You Want Me to Do\u201d, con John Sherman alla seconda chitarra. Nick Buck \u00e8 al synth in \u201cBar Room Crystal Ball\u201d.\n1976-\u201cHoppkorv\u201d. Apre \u201cI Wish You Would\u201d di Billy Boy Arnold e torna un classico acustico, \u201cWatch the North Wind Rise\u201d di Kaukonen. Buck \u00e8 alle tastiere e firma un brano: \u201dDrivin' Around\u201d, ritroviamo Sherman alla seconda chitarra in \u201cBowlegged Woman\u2026\u201d. Brani di Muddy Waters, \u201cI Can't Be Satisfied\u201d, Chuck Berry, \u201cTalking 'bout You\u201d e un inconsueto Buddy Holly \u201cIt's So Easy\u201d, se non sapessimo che era un idolo di Jorma e Jack ai tempi di Washington.\n1978-\u201cDouble Dose\u201d , doppio Lp: l'apoteosi. Prima facciata con Kaukonen all'acustica elettrificata con un'esecuzione di eccezionale intensit\u00e0. Si sentono il sudore e l'amore per quel che suona uscire dal solco inciso. Casady si intuisce, ma non incide, lascia la ribalta al compare. Le rimanenti tre facciate sono una summa elettrica di brani proposti in carriera dagli Hot Tuna. Jorma alla Gibson Les Paul, Jack al basso Dean Flying-V, Nick Buck alle tastiere, Bob Steeler alla batteria. Su 14 esecuzioni, 9 sono a firma Kaukonen.\n1979-Con \u201cFinal Vynil\u201d, una normale compilation, la band chiude.\nEsce \u201dJorma\u201d, secondo solo: acustico, elettrico, effettato, sovrainciso. Molto energico. Tutto il divertimento e la sperimentazione che si pu\u00f2 estrarre dalle scatolette e dai banchi di regia. Tranne due episodi poco significativi, i brani sono tutti di Kaukonen. Tutti molto interessanti. \u201cStraight Ahead\u201d , \u201dRoads &amp; Roads \u201c , \u201cValley of Tears\u201d e la delicata \u201cSong for the High Mountain\u201d , tipica ballata kaukoniana, lasciano il segno.\n\"Barbeque King\" J.K. vital parts, con Danny de Gorio, basso, e John Stench, batteria, due giovani new-yorkers. Viene proposto un sound influenzato dalla new wave, ma la title track \u00e8 una classica ballata di Kaukonen, che ritorner\u00e0 nei live acustici anni dopo. Tourn\u00e9e europea, e alcune date anche in Italia, dove chi non ha conosciuto Hot Tuna o \u201cQuah\u201d o \u201c Jorma\u201d stenter\u00e0 a riconoscere i brani proposti in una chiave pi\u00f9 aderente alle nuove mode e a volumi sonori da disturbo della quiete pubblica. Di \"Genesis\" nessuna traccia, non pervenuta. Durante la sua permanenza in Italia, incide alcuni brani con il bluesman italiano Guido Toffoletti.\n\"No Regrets\" SVT. Jack Casady ingaggia il chitarrista cantante Brian Marshall, autore di tutti i brani, e il batterista Paul Zahl e propone la Sua new wave. Non ci sar\u00e0 un seguito per nessuno dei due esperimenti. Incide anche con il musicista veneziano Guido Toffoletti il suo \"Birthday Album\" del 1981 (2 LP Young Records) con Paul Jones, Kim Brown, Herbie Goins, Fabio Treves e Tolo Marton. Si esibisce da solo in alcune date italiane.\nNel 1984 Casady con Balin e Kantner formano la KBC Band. Un album omonimo lancia un singolo, \"America\", che ha fortuna. Con loro sono: K. Crossan al sax, T. Gorman, tastiere, M.Aguilar, chitarra, D.Verdusco, batteria. Nel 1984 ha un lungo tour in Italia.\nEsce \"Splashdown\" live a nome Hot Tuna (Jorma e Jack) registrato nel 1975 negli studi dell'emittente radiofonica WQIV-FM, mentre la navicella spaziale Apollo-Soyuz rientra sulla terra. Da qui il titolo e il parlato all'interno della registrazione.\n\"Too Hot to Handle\" (1985) solo chitarra e voce per Kaukonen, con pezzi scritti con Malles Meje (pseudonimo artistico della prima moglie di Kaukonen, Margaretha) e alcune rivisitazioni. Spicca \"Too Many Years\" di Jorma.\nNel 1990 viene pubblicato \"Pair a Dice Found\" nuovo album di ricostituzione per gli Hot Tuna sull'onda del reunion tour con i Jefferson Airplane del 1989. La formula \u00e8 quella consolidata nel tempo brani nuovi, tradizionali e covers. Ai due Tunas si aggiungono Michael Falzarano alla chitarra ritmica ed autore di cinque brani, Galen \u201cLenny\u201d Underwood alle tastiere e Harvey Sorgen alla batteria. La produzione punta in alto e il suono \u00e8 molto pi\u00f9 FM che in passato. Nessun inedito verr\u00e0 riproposto live in seguito, ma su \"Happy Turtle Song\", acustica, sarebbe il caso di fare un pensierino.\nIn seguito riprende un sistema di lavoro basato sull'abitudine al bello, mai uguale. I concerti presentano sequenze di brani sempre differenti sera dopo sera, anche in tours organizzati. Questo \u00e8 senz'altro uno dei segreti per allungare la vita della band che mantiene i due protagonisti al centro di tutto e vede una costante rotazione di nuovi personaggi, Mike Falzarano, chitarra, e Barry Mitterhoff, mandolino, tra i pi\u00f9 importanti. Escono varie raccolte, live e riproposizioni di vecchi brani sia di Jorma Kaukonen che degli Hot Tuna.\nDegni di nota \"Live at Sweetwater\" e \"Live at Sweetwater Two\" del 2004, registrati nell'omonimo locale di Mill Valley. Kaukonen si esibisce anche al dobro e alla table steel. Oltre a Casady c'\u00e8 Michael Falzarano a chitarra, mandolino, armonica e voci. Partecipano Pete Sears alle tastiere, Bob Weir (chitarra dei Grateful Dead), Maria Muldaur e Wavy Gravy ai cori.\n2002-\"Blue Country Heart\". Nuovo solo di Kaukonen che ottiene una nomination ai Grammy. \u00c8 una ricerca di materiale country e blues degli anni '20/'30 con ottime e calibrate partecipazioni. \u00c8 un live in studio. Jorma ottiene in uso dalla Gibson un'Advanced Jumbo del 1936 per alcuni brani. Formazione: Sam Bush, mandolino, fiddle e voci; Jerry Douglas, Dobro e Weissenborn (una specie di dulcimer slide, la vera chitarra hawaiana), Byron House, basso e voci; B\u00e9la Fleck, banjo in due brani. Un album equilibrato, preparato ed eseguito con gusto e passione. Le note di copertina e le dediche di Jorma e Byron House (anche produttore) commuovono addirittura. Per una volta (essendo un progetto a tema) non ci sono brani originali, ma Kaukonen li fa \"suoi\" come pochi saprebbero.\nAnni recenti.\n2003-\"Dream Factor\". Primo album solo di Jack Casady con brani inediti e partecipazioni stellari che ruotano intorno al suo basso, protagonista di \"Outside\" e di \"Weight of Sin\". Un album a tinte varie, grazie ai chitarristi che ruotano attorno a lui. Tra questi, immancabile Kaukonen, troviamo anche Warren Haynes (Gov't Mule) e Paul Barrere (gi\u00e0 con Little Feat). Alla batteria il compito \u00e8 diviso tra Steve Gorman (BlackCrowes) e Matt Abts (Gov't Mule). Una produzione di gran classe.\n2007- \"Stars in My Crown\". Solo di Kaukonen che riprende il tema di \"Blue Country Heart\", grazie anche alla constatazione che il suo modo di interpretare questo ruolo nella musica \u00e8 pi\u00f9 che mai apprezzato. Produce ancora Byron House, al basso in tutti i pezzi, tranne che in \"Mighty Hard Pleasure\", di Joe Croker. Si registra a Nashville. Il clima dell'intero lavoro \u00e8 perfetto, tutti i musicisti lavorano per il pezzo e non per s\u00e9 stessi. Quindi \u00e8 una tessitura continua con le Gibson di Jorma, il mandolino (Gibson F-5,1941) e il banjo tenore (Gretsch Orchestrella, 1924) di Barry Mitterhoff (l'attuale terzo Hot Tuna ), la Weissemborn 1920's style 1 e la Martin OM 18V di Ed Gerhard, L'Hammond B3 1962 di Phil Madeira, il piano verticale di Reese Wynans (un Kingsberry Cabinet Grand, Chicago 1903), la Martin D-18 del 1934 di Tim Stafford (e qui ci fermiamo perch\u00e9 le note a margine dei brani sono estremamente copiose) a suonare in perfetta armonia.\n\"Ouverture: Heart Temporary\", maestosa. Per la sezione d'archi, accanto ad ogni musicista, lo strumento usato, il liutaio, l'anno e il luogo di costruzione. La voce di Jorma \u00e8 ancora quella dei Jefferson, non muta nel tempo e arricchisce sempre di pi\u00f9 quel timbro che penetra l'animo. Oltre all'apertura, \"Fur Peace Rag\" strumentale, \"Living in the Moment\", \"Late Breaking News\", \"A Life Well Lived\", strumentale, sono a firma di Kaukonen. \"By the Rivers of Babylon\" allegra e con un coro di voci bianche (i figli della \"band\"), \"Come Back, Baby\" (Lighting Hopkins), \"No Demon\" (Byron House), \"There's a Table Sittin' in Heaven\" (rev. Gary Davis), un tributo a Johnny Cash \"The Man Comes Around\", \"Will There Be Any Stars in My Crown?\" (Sweeney, Hewitt) un gospel con un coro soffuso ma presente, \"Preacher Picked the Guitar\" (Roy Book Bionder) chitarra e voce per J.K., e una ripresa di \"\u2026Stars in My Crown?\" per sola Gibson Advanced Jumbo.\nDal 1988 \u00e8 nato il progetto Fur Peace Ranch, la base di Jorma nei monti Appalachi nei pressi di Darwin, Ohio. Qui si tengono corsi settimanali per chitarra, basso e altro con ottimi e noti strumentisti, tra cui gli stessi Kaukonen, Casady, Mitterhoff e, a caso, Larry Coryell, Beppe Gambetta, David Lindley. Insegnanti che si esibiscono nella sala concerti, 200 posti a sedere, per un biglietto che va dai 18 dollari per David Jacobs-Strein ai 30 per l'accoppiata Kaukonen-Bromberg.\nDiscografia solista.\nAlbum in studio"}
{"id": "1106998", "revid": "599013", "url": "https://it.wikipedia.org/wiki?curid=1106998", "title": "Massimo Guerra", "text": "Carriera.\nGuardia di 192 centimetri, Guerra \u00e8 ormai veterano del campionato di basket di serie A. Cresciuto nelle file della Reyer Venezia, ha giocato con Pallacanestro Trieste, Montecatini, Pozzuoli, Jesi, Andrea Costa Imola, Messina e Rieti.\nNel 2004 con la Nuova Sebastiani Rieti ha ottenuto una promozione in Legadue e vinto la Coppa Italia di serie B.\nNella stagione 2006-07 fa parte del roster della Pepsi Caserta, squadra di Legadue.\nNella stagione 2007-08 \u00e8 stato il capitano della Reyer Venezia, nel girone A della serie B d'Eccellenza maschile ma dopo un poco favorevole avvio di stagione \u00e8 stato sostituito nel ruolo di capitano da Mauro Sartori, e il 28 dicembre 2007 \u00e8 passato alla Dinamo Sassari, in Legadue, tesserato come rinforzo in seguito all'infortunio di Giacomo Devecchi, per poi concludere la stagione a Trieste.\nNell'agosto 2008, per la prima volta scende in C Dilettanti (ex serie C1) accordandosi con un contratto biennale con l'Edicom Rovigo ambiziosa formazione neopromossa dalla C2 Veneto. Vestir\u00e0 quindi la casacca bianco blu per le stagioni 08-09 e 09-10.\nAd inizio stagione 09-10 lascia Rovigo, causa un lodo sui mancati pagamenti dei rimborsi e si accasa allo Jesolo San Don\u00e0, formazione di A Dilettanti alla disperata ricerca di giocatori per completare la squadra. Guerra si avvicina a casa ma non pu\u00f2 compiere il miracolo di salvare la squadra dalle retrocessione e dal successivo fallimento.\nNella stagione 2010-11 chiude con il basket agonistico, si ritira in favore del suo lavoro di commerciante, giocando in CSI con il Benfica Mestre (vicecampione regionale dove segna anche 60 punti in una gara) e con gli Over 40 di San Don\u00e0 di Piave, squadra con la quale si qualifica al secondo posto in Italia nel Campionato Italiano Master 2010-11.\nNel 2012 ha assunto l'incarico di capo allenatore del Basket Club Jesolo, partendo dal campionato di Promozione fino ad arrivare a quello di serie C gold. Contemporaneamente ha lavorato anche con il settore giovanile.\nIl 22 dicembre 2018 esordisce in serie B come allenatore, sulla panchina dell'Alfa Catania, nella sconfitta contro Caserta."}
{"id": "1106999", "revid": "2033069", "url": "https://it.wikipedia.org/wiki?curid=1106999", "title": "Night Visions (serie televisiva)", "text": "Night Visions \u00e8 una serie televisiva statunitense creata da Dan Angel.\nNegli Stati Uniti la serie \u00e8 andata in onda dal 12 luglio al 6 settembre 2001 sul canale FOX, mentre in Italia \u00e8 stata trasmessa da Italia 1 nell'estate del 2006.\nAmbientata principalmente di notte, la serie racconta storie soprannaturali, cercando di commentare con giusta umilt\u00e0 la torbida natura umana.\nGli episodi sono in totale 26, ognuno della durata di 25 minuti. Ogni episodio \u00e8 caratterizzato da una voce narrante, Henry Rollins, che prima della messa in onda, racconta brevemente la storia, e al termine, saluta con un detto storico, o ideato dal regista, ma sempre inerente alla storia vista.\nOgni episodio vede la presenza di registi diversi. Alcuni sono Tobe Hooper, Bryan Spicer e Joe Dante; altri, sono attori per la prima volta dietro la macchina da presa come Bryan Dennehy e JoBeth Williams.\nTra i personaggi presenti Sherilyn Fenn, Luke Perry e Bridget Fonda.\nLa serie \u00e8 stata girata tra Vancouver, Canada e dintorni.\nPrincipali Guest-star presenti in \"Night Visions\".\nLa serie \u00e8 stata presentata in anteprima al Telefilm Festival del 2004."}
{"id": "1107000", "revid": "1186766", "url": "https://it.wikipedia.org/wiki?curid=1107000", "title": "Micale", "text": "Micale (in greco \"Myk\u00e1l\u0113\"; in latino \"Mycale\"; l'odierno Dilek Da\u011f\u0131 o Samsun Da\u011fi) \u00e8 una montagna situata sulla costa occidentale dell'Anatolia centrale, in Turchia, a nord della foce del Meandro e di fronte all'isola di Samo. Forma una cresta terminante nel promontorio omonimo (o capo Trogylion). Il monte \u00e8 celebre per una battaglia svoltasi nei suoi pressi fra Greci e Persiani (battaglia di Micale).\nIl Panionio.\nSul lato nord del monte, vicino all'antica citt\u00e0 ionica di Priene, si ergeva, dall'800 a.C. circa, il Panionio, un santuario dedicato a Posidone Eliconio. Questo era l'edificio che fungeva da punto di incontro per la federazione delle dodici citt\u00e0 ioniche ed il luogo dove si svolgevano i giochi e le antiche feste dette Panionie.\nBattaglia di Micale.\nIl monte \u00e8 rimasto famoso in quanto fu sede della battaglia di Micale, nel 479 a.C., una delle due principali battaglie che posero fine all'invasione persiana della Grecia, durante le guerre persiane.\nErodoto racconta che i Greci, guidati dallo spartano Leotichida, sconfissero l'esercito persiano e distrussero le loro navi. Nello stesso giorno sarebbe avvenuta anche la battaglia di Platea sul continente greco."}
{"id": "1107003", "revid": "287204", "url": "https://it.wikipedia.org/wiki?curid=1107003", "title": "Adam Kozlowiecki", "text": ""}
{"id": "1107005", "revid": "984922", "url": "https://it.wikipedia.org/wiki?curid=1107005", "title": "HTTP File Server", "text": "In informatica, HTTP File Server (anche conosciuto attraverso l'acronimo HFS) \u00e8 un server web libero appositamente progettato per la pubblicazione e la condivisione di file multimediali statici (file sharing).\nCaratteristiche.\nLe sue funzionalit\u00e0 sono limitate se paragonate ad altri server web come Apache o nginx. Ad esempio, non \u00e8 previsto il supporto CGI ma \u00e8 incluso, per esempio, un contatore di download.\nDistribuzione.\nIl programma consiste in un singolo file Eseguibile EXE per Microsoft Windows. Funziona su sistemi unix-like attraverso Wine."}
{"id": "1107006", "revid": "287204", "url": "https://it.wikipedia.org/wiki?curid=1107006", "title": "Aiguilles de Trelatete", "text": ""}
{"id": "1107007", "revid": "125988881", "url": "https://it.wikipedia.org/wiki?curid=1107007", "title": "Music of the Sun", "text": "Music of the Sun \u00e8 il primo album della cantante barbadiana Rihanna, pubblicato il 29 agosto 2005. Rihanna ha lavorato con diversi produttori per l'album, soprattutto con Carl Sturken e Evan Rogers, che ha prodotto e scritto la maggior parte delle tracce dell'album. \u00c8 dotato di contributi da parte di Kardinal Offishall, Elephant Man, J-Status e Vybz Kartel. \u00c8 principalmente un album R&amp;B e reggae. \"Music of the Sun\" incorpora elementi musicali di dance-pop e musica caraibica, generi quali dancehall e \"reggae-pop\". L'album ha ricevuto recensioni critiche generalmente positive.\nAntefatti.\nDopo la firma con Def Jam Recordings nel febbraio 2005, ha iniziato a lavorare sul suo album di esordio con diversi produttori tra cui Evan Rogers, Carl Sturken, Stargate e Poke &amp; Tone, anche se l'album \u00e8 stato prodotto in primo luogo da Carl Sturken e Evan Rogers, che aveva gi\u00e0 lavorato con il suo demo. L'album \u00e8 stato completato in tre mesi, da febbraio 2005 a maggio 2005, e contiene dodici brani e un remix di \"Pon de Replay\" di \"Elephant Man\".\nStile musicale.\n\"Music of the Sun\" \u00e8 stato musicalmente ispirato dalla variet\u00e0 dei generi della musica caraibica, che include soca, dancehall e reggae, nonostante l'album comprenda anche alcuni generi americani, usando una miscela di dance-pop e urban. I brani della prima parte dell'album contengono un sound reggae. La seconda met\u00e0 di tutto l'album inizia con canzoni dancehallup-tempo, mentre in chiusura troviamo delle vere e proprie ballate. \"Pon de Replay\" \u00e8 la traccia di apertura dell'album. \u00c8 stato scelto come primo singolo estratto. L'album inizia con canzoni reggae come \"Here I Go Again\", \"If It's Lovin' that You Want\" e \"You Don't Love Me (No, No, No)\". Nella canzone \"Here I Go Again\", la seconda traccia, Rihanna canta dell'essersi innamorata di un ragazzo. Come terza traccia dell'album troviamo il secondo singolo, \"If It's Lovin' that You Want\", che non ha avuto il successo sperato. In seguito la quarta traccia dell'album, \"You Don't Love Me (No, No, No)\", contiene un R&amp;B contemporaneo come la quinta e la sesta traccia \"That La, La, La\", \"The Last Time\". \"Willing To Wait\" \u00e8 stata definita dalla critica una canzone sentita e profonda. La canzone dallo stesso titolo dell'album \"Music Of The Sun\" \u00e8 il punto focale dell'album. In questa canzone sentiamo una Rihanna profonda accompagnata dalla sola batteria e dalla chitarra. L'album poi continua con il brano \"Let Me\", scelto come singolo esclusivo per il Giappone, e \"Rush\", dove viene presentata una Rihanna dancehall. L'album si conclude con le ultime due canzoni, lente, \"There's A Thug In My Life\" e la ballata-oriental \"Now I Know\". Questa \u00e8 una ballata molto lenta, stroncata dalla critica perch\u00e9 troppo matura per un'artista cos\u00ec giovane.\nSingoli.\nIl primo singolo estratto \u00e8 stato \"Pon de Replay\", pubblicato il 22 agosto 2005. La canzone fu un successo commerciale, piazzandosi al numero due della \"Billboard Hot 100\" e \"Pop 100\". Per promuovere l'album, Rihanna si \u00e8 esibita agli MTV Video Music Awards del 2005, due giorni prima che l'album venisse pubblicato. Il secondo singolo estratto fu, \"If It's Lovin' that You Want\", pubblicato il 28 novembre 2005, piazzatosi al numero trentasei della \"Billboard Hot 100\". Questo singolo non ebbe il gran successo sperato, ma and\u00f2 a ruba in Finlandia dove ha raggiunto la prima posizione. \"Let Me\" avrebbe dovuto essere il terzo singolo internazionale, mentre \u00e8 stato pubblicato esclusivamente in Giappone, dove ha raggiunto la posizione numero 8 nelle classifiche.\nAccoglienza.\n\"Music of the Sun\" ha ricevuto critiche contrastanti da parte della stampa musicale. Kelefa Sanneh dal \"The New York Times\" ha affermato che il connubio di dancehall e pop dell'album si \u00e8 risolto in \"una delle pi\u00f9 grandi e irresistibili colonne sonore da discoteca dell'estate\" ma ha dichiarato che Rihanna sembra \"in difficolt\u00e0\" senza una sonorit\u00e0 su cui cantare. Barry Walters dal \"Rolling Stone\" ha affermato che l'album scarseggia del valore del riascolto, di ingenuit\u00e0 e del ritmo del singolo con \"gorgheggi vocali generici e artifici\" della musica R&amp;B americana che abbraccia la sua \"malia caraibica\". Evan Serpick da \"Entertainment Weekly\" ha dichiarato che \"la voce vibrante di Rihanna solleva brani come \"That La La La\" e \"Let Me\" ma questo mite debutto dancehall/R&amp;B \u00e8 nutrito con una produzione senza gusto e arrangiamenti sdolcinati che intralciano Music of the Sun\". Robert Christgau dal \"The Village Voice\" ha definito l'album una \"miccia\", che rappresenta \"un brutto disco le cui particolarit\u00e0 raramente interessano altre analisi\".\nSuccesso commerciale.\n\"Music of the Sun\" ha esordito alla decima posizione della \"Billboard 200\" e alla seconda della Billboard Top R&amp;B / Hip Hop Album, vendendo 69.000 copie nella prima settimana. Il 28 agosto 2020 l'album \u00e8 stato certificato platino negli Stati Uniti. "}
{"id": "1107016", "revid": "122738863", "url": "https://it.wikipedia.org/wiki?curid=1107016", "title": "Caduta del Regno d'Italia", "text": "La caduta del Regno d'Italia comprende le vicende che costrinsero Eugenio di Beauharnais, Vicer\u00e9 del Regno d'Italia, alla capitolazione, il 23 aprile 1814, in seguito allo scontro con gli austriaci di Heinrich Johann Bellegarde nella battaglia del Mincio l'8 febbraio, durante la campagna d'Italia. In questo lasso di tempo gli austriaci, che pur non potevano vantare alcun diritto di conquista, riuscirono a smantellare il Regno d'Italia e a sostituirlo con una provincia satellite, battezzata Regno Lombardo-Veneto.\nL'Austria riprende la guerra con Napoleone.\nLa ritirata di Russia e la battaglia di Lipsia.\nNel dicembre 1812 Napoleone rientr\u00f2 dalla Russia con un esercito assai ridotto e stremato.\nNello stesso dicembre la Prussia dichiar\u00f2 la propria neutralit\u00e0, per poi passare, il 28 febbraio 1813 alla alleanza aperta con la Russia e l'Inghilterra. L'Austria si univa solo il 20 agosto 1813, in tempo per la vittoriosa battaglia di Lipsia del 16-19 ottobre.\nNapoleone pot\u00e9 ritirarsi ordinatamente oltre il Reno, lasciando dietro di s\u00e9 alcune piazzeforti, a ostacolare l'inseguimento.\nPreparazione della campagna d'Italia.\nIn agosto l'Austria aveva organizzato un'armata per invadere l'Italia, affidandola al feldmaresciallo Hiller.\nEgli aveva di fronte un esercito franco-italiano, guidato da Eugenio di Beauharnais, Vicer\u00e9 del Regno d'Italia. Quest'ultimo, su istruzione dell'Imperatore, era rientrato a Milano il 18 maggio 1813 e s'era impegnato a ricostituire l'esercito in previsione della probabile adesione dell'Austria alla coalizione antifrancese.\nNonostante le forti perdite subite alla campagna di Russia, Eugenio di Beauharnais riusc\u00ec a mettere in armi un esercito ben organizzato, che arriv\u00f2, al gennaio successivo, a circa 45\u00a0000 uomini.\nLa prima linea difensiva sull'Isonzo.\nL'8 agosto 1813 Eugenio era uscito da Milano per raggiungere le unit\u00e0 schierate contro l'Austria, che sarebbe entrata in guerra circa dodici giorni pi\u00f9 tardi.\nIl grosso dell'esercito di Eugenio era ancora in preparazione e il Vicer\u00e9 non poteva impedire che un esercito austriaco, al comando del feldmaresciallo Radiovijevich, muovendo dall'interno dello sterminato Impero Austriaco, si portasse in Dalmazia, ponendo l'assedio alla piazzaforte di Ragusa. Il Vicer\u00e9, anzi, si ritir\u00f2 dietro il fiume Isonzo.\nRipiegamento di Eugenio sull'Adige.\nA seguito della battaglia di Lipsia e della conseguente defezione del Regno di Baviera, un secondo piccolo corpo austriaco, al comando del feldmaresciallo von Fenneberg, nel novembre, era penetrato, indisturbato, in Alto Adige e da l\u00ec minacciava Eugenio di Beauharnais da tergo.\nAncora una volta il Vicer\u00e9 arretr\u00f2, portandosi sulla linea dell'Adige.\nStallo delle operazioni in novembre-gennaio.\nRicostituzione dell'esercito del Regno d'Italia.\nLe due successive ritirate avevano consentito a Eugenio di guadagnare tempo per assorbire i rincalzi che giungevano, via via, in linea.\nEgli attendeva, inoltre, l'arrivo dell'esercito del Regno di Napoli, guidato da Murat, forse il migliore comandante di cavalleria dell'epoca. Quest'ultimo era stato rinviato a Napoli da Napoleone, all'indomani della battaglia di Lipsia, per riorganizzare l'esercito napoletano e portarlo a congiungersi con quello di Eugenio di Beauharnais sull'Adige.\nOccorre ricordare che nel corso della campagna di Russia le divisioni del Regno d'Italia e del Regno di Napoli si erano comportate con particolare valore, e ancora a Lipsia, mentre defezionavano le truppe degli stati tedeschi, a cominciare dai Bavaresi, le truppe italiane si mantennero salde. Spicc\u00f2 fra tutte la divisione Fontanelli, che riusc\u00ec a conservare Lindenau, mantenendo cos\u00ec aperta l'unica via di ritirata a quel che restava della Grande Armata.\nNapoleone doveva avere ben presente tale comportamento e, d'altra parte, ben sapeva che, a quel punto, solo l'Italia, oltre naturalmente alla Francia, non avevano defezionato. La sua unica speranza era quella di riformare un grande esercito in Francia e un secondo in Italia, pi\u00f9 modesto ma proporzionato all'entit\u00e0 della minaccia austriaca.\nI piani difensivi di Napoleone.\nSi trattava di unire all'esercito di Eugenio di Beauharnais altri 25.000 uomini con Gioacchino Murat, appoggiandosi alle fortezze di Peschiera e Mantova, nonch\u00e9 ai circa 14.000 uomini lasciati indietro a presidiare Venezia-Mestre, Legnago, Palmanova ed Osoppo: Napoleone aveva la possibilit\u00e0 di tenere il nord Italia quasi indefinitamente.\nI due generali erano, inoltre, da almeno dieci anni insediati nei due regni italiani, che sostanzialmente si identificavano con essi. Erano due suoi fedelissimi, rispettivamente cognato e figlio adottivo dell'Imperatore dei Francesi e, per soprannumero, avevano mostrato buone od eccellenti qualit\u00e0 militari.\nI complimenti di Napoleone.\nIl programma dell'Imperatore francese divenne esplicito quando, il 1\u00ba novembre 1813, dalla Germania, invi\u00f2 la divisione Fontanelli e gli altri italiani superstiti della Grande Armata, a raggiungere Eugenio e li conged\u00f2 con le seguenti parole:\nEvidentemente, aveva davvero bisogno di loro.\nQuanto allo stato d'animo dell'esercito del Regno d'Italia e del Regno di Napoli, basti una battuta di Cesare Balbo: \u00ab...non v'era indipendenza, \u00e8 vero, ma non ne furono mai speranze pi\u00f9 vicine\u00bb.\nI punti di forza della linea difensiva.\nIl dispositivo concepito da Napoleone e attuato da Eugenio era importante e si appoggiava alle importanti fortezze di Peschiera a nord, Mantova al centro e Legnago a sud-est, che sbarravano la via di Milano: si trattava, in pratica, alle future fortezze del Quadrilatero (bench\u00e9 Verona godesse di ridotte fortificazioni verso nord/nord-est, gi\u00e0 largamente demolite nel 1801).\nAl di l\u00e0 dell'Adige, inoltre, i franco-italiani erano asserragliati nelle fortezze di Palmanova, Osoppo e, soprattutto, Venezia-Mestre, con una forte guarnigione e una piccola flotta (mentre gli austriaci ne erano privi) appoggiata all'Arsenale (cui Napoleone aveva posto, negli anni precedenti, particolare cura).\nSi trattava di posizioni estremamente forti, come i decenni seguenti avrebbero dimostrato: Venezia resistette pi\u00f9 di un anno all'assedio austriaco del 1848-49; Palmanova e Osoppo furono le ultime a cedere prima di Venezia; attorno alle fortezze del Quadrilatero (tenute, per\u00f2, dagli austriaci) si svolsero la prima la seconda ed anche la terza guerra di indipendenza italiana. Senza contare che Mantova, nel 1797, aveva resistito per nove mesi all'assedio del giovane generale Bonaparte.\nLa debolezza strategica austriaca.\nConseguenza di tutto ci\u00f2 fu che, una volta raggiunto l'Adige, gli austriaci nemmeno cercarono di agganciare l'esercito franco-italiano.\nGli eventi, tuttavia, incalzavano sul fronte francese, ove si preparava una massiccia offensiva del prussiano Bl\u00fccher e dell'austriaco Schwarzenberg, che il 1\u00ba gennaio avrebbero passato il Reno: gli austriaci non potevano rischiare di fallire l'occupazione del Regno d'Italia prima della resa di Napoleone in Francia. In caso contrario, al termine delle ostilit\u00e0, Eugenio di Beauharnais avrebbe potuto negoziare condizioni non sfavorevoli che avrebbero, comunque, impedito l'annessione di Milano e di Venezia all'Austria.\nVienna reag\u00ec, in un primo tempo, esonerando il comandante dell'armata in Italia, feldmaresciallo Hiller, a met\u00e0 dicembre 1813, sostituito con il feldmaresciallo Bellegarde, il quale si trovava in ottima posizione per ottenere il comando, in quanto (da agosto) presidente del consiglio aulico di guerra.\nContemporaneamente, Vienna cercava di conquistare consensi in Italia con proclami tipo quello del generale Nugent, del 10 dicembre 1813, da Ravenna:\nMa tali false promesse non mutavano gli equilibri sul campo: Eugenio era sempre l\u00ec ben schierato, si rafforzava di giorno in giorno con le sue reclute italiane e attendeva il ricongiungimento con le truppe napoletane guidate dal Murat. Mentre Vienna non poteva inviare in Italia tutte le truppe che avrebbe desiderato, dal momento che doveva sostenere anche lo sforzo strategico degli alleati della sesta coalizione contro Napoleone in Francia.\nLa defezione del Regno di Napoli di Gioacchino Murat.\nVienna decise, quindi, di ottenere con il tradimento ci\u00f2 che non poteva ottenere con le armi, comprando i due generali di Napoleone in Italia.\nGli emissari promisero che Murat avrebbe potuto conservare il Regno di Napoli, Eugenio di Beauharnais il Regno d'Italia (ovvero Lombardia e Veneto unite ad Emilia-Romagna, Trentino e Marche).\nEugenio rimane fedele a Napoleone.\nEugenio, pur genero del Re di Baviera, il 22 novembre 1813 rifiut\u00f2 l'offerta austriaca.\nIn genere tale decisione viene attribuita alla sua volont\u00e0 di rimanere fedele fino all'ultimo a Napoleone, suo padre adottivo. Ma \u00e8 probabile che su tale decisione abbia influito un esame realistico della situazione: solo sul piede di guerra il Regno d'Italia avrebbe potuto conservare la presente posizione di relativa forza, mentre una defezione avrebbe richiesto una qualche rinuncia alla linea difensiva del Mincio, consentendo agli austriaci di transitare per la Lombardia, ad esempio, ovvero, addirittura, impegnandosi a ridispiegare l'esercito verso il Piemonte o la Francia.\nInoltre, l'esercito del Regno d'Italia era zeppo di ufficiali francesi, e non pare assolutamente possibile che essi potessero accettare di combattere contro la propria madrepatria.\nDa considerare, infine, che l'Austria vantava diritti antichi sul Ducato di Milano e altri sulla Repubblica di Venezia, anche se pi\u00f9 recenti in quanto risalenti al Trattato di Campoformio. A entrambe aveva rinunciato, ma solo spinta dalla forza di Napoleone.\nMurat accetta di passare al campo austriaco.\nGioacchino Murat, invece, governava un Regno di Napoli non direttamente minacciato dalle mire espansionistiche austriache e sapeva che non necessariamente gli Asburgo avrebbero messo a rischio i propri interessi per sostenere il ramo cadetto dei Borbone che, dall'esilio di Palermo, vantava diritti su Napoli. In fondo i Borbone di Spagna avevano restaurato il proprio trono, quelli di Francia stavano per recuperarlo e non era indispensabile fare un'ulteriore favore ad una casata da sempre nemica degli stessi Asburgo.\nMurat, dunque, accett\u00f2 le proposte austriache e, l'11 gennaio 1814, firm\u00f2 un'alleanza segreta con l'Austria.\n\u00c8 difficile farne una colpa al Murat, ma si tratt\u00f2, probabilmente, di un grave errore: il successivo 1\u00ba novembre, quando venne inaugurato il Congresso di Vienna, egli non venne invitato a parteciparvi e si sent\u00ec obbligato a un ultimo, disperato tentativo, iniziato con il Proclama di Rimini del 30 marzo 1815 e terminato dopo la battaglia di Tolentino del 2 maggio.\nEffetti della defezione del Regno di Napoli.\nAlla fine di gennaio, dunque, Murat giunse a Bologna con le famose truppe organizzate secondo i piani di Napoleone, mentre il suo generale Giuseppe Lechi prendeva il controllo della Toscana.\nA Bologna, per\u00f2, Murat annunciava la propria defezione e si univa agli austriaci della divisione Nugent (austro-sarda). Mentre Giuseppe Lechi cedeva Livorno alla flotta inglese.\nMancato ripiegamento di Eugenio in Francia.\nIl passaggio di campo, tuttavia, era dato per scontato, ormai da qualche settimana: il 21 gennaio 1814 il Melzi d'Eril vi faceva riferimento in una lettera a Napoleone, mentre quest'ultimo, gi\u00e0 il 17 gennaio, ordinava ad Eugenio di portare l'esercito in Francia, lasciando dietro di s\u00e9 solo truppe di guarnigione: esattamente come lo stesso Imperatore dei Francesi aveva fatto in Germania, nei mesi precedenti.\nPer la prima volta in vita sua, tuttavia, Eugenio di Beauharnais non obbed\u00ec: assunse un atteggiamento dilatorio, chiese nuovi ordini e, insomma, rimase sulle proprie posizioni.\nTale atteggiamento gli frutt\u00f2, in seguito, accuse di tradimento da parte di alcuni scrittori francesi in materie militari. Esso venne attribuito a ragioni squisitamente politiche, ovvero alle sue nascenti speranze di passare da vicer\u00e9 a sovrano titolare, sostituendo lo stesso Napoleone. Ci\u00f2 era certamente vero, ma non pare assolutamente possibile che Eugenio di Beauharnais potesse, realmente, costringere un esercito italiano a disertare la patria e accorrere a difesa della potenza protettrice. Le diserzioni sarebbero state immediate, la rivolta probabile, con l'unico effetto di rinunciare a un apparato militare che Eugenio sapeva a lui fedele e che riteneva degno di tentare la sorte in battaglia.\nLa marcia verso la Francia sarebbe, inoltre, stata assai lunga e, difficilmente, quanto fosse rimasto dell'esercito del Regno d'Italia avrebbe potuto ricongiungersi in tempo utile con i resti della Grande Armata. Mantenendo il fronte, Eugenio non tradiva affatto, ma anzi faceva gli interessi di Napoleone e, contemporaneamente, del Regno che avrebbe potuto essere suo.\nLa fallita offensiva austriaca.\nRipiegamento di Eugenio sul Mincio.\nIl vicer\u00e9, comunque, ebbe notizia dell'arrivo a Bologna del Re di Napoli, Murat, con relativo proclama, il 1\u00ba febbraio e, il 2 febbraio, gli ambasciatori napoletani notificarono la rottura delle relazione diplomatiche tra Regno d'Italia e Regno di Napoli.\nEugenio si trovava, adesso, minacciato di aggiramento da sud e ordin\u00f2 il ripiegamento dall'Adige al Mincio. Il movimento inizi\u00f2 il 3 febbraio e si concluse il 6 con le colonne franco-italiane riunite in formazione da combattimento dietro il Mincio.\nDa notare che a quel punto Eugenio rinunciava al controllo di Verona, ove gli austriaci entrarono, appunto, il 4 febbraio. Politicamente una rinuncia significativa, ma non militarmente, dal momento che le poderose fortificazioni della citt\u00e0 erano state demolite (almeno i salienti, i vertici e le spalle dei bastioni) sin dal 1801, su ordine di Napoleone, nel quadro degli accordi di Lun\u00e9ville. Mentre restavano ben guarnite le altre fortezze, che simili distruzioni non avevano subite.\nBellegarde esce da Verona per dar battaglia.\nBellegarde non aveva pi\u00f9 scuse e dovette riprendere l'iniziativa. Vienna premeva, ricordandogli che gli eventi in Francia precipitavano (l'offensiva si sarebbe conclusa di l\u00ec a poco, il 31 marzo, con la presa di Parigi) e che era suo dovere occupare quanta pi\u00f9 parte del Regno d'Italia gli fosse possibile, prima della resa di Napoleone.\nIl 4 febbraio Bellegarde ricevette dalle guide rapporti che davano Eugenio di Beauharnais in ritirata verso Cremona lasciando due divisioni lungo il Mincio per coprirsi le spalle e una guarnigione a Mantova.\nIl 6 febbraio le sue colonne erano ancora impegnate ad attraversare l'Adige.\nMancata entrata in combattimento dell'esercito di Murat.\nIl 7 febbraio il feldmaresciallo Bellegarde s'incontrava a Bologna con Murat e vi stabiliva una condotta comune delle operazioni.\nMurat, significativamente, era ancora l\u00ec acquartierato e di l\u00ec scrisse a Eugenio una lettera che lo confort\u00f2 molto, asserendo di aver agito unicamente per salvare il proprio trono e garantendo di non volere lo scontro con l'esercito franco-italiano.\nConfortava, in questo, anche Napoleone, che (mostrando la consueta lucidit\u00e0) in una lettera del 1\u00ba febbraio alla moglie del vicer\u00e9 scriveva: \u00ab...io penso che i tedeschi non lasceranno entrare in Lombardia i napoletani \u2026 ci sono tutte le ragioni di credere che Bellegarde non vorrebbe assolutamente avere il re di Napoli tanto vicino\u00bb.\nEugenio pot\u00e9, quindi, continuare a preoccuparsi solo degli austriaci.\nSconfitta austriaca sul Mincio.\nEugenio di Beauharnais avrebbe affrontato l'invasore, impedendogli di procedere. Al minimo Bellegarde sarebbe stato ricacciato nella medesima situazione di stallo nella quale si dibatteva ormai da ottobre. Se le cose fossero andate, poi, estremamente bene, il vicer\u00e9 e l'esercito del Regno d'Italia avrebbero avuto la loro grande giornata, riducendo in misura massiccia le velleit\u00e0 annessionistiche degli Asburgo.\nI due eserciti s'incontrarono alla battaglia del Mincio, l'8 febbraio. Per effettivi i due eserciti, pi\u00f9 o meno, si equivalevano, con circa 35.000 uomini cadauno. Il feldmaresciallo Bellegarde aveva riposto molta fiducia nelle indicazioni raccolte dalle sue guide e avanz\u00f2 con colonne piuttosto frammentate. Al contrario Eugenio ebbe il vantaggio di concentrare il grosso dell'esercito su un'unica linea di attacco, godendo pure dell'effetto sorpresa.\nAl termine di una giornata di aspri combattimenti, Eugenio aveva inflitto al nemico perdite talmente ampie, da costringerlo a rifugiarsi dietro l'Adige e rinunciare, per i due mesi seguenti, a ogni ulteriore offensiva.\nIl tentativo di fare sopravvivere il Regno d'Italia.\nLa rafforzata posizione del vicer\u00e9.\nEugenio aveva raggiunto gli obiettivi strategici che si era prefisso: allontanando per un pezzo gli austriaci dalla Lombardia, mentre teneva Venezia, Mantova, Legnago e Peschiera, aveva conservato a Napoleone l'Italia del nord.\nTenendo gli austriaci inchiodati a Verona, il vicer\u00e9 faceva anche il gioco di Murat, che si guardava bene da condurre azioni seriamente offensive e aveva solo da guadagnare dalla sopravvivenza di un forte esercito franco-italiano in armi: nell'immediato, perch\u00e9 teneva lontani i \"tedeschi\" e, in prospettiva, poich\u00e9 la conservazione del Regno d'Italia era la miglior garanzia alla sopravvivenza dell'altro napoleonide a Napoli.\nInsomma: se Napoleone avesse saputo respingere Bl\u00fccher e Schwarzenberg, tanto meglio. Ma, anche in caso contrario, gli austriaci non avrebbero potuto vantare alcun diritto di conquista e i due Regni (d'Italia e napoletano) conservavano le loro \"chance\" di indipendenza.\nLa convocazione del Senato.\nCos\u00ec, in effetti, accadde: Bellegarde aveva subito una tale batosta che non os\u00f2 pi\u00f9 effettuare alcuna puntata offensiva, ma si limit\u00f2 a seguire i movimenti di Eugenio.\nIl 31 marzo 1814 gli austro-prussiani occuparono Parigi, costringendo, Napoleone, il 6 aprile, all'abdicazione e alla successiva stipula del Trattato di Fontainebleau, l'11 aprile.\nAl sopraggiungere delle notizie da Parigi, l'11 aprile, Francesco Melzi d'Eril scriveva a Eugenio, incitandolo ad agire e suggerendogli di \"procedere per via costituzionale\". Il 14 il secondo inviava al primo il proprio segretario particolare, conte Mejan, che lo ricevette il 15. Non si \u00e8 conservato nulla dei contenuti dei colloqui, ma il 16, alle sette di sera, Melzi scrisse al presidente del Senato, conte Veneri, chiedendo la convocazione dell'assemblea per il successivo 17, in Milano, per l'approvazione di un progetto di risoluzione che eleggesse Eugenio di Beauharnais sovrano titolare del Regno d'Italia, in sostituzione dell'abdicante Napoleone.\nLa Convenzione di Schiarino-Rizzino.\nLo stesso 16 aprile Eugenio guadagn\u00f2 tempo, stipulando la Convenzione di Schiarino-Rizzino, presso Mantova, con la quale accettava l'inevitabile, ovvero di rimpatriare i reparti francesi, ma conservava le fortezze e il proprio esercito in armi. In particolare, l'art. 6 della convenzione stabiliva che: \u00ab...le truppe italiane agli ordini del vicer\u00e9 manterranno il territorio non ancora occupato dagli austriaci\u00bb, ovvero l'intera Lombardia.\nCi\u00f2 comportava alcune gravi rinunce, a cominciare dalla consegna di Venezia, ceduta il 20 aprile dal francese generale Jean-Mathieu Seras: la guarnigione, tuttavia, era composta, in gran parte, da militari francesi, per i quali si attendeva, da un giorno all'altro, l'arrivo di un ordine di rimpatrio (giunto, infatti, il 25) e la popolazione (che nel 1849 avrebbe resistito ad un anno di assedio) non mostrava segni di resistenza maggiori di quanto fosse avvenuto nel 1797: tanto valeva anticipare i tempi ed giocare la citt\u00e0 al tavolo della pace. Solo il successivo svolgersi degli eventi ha impedito di considerare questo evento quale quello che era, ovvero una nuova Campoformio.\nIl 17 aprile Eugenio di Beauharnais indirizz\u00f2 un proclama alle truppe francesi in partenza, pieno di speranze:\nIl 19 aprile il generale Teodoro Lechi stil\u00f2 un proclama alla Guardia del Regno d'Italia, sotto il suo comando, favorevole al tentativo di Eugenio.\nIndizio di screzi fra Francesco Melzi d'Eril e il vicer\u00e9.\nUna questione tutta particolare riguarda l'eventualit\u00e0 che Francesco Melzi d'Eril abbia agito di propria iniziativa. Tale eventualit\u00e0 si basa unicamente su una lettera del 20 aprile che il Mejan scrisse a Gian Giacomo Trivulzio, ove, riferendosi al menzionato incontro del 15, il segretario di Eugenio definiva il duca di Lodi \u00ab...il pi\u00f9 falso e il pi\u00f9 spregevole degli uomini\u00bb.\nAncor oggi appare impossibile dipanare la matassa, in quanto gli archivi del Melzi vennero sigillati dal governatore austriaco di Milano, conte Saurau, il 16 gennaio 1816, giorno della sua morte e sequestrati sette giorni dopo, mentre sulle carte di Eugenio di Beauharnais non risultano adeguati studi.\nTuttavia, \u00e8 difficile immaginare che i due protagonisti abbiano agito in disaccordo, data la contemporaneit\u00e0 della convocazione del Senato e della firma della Convenzione di Schiarino-Rizzino. L'una regge e spiega l'altra. E non si capisce quali altri vantaggi avrebbe mai potuto desiderare Eugenio di Beauharnais, diversi dalla conservazione del trono.\nLa situazione politica a Milano.\nI piani del Melzi d'Eril dovevano, a questo punto, confrontarsi unicamente con i patrizi, soprattutto milanesi, che componevano il Senato (in numero di appena 41 senatori). Il duca di Lodi contava, sicuramente, su un minimo patriottismo o perlomeno, su un minimo di amor proprio. Le opinioni degli ottimati, tuttavia, erano profondamente divise.\nIl partito degli Italici puri e il partito murattiano.\nNumerosi erano i cosiddetti \"italici puri\", motivati da un sentimento anti-francese, che li spingeva a sostenere la velleitaria speranza di \"fare da s\u00e9\". Essi contavano sull'improbabile appoggio inglese e sulle generiche promesse dei generali austriaci, i quali avevano pubblicato proclami che promettevano all'Italia la restaurazione delle libert\u00e0. Uno degli argomenti pi\u00f9 in voga insisteva sulla concreta speranza di avere come sovrano indipendente un Asburgo, come era accaduto al Granducato di Toscana (si diceva che il regno guidato da Eugenio sarebbe stato pi\u00f9 vicino all'Austria di quello guidato da un austriaco).\nUn atteggiamento simile aveva assunto il \"partito murattiano\", che, rispetto agli \"italici puri\", aveva, almeno, il vantaggio di fare un nome per l'ipotetico successore di Eugenio.\nSi trattava, in effetti, di posizioni interamente velleitarie:\n(i) la Gran Bretagna giudicava proprio interesse il consolidamento dell'alleanza anti-napoleonica e, alla luce della successiva campagna dei cento giorni, non \u00e8 impossibile darle torto, \n(ii) gli Asburgo avevano accettato la soluzione dinastica per il Granducato di Toscana solo in quanto privi di alternative, ma \u00e8 certo che, in favorevoli circostanze, avrebbero sempre preferito l'annessione diretta, \n(iii) ancor minori erano le possibilit\u00e0 che venisse consentito al re Gioacchino di fondere il regno di Napoli col ricco Regno d'Italia, \n(iv) la generica propaganda che si accompagnava all'invasione austriaca non impegnava per nulla quella potenza, in assenza di impegni formali o, comunque, contro-garantiti.\nIn definitiva, il \"vacuum\" creato da un brusco abbattimento della presenza napoleonica rischiava, inevitabilmente, di essere colmato dalla pi\u00f9 vicina potenza vittoriosa, l'Impero austriaco, oltre tutto in armi e decisa a rivendicare i propri precedenti diritti su Milano e proprio Eugenio di Beauharnais, ormai orfano del patrigno, rappresentava la miglior garanzia d'indipendenza nazionale.\nIl partito austriacante.\nIn un simile quadro, solo due erano le posizioni realistiche: anzitutto quella del \"partito austriacante\", che auspicava, semplicemente, il ripristino dell'antico regime ed era, ovviamente, sostenuto da parte della nobilt\u00e0 e dall'alto clero. Per il successo delle proprie ambizioni esso poteva contare sull'esercito del, pur sconfitto, Bellegarde e sulla ferma volont\u00e0 dell'Imperatore austriaco di non permettere la sopravvivenza di un Regno che era creazione politica nata dalla rivoluzione, su territori che le erano stati strappati. Il \"partito austriacante\" aveva come esponente tal avvocato di nome Traversa, un personaggio presto dimenticato, sul quale non si \u00e8 mai sufficientemente indagato.\nIl \"partito francese\".\nLa seconda posizione realistica sulla piazza era rappresentata dal \"partito francese\", raccolto intorno al Melzi d'Eril e al ministro delle finanze Prina (ma godeva dell'appoggio dell'esercito e, per esempio, di Ugo Foscolo). Esso non poteva, certo, essere sicuro delle future intenzioni degli alleati, ma poteva contare sul vittorioso esercito di Mantova e sulla Convenzione di Schiarino-Rizzino con la quale il Bellegarde si era impegnato a non passare in Lombardia. Eugenio, inoltre, godeva della stima dello zar di Russia e poteva garantire un governo conservatore gradito anche a Londra, tale da attutire eventuali rimostranze viennesi circa la sopravvivenza di un governo rivoluzionario.\nNon che i suoi esponenti si facessero soverchie illusioni, ma comprendevano la situazione. Nella lettera dell'11 aprile a Eugenio, Francesco Melzi d'Eril scriveva che:\nLa vittoria del partito austriacante.\nLa cattiva preparazione del tentativo del Melzi d'Eril.\nIn quell'aprile 1814 era difficile individuare quale forza fosse prevalente, ma era risaputo che a Milano \u00ab...gli animi sono molto agitati \u2026 In generale il partito francese vi \u00e8 molto debole\u00bb, come il sempre ben informato e realista Napoleone scriveva alla consorte del vicer\u00e9, gi\u00e0 il 4 febbraio.\nTuttavia, non \u00e8 possibile negare la forza della proposta di Eugenio, basata su due innegabili elementi: \n(i) il suo realismo, il suo essere l'unica reale alternativa alla annessione all'Impero austriaco, \n(ii) il controllo degli apparati dello stato e delle forze armate e di polizia.\nSarebbe stato necessario che il Melzi d'Eril convincesse un sufficiente numero di ottimati meneghini, dissuadendoli dallo sperare in una speciale benevolenza da parte dell'Asburgo. Sarebbe stato indispensabile che Eugenio esercitasse un diretto controllo sulle truppe e la Guardia Civica schierate a Milano.\nEntrambe fallirono: la piazza di Milano rest\u00f2 affidata al generale Pino, notorio esponente del \"partito murattiano\" (ed erano passati ben due mesi dal tradimento del re di Napoli). Francesco Melzi d'Eril, addirittura, non si present\u00f2 alla seduta del Senato, causa un attacco di gotta. Si tratt\u00f2 di due ingenuit\u00e0 imperdonabili.\nLa prima riunione del Senato.\nAl Senato ci\u00f2 che poteva andar male, and\u00f2 peggio: la miglior nobilt\u00e0 milanese (Carlo Verri, il Confalonieri, il generale Domenico Pino, il podest\u00e0 di Milano Durini, Alessandro Manzoni, il Porro Lambertenghi, fra gli altri) firm\u00f2 un appello che contestava la legittimit\u00e0 della convocazione del Senato e chiedeva la convocazione dei Collegi Elettorali, un'assai pi\u00f9 ampia assemblea. Il che, nelle circostanze date, equivaleva non prendere alcuna decisione dal momento che ci\u00f2 avrebbe richiesto alcune settimane.\nAll'apertura del Senato, il 17 aprile, il presidente conte Venieri diede lettura del decreto del Melzi d'Eril. Molti senatori dichiararono di non saperne nulla. La maggioranza si decise per un'inutile soluzione di compromesso: una prima delegazione venne inviata presso gli alleati vittoriosi a Parigi, mentre una seconda, guidata dal Verri, si rec\u00f2 immanente dal Melzi d'Eril a firmare la domanda di convocazione dei Collegi Elettorali: il duca di Lodi ribatt\u00e9 ricordando i poteri che il legittimo sovrano in carica, Napoleone, gli aveva affidati in casi eccezionali e in assenza del vicer\u00e9. Ma \u00e8 difficile immaginare che Carlo Verri e i suoi sodali non contassero sull'inevitabile rifiuto.\nLa seconda riunione del Senato.\nLa seduta del 17 era stata aggiornata alla mattina del successivo giorno 20. Mentre vi giungevano i Senatori, si radunava una turba, ove spiccavano \"diversi uomini di truce aspetto\", che poi si seppe essere teppaglia ingaggiata nelle campagne da alcuni ottimati dei partiti avversi a Eugenio di Beauharnais. Per la diffusa vergogna e omert\u00e0 che segu\u00ec queste giornate, non si seppe mai se i mandanti fossero del \"partito austriacante\", di quello \"murattiano\", degli \"italici puri\", o di provenienza varia.\nDopo poco, il picchetto dei soldati di guardia venne sostituito dalla guardia civica. Pare che l'ordine fosse trasmesso direttamente dal comandante della piccola colonna della guardia civica, un tal Capitano Marini, ma rimane ignoto chi abbia mandato tale ordine. Il maggiore sospettato rimane il Pino, probabilmente per favorire il successivo assalto al palazzo del Senato, ma il picchetto era di soli dieci soldati e non si \u00e8 in possesso di alcuna conferma.\nFacile capitolazione dei Senatori e assalto della folla.\nA questo punto entr\u00f2 in gioco il principale sospettato: Federico Confalonieri, il quale, pur essendo senatore, si mischi\u00f2 alla folla e prese ad aizzarla. La folla ruppe i cordoni, invase il cortile interno e mont\u00f2 il grande scalone che portava all'aula in seduta. Ne usc\u00ec Carlo Verri, che ne trattenne l'impeto con l'invito a formulare le loro richieste. Presa la parola il Confalonieri, che pretendeva che il Senato richiamasse la delegazione inviata a Parigi, e convocasse i Collegi Elettorali. Una simile decisione venne sollecitata da due ufficiali della Guardia Civica l\u00ec presenti: un capo di battaglione Pietro Ballarbio e un capitano, Benigno Bossi. Cosa che gli ottimati si affrettarono ad approvare, nella forma di ordine del giorno, che recitava: \u00ab...il senato richiama la deputazione e riunisce i collegi\u00bb.\nDi fronte ad una tale manifestazione di debolezza, la folla, ormai eccitata, s'ingross\u00f2 sullo scalone e irruppe nell'aula, mentre i senatori fuggivano da una porta secondaria. Essa venne devastata, mentre il Confalonieri si divertiva a sfregiare un ritratto di Napoleone, opera dell'Appiani, per poi gettarlo da una finestra.\nFederico Confalonieri era uno dei grandi magnati lombardi, di nobile e antica casata, potente sotto gli Asburgo e sotto Napoleone. Egli pass\u00f2 i successivi anni a sostenere la propria innocenza: gi\u00e0 nel 1815 pubblicava il \"pamphlet\" \"Lettera ad un amico\", in risposta al precedente \"pamphlet\" del senatore Armaroli che lo accusava esplicitamente. Per esempio lo Hobhouse (che, nel 1816 trascorse ventitr\u00e9 giorni a Milano con Lord Byron), rifer\u00ec di essere stato convocato dal Confalonieri: questi gli neg\u00f2 ogni coinvolgimento, disse di essere stato usato dal Verri come uno scudo e che, a ogni buon conto, \u00ab...la convocazione dei Collegi Elettorali era l'unica cosa da fare\u00bb.\nProtezione del Melzi d'Eril e assassinio del Prina.\nAd ogni buon conto, la situazione, a questo punto, precipit\u00f2: Carlo Verri si rec\u00f2 dal Melzi d'Eril per invitarlo a lasciare Milano, mentre il generale Pino emetteva un proclama, ove affermava che il decreto proposto al Senato il 17 era opera di \u00abtutt'altre persone, e neppure firmate da Francesco Melzi d'Eril ma da un amanuense, mentre egli non era in stato di scrivere n\u00e9 di sperare cosa alcuna\u00bb. L'ultima frase sembra tradire la grande soddisfazione che il generale dovette provare nel vedere il duca di Lodi, al fine, impotente.\nIl Melzi rifiut\u00f2 di lasciare Milano, pur accettando di far circondare la casa da un drappello di guardie civiche e pretese che il Verri recasse un biglietto al Prina invitandolo a mettersi in salvo. Verri accett\u00f2, ma perse tempo, e fece in modo di giungere troppo tardi. La folla che aveva invaso il Senato, infatti, era passata a San Fedele ove aveva massacrato il ministro Prina e saccheggiato il suo palazzo.\nLa Reggenza Provvisoria.\nLo stesso giorno 20 erano riuniti i Collegi Elettorali, ma alla presenza di appena 170 elettori su 700: i soli milanesi, oltre a pochi altri di passaggio. Essa, sia pur riunita ben al di sotto del numero legale, vot\u00f2 la costituzione di una Reggenza Provvisoria, nomin\u00f2 Domenico Pino comandante in capo delle forze armate e sciolse i sudditi dal giuramento di fedelt\u00e0 a Napoleone. Si aggiunsero alcuni provvedimenti particolarmente favorevoli alla causa del \"partito austriacante\": il ripudio della delegazione inviata a Parigi (la quale poteva ancora risentire dell'influenza del Melzi), la liberazione dei detenuti politici (comunque ostili al \"partito francese\"), l'amnistia per i disertori (ci\u00f2 che incentivava ulteriori diserzioni dai reparti concentrati a Mantova), la cessazione del Senato (ci\u00f2 che cancellava l'unica istituzione legale riunita in seduta semi-permanente).\nIl 21 aprile, infine, il Consiglio Comunale di Milano (non \u00e8 chiaro in base a quali poteri o rappresentativit\u00e0), provvide a nominare il Comitato di Reggenza Provvisoria, composta da sette membri, tra cui i principali cospiratori. Come primo atto il Comitato mand\u00f2 delegati al Bellegarde perch\u00e9 inviasse truppe a occupare la citt\u00e0.\nL'inizio dell'occupazione austriaca.\nIl secondo armistizio.\nIl progetto di Eugenio di Beauharnais era compromesso. L'indipendenza del Regno d'Italia finita: il 21 aprile 1814 il vicer\u00e9 scriveva al fido Melzi d'Eril:\nIl 23 aprile firm\u00f2 a Mantova una nuova convenzione armistiziale nella quale poneva il proprio esercito agli ordini del Bellegarde, con 45.000 uomini in armi e senza essere stato sconfitto dagli austriaci. Il 27 aprile lasci\u00f2 Mantova per Monaco di Baviera.\nBellegarde, quindi, prese possesso dell'esercito del Regno d'Italia, che lo aveva sconfitto.\nLo stato d'animo dell'esercito italiano.\nPer dare un'idea della situazione, vale la pena ricordare che \"tutti i generali ed ufficiali superiori\" erano dalla parte del vicer\u00e9. Il 25 (ricord\u00f2 il generale Teodoro Lechi) essi tentarono un pronunciamento militare: chiesero a Eugenio di non cedere le fortezze di Mantova e Peschiera del Garda senza condizioni. Il Vicer\u00e9 rispose:\nTale stato d'animo generale venne confermato, alcuni giorni pi\u00f9 tardi, dallo stesso Bellegarde, il quale descrisse l'esercito \u00ab...ostinato nei suoi propositi, mal contento, disperato \u2026 quei soldati erano stati condotti alla vittoria e, allo stesso tempo, alla demoralizzazione\u00bb.\nIl 25-26 partirono in delegazione, da Mantova per Milano, i generali Lechi, Palombini e Paolucci, a riferire che l'esercito era in condizione di resistere \u00ab...per pi\u00f9 di un anno \u2026 animato dal miglior spirito per la nazionalit\u00e0 ed indipendenza\u00bb. Pino rispose con \u00ab...lusinghe, anzi certezze, di indipendenza del regno con un buon principe di casa d'Austria, di floridezza e di felicit\u00e0 avvenire\u00bb ecc.\nIl secondo armistizio.\nIl 26 aprile 1814 lo sconfitto generale austriaco Sommariva, nelle vesti di commissario austriaco, prese possesso della Lombardia a nome del Bellegarde. Il 28 aprile 17.000 austriaci entrarono in Milano da Porta Romana, al comando del generale Neipperg: essi vennero accolti da tre reggimenti a cavallo dei cacciatori del Regno d'Italia, comandati da Domenico Pino, che gli resero, ossequenti, gli onori militari. L'8 maggio, infine, giunse il Bellegarde, generale sconfitto in battaglia ma politico abile: nei giorni precedenti, a Mantova, lo incontr\u00f2 spesso il Lechi che, a distanza di anni, lo ricordava pieno di \u00ab...furberia dissimulazione e doppiezza\u00bb qualificandolo come un \"vecchio diplomatico\".\nLa consegna dell'esercito.\nIl 25 maggio 1814, Heinrich Johann Bellegarde assunse personalmente la presidenza Reggenza Provvisoria di Governo, proclamando in contemporanea la cessazione del Regno d'Italia. Il 12 giugno annunci\u00f2 l'annessione della Lombardia all'Impero austriaco, sottoponendola alla sua Cesarea Regia Reggenza Provvisoria di Governo. Il 13 giugno impart\u00ec all'esercito il divieto d'indossare coccarde tricolori. I rimanenti ufficiali francesi venivano senz'altro licenziati in massa e sostituiti da austriaci. Ogni prefettura dei dipartimenti veniva ridenominata \"Regia Cesarea Prefettura Provvisoria\". Il 27 luglio, in coincidenza con la sua nomina a Governatore Generale, Bellegarde soppresse nel giro di cinque giorni i ministeri dell'Interno, delle Finanze, della Giustizia, dei Culti, del Tesoro e la Corte dei Conti.\nA dicembre i reparti dell'ex esercito italiano cominciarono ad essere trasferiti verso nuove guarnigioni al di l\u00e0 delle Alpi, sparse per lo sterminato Impero austriaco. Il 30 marzo 1815 Bellegarde impose agli ufficiali dell'esercito del Regno d'Italia di giurare fedelt\u00e0 all'Austria. Ci\u00f2 spinse Ugo Foscolo a fuggire in Svizzera la notte del 31 marzo e, di l\u00ec, a Londra.\nLechi riferisce che i soldati della Guardia Reale, al suo comando, prestarono giuramento \u00ab...di non servire mai che la loro patria e di essere sempre pronti a riprendere le armi per la sua indipendenza\u00bb. Riferisce, inoltre, come due battaglioni dei granatieri, giunti a Milano e in procinto di sciogliersi, bruciassero i propri stendardi, li distribuissero nella zuppa e le ingoiassero \u00ab...sembrandogli cos\u00ec di aver mantenuto il giuramento fatto... di non abbandonarle giammai\u00bb, e affidarono le aquile al Lechi medesimo. Con certezza egli le consegn\u00f2, nel 1848, a Carlo Alberto.\nNel frattempo, Domenico Pino era ricompensato da Vienna con la nomina a tenente feldmaresciallo (maresciallo di campo), fuori servizio ma con i relativi emolumenti e si ritirava nella sua villa di Cernobbio.\nIl dibattito degli anni successivi.\nL'interpretazione auto-giustificativa del Confalonieri.\nNegli anni immediatamente successivi, quando le illusioni del \"partito austriaco\" s'infransero di fronte alla politica strettamente assolutistica e centralizzatrice dei nuovi signori austriaci e, dunque, gli avvenimenti del 17-28 aprile 1814 presero a essere considerati quel il disastro nazionale che erano, i memorialisti e polemisti lombardi presero a dividersi circa quali circostanze avessero determinato il tracollo.\nI due fronti possono essere identificati: (i) in Federico Confalonieri, il quale datava il tradimento alla seconda convenzione armistiziale del 23 aprile e, quindi, ne attribuiva la responsabilit\u00e0 a Eugenio di Beauharnais e (ii) in Carlo Cattaneo, il quale, scrivendo due decenni pi\u00f9 tardi, datava il tradimento alle due sedute del Senato del 17-20 aprile e alla petizione del 19 aprile e, quindi, ne attribuiva la responsabilit\u00e0 agli ottimati.\nFederico Confalonieri sembra dimenticare che, gi\u00e0 il 21 aprile, il neonato Comitato di Reggenza Provvisoria aveva inviato delegati al Bellegarde invitandolo a occupare la citt\u00e0. Ci\u00f2 che rendeva la Convenzione di Schiarino-Rizzino carta straccia.\nNel firmare la seconda convenzione, Eugenio di Beauharnais non faceva altro che eseguire la volont\u00e0 della autorit\u00e0 che gli era succeduta e che era espressione diretta del patriziato milanese. Agire altrimenti avrebbe significato condurre una doppia battaglia, contro gli invasori del Bellegarde e contro le (poche) truppe milanesi di Domenico Pino.\nLa interpretazione del Cattaneo.\nCarlo Cattaneo attribuiva ogni responsabilit\u00e0 ad\nDifficile dargli torto, dal momento che doveva apparire evidente a chiunque come, nelle circostanze date, la partenza di Eugenio avrebbe abbandonato il Regno d'Italia \u00ab...alla merc\u00e9 di tutte le sorti possibili e farci trattare come un gregge di pecore dalla diplomazia straniera\u00bb: non si capisce come mai un regno che basava le proprie possibilit\u00e0 di sopravvivenza esclusivamente sulla forza dell'esercito, avrebbe mai potuto sopravvivere alla cacciata del suo comandante militare. Senza contare che era anche il legittimo capo di Stato in carica e l'unico (eventualmente) titolato alla successione al monarca regnante.\nLa reazione del Melzi d'Eril.\nLo stesso Federico Confalonieri, appena un mese dopo il tradimento, mentre guidava una sfortunata delegazione milanese inviata a Parigi ad implorare l'indipendenza alle potenze alleate, scrisse una nota lettera alla moglie Teresa Casati, con parole che costituiscono l'ammissione della propria insipienza:\nPoi pass\u00f2 i successivi quattro anni a difendersi dalle accuse di aver organizzato l'assalto al Senato e il massacro di Giuseppe Prina, il fatidico 20 aprile. Ad esempio, il 28 marzo 1816 scrisse una lettera a Francesco Melzi d'Eril, protestando la propria innocenza. Questi gli rispose:"}
{"id": "1107018", "revid": "6923", "url": "https://it.wikipedia.org/wiki?curid=1107018", "title": "Good Girl Gone Bad", "text": "Good Girl Gone Bad \u00e8 il terzo album in studio della cantante barbadiana Rihanna, pubblicato il 30 maggio 2007 dall'etichetta Def Jam Recordings.\nLe sessioni di registrazione per l'album hanno avuto luogo dal mese di ottobre 2006 ad aprile 2007 a Los Angeles; Rihanna ha lavorato con i produttori Christopher \"Tricky\" Stewart, Evan Rogers, Carl Sturken, Lene Marlin, Ne-Yo, Stargate e Timbaland. Partendo dalla dancehall, influenza dei suoi precedenti album, il disco contiene up-tempo e ballate orientali, e si integra molto con la musica pop e dance-pop presenti ugualmente in esso. \u00c8 stato ripresentato nell'edizione \"Reloaded\" nel giugno del 2008 e in una distribuita tra gennaio e febbraio del 2009. Alla sua pubblicazione, l'album ha ricevuto recensioni generalmente positive da parte dei critici musicali e in pi\u00f9 ha guadagnato un Grammy Award come \"miglior collaborazione con un artista rap\" per il suo singolo apripista, \"Umbrella\". Inoltre \u00e8 divenuto il 13\u00ba album pi\u00f9 venduto del 2007 con 3.2 milioni di copie vendute nel mondo e il settimo pi\u00f9 venduto dell'anno seguente con 3.6 milioni di copie vendute nel mondo: in aggiunta ad esse, nel 2009, \u00e8 stato distribuito un ulteriore milione di unit\u00e0.\nDescrizione.\n\u00c8 stato pubblicato nel giugno del 2007 dalla Def Jam Records in tutto il mondo. L'album ha ottenuto enorme successo a livello mondiale, ed \u00e8 rimasto in molte classifiche internazionali per oltre un anno. I singoli che sono stati estratti dall'album sono diventati delle hit in tutto il mondo. Appena pubblicato, l'album ha scalato velocemente le classifiche europee e americane, aggiudicandosi la numero 1 nella classifica britannica degli album, e la numero 2 della Billboard Hot 200 americana, significando cos\u00ec il pi\u00f9 grande successo discografico nella carriera della cantante.\nTra i singoli ricordiamo le hit \"Umbrella\", \"Shut Up and Drive\", \"Don't Stop the Music\" e \"Hate That I Love You\" (in duetto con Ne-Yo, gi\u00e0 autore di una delle sue precedenti hit, \"Unfaithful\").\nAlcuni brani del disco contengono campionamenti di altri brani del passato: \"Push Up on Me\" contiene elementi di \"Running With the Night\" di Lionel Richie; \"Don't Stop the Music\" contiene elementi di \"Wanna Be Startin' Somethin\"' di Michael Jackson; \"Shut Up and Drive\" contiene elementi di \"Blue Monday\" dei New Order e \"Say It\" contiene elementi della canzone \"Flex\".\nAccoglienza.\n\"Good Girl Gone Bad\" ha ricevuto recensioni positive da parte della stampa musicale. Su Metacritic, il sito che assegna punteggi standardizzati su 100 basandosi sulle recensioni di giornalisti professionisti, l'album ha ricevuto un voto di 72/100, basato su 100 recensioni. \"Uncut\" ha definito l'album \"una fantastica, transatlantica miscela di energia europop, impasto R&amp;B e slancio caraibico\". Mentre Quentin B. Huff di PopMatters ha elogiato l'album, per via della audacia e della spigolosit\u00e0 che lo caratterizzano, Kelefa Sanneh di \"The New York Times\" ha scritto che il disco sembri essere scientificamente progettato per fornire singoli di successo. Neil Drumming di \"Entertainment Weekly\" ha assegnato una B+ all'album dipingendolo come \"un emozionante ritorno alla musica prodotta un decennio prima\" anche se in tale recensione viene sottolineata l'incapacit\u00e0 dei produttori di costituire adatte ballate sentimentali.\nTour.\nIn seguito all'uscita dell'album la cantante si \u00e8 imbarcata in un tour mondiale chiamato \"Good Girl Gone Bad Tour\". L'evento, iniziato il 15 settembre (cio\u00e8 tre mesi dopo l'uscita dell'album), consiste in un complesso di oltre ottanta spettacoli distribuiti in cinque diversi continenti. Esso dur\u00f3 fino al gennaio 2009, concludendosi in Citt\u00e0 del Messico.\n\u00c8 stato realizzato un DVD del tour, chiamato \"Good Girl Gone Bad Live\", uscito il 13 giugno 2008 in Europa e il 17 giugno nel resto del mondo. Il DVD comprende lo spettacolo alla M.E.N. Arena di Manchester del 6 dicembre 2007 e un documentario del viaggio.\nTracce.\nEdizione deluxe.\n\u00c8 stata pubblicata una versione deluxe dell'album, che prende il nome di \"Good Girl Gone Bad: Deluxe Edition Featuring Dance Remixes\" e include un secondo disco contenente 12 remix.\n\"Good Girl Gone Bad: Reloaded\".\n\u00c8 stata pubblicata una ri-edizione dell'album intitolata \"Good Girl Gone Bad: Reloaded\" il 2 giugno 2008, un anno dopo la pubblicazione della versione originale. Il disco, generalmente accolto positivamente dalla critica, contiene oltre alle tracce dell'edizione originale tre nuove canzoni: \"Take a Bow\", il brano \"If I Never See Your Face Again\" in duetto con i Maroon 5 e \"Disturbia\". Stranamente, il singolo \"Take a Bow\" in Italia non \u00e8 riuscito ad andare oltre la quarantacinquesima posizione, non ricevendo quindi alcuna certificazione nel Paese. In un comunicato ufficiale da parte della Def Jam, \u00e8 stato annunciato che una canzone dal titolo \"Hatin 'On The Club\", scritta da The-Dream e prodotta da Christopher \"Tricky\" Stewart, sarebbe dovuta essere inclusa. Alla fine, comunque, per ragioni sconosciute, \u00e8 stata rimossa dalla tracklist. Anche queste nuove canzoni sono state estratte come singoli e sono diventate delle imponenti hit; le sovracitate \"Take a Bow\" e \"Disturbia\", ad esempio, hanno regalato alla cantante rispettivamente la sua terza e quarta numero uno negli Stati Uniti. La versione \"Reloaded\" ha generato una vendita di 2 milioni e 500\u00a0000 copie in tutto il mondo.\nSuccesso commerciale.\nIl disco \u00e8 finora il maggior successo commerciale di Rihanna, grazie a circa 13.500.000 di copie distribuite mondialmente fino al novembre 2009 e 1.500.000 copie aggiuntive fino al 2015 per un totale complessivo di oltre 15.000.000 di unit\u00e0.\nL'album ha avuto un eccellente riscontro in termini di vendite nel mercato statunitense: esso ha debuttato al secondo posto della \"Billboard 200\" con una vendita pari a 162.000 copie distribuite nella prima settimana di presenza. Tuttavia, la settimana seguente \"Good Girl Gone Bad\" perde cinque posizioni subendo un calo del 50% (81.000 copie). Grazie alla pubblicazione della ristampa, avvenuta un anno dopo, avviene che l'album scala nuovamente le classifiche: dalla 124\u00aa posizione balza direttamente alla 7\u00aa grazie ad un utile di 63.000 unit\u00e0. Nel 2013 ha conseguito il quintuplo disco di platino per la vendita complessiva di oltre 5.000.000 copie.\nAnalogo destino ha ricevuto in gran parte dell'Europa. Nel Regno Unito, ha fatto s\u00ec che la cantante barbadiana esordisse per la prima volta nella sua carriera in vetta alla Official Charts Company riuscendosi a mantenere nelle classifiche per 177 settimane. Nel 2011, l'album \u00e8 rientrato in top 20 conseguendo infatti il 16\u00ba posto della \"R&amp;B Chart\". \u00c8 stato certificato sestuplo disco di platino dalla BPI a fronte di una vendita complessiva pari a oltre 1.850.000 copie. Si \u00e8 piazzato alla numero 10 sull'elenco britannico d'album di fine anno e alla numero sei l'anno successivo. A partire dal marzo 2015, Good Girl Gone Bad rientra al 46\u00ba posto fra gli album pi\u00f9 venduti del millennio nel territorio britannico. \n\u00c8 anche divenuto il miglior disco della cantante in quanto a copie vendute in Italia, che attualmente si attestano ad oltre 80.000. Nonostante ci\u00f2, la posizione massima che l'album \u00e8 riuscito a raggiungere nel suddetto Paese \u00e8 stata la ventunesima. Pertanto, la causa del gran numero di vendite \u00e8 da attribuire alla lunga permanenza nella classifica italiana, la pi\u00f9 duratura per un album pubblicato dall'artista finora: \u00e8 inoltre il primo album di Rihanna a raggiungere in Italia la certificazione di platino."}
{"id": "1107039", "revid": "287204", "url": "https://it.wikipedia.org/wiki?curid=1107039", "title": "Negascout", "text": "Il NegaScout o Ricerca a variazione principale \u00e8 un algoritmo negamax che in alcuni casi pu\u00f2 essere pi\u00f9 veloce della potatura alfa-beta. Come quest'ultima, il Negascout \u00e8 un algoritmo per la ricerca del nodo di valore minimo in un dato albero; \u00e8 \"dominante\" sull'algoritmo alfa-beta, cio\u00e8 non visiter\u00e0 mai un nodo che l'alfa-beta avrebbe potato, per\u00f2 questa caratteristica esige un accurato ordinamento dell'albero da esaminare per essere vantaggiosa, per cui la sua adozione deve essere decisa valutando la struttura del programma e le caratteristiche del problema da affrontare.\nIl NegaScout \u00e8 stato inventato da Alexander Reinefeld alcuni decenni dopo l'invenzione della potatura alfa-beta; dimostr\u00f2 la correttezza di questo algoritmo nel suo libro, citato sotto nei riferimenti.\nFunzionamento.\nL'algoritmo NegaScout \u00e8 essenzialmente un miglioramento della normale potatura alfa-beta: esso assume che il nodo attualmente esaminato sia gi\u00e0 il migliore, cio\u00e8 che sia contenuto nella variazione principale, dopodich\u00e9 procede a verificare se questo assunto \u00e8 vero esplorando gli altri nodi dell'albero con la cosiddetta \"finestra di esplorazione\" (una finestra nulla, con alfa e beta uguali fra loro, ci\u00f2 che accelera notevolmente la ricerca). Se l'assunto si rivela erroneo, la ricerca continua come una normale ricerca alfa-beta. Quindi NegaScout dar\u00e0 prestazioni tanto migliori quanto pi\u00f9 spesso il suo assunto di partenza risulter\u00e0 vero, come nel caso di un albero gi\u00e0 almeno parzialmente ordinato; viceversa se l'albero sar\u00e0 disordinato il vantaggio di ricerca svanir\u00e0, perch\u00e9 anche se visiter\u00e0 meno nodi, dovr\u00e0 visitare molti di questi pi\u00f9 volte.\nNei motori di scacchi per computer, l'adozione dell'algoritmo NegaScout porta un incremento medio delle prestazioni di circa il 10% grazie al fatto che la ricerca procede per raffinazioni successive e che quindi l'albero delle mosse possibili \u00e8, tranne che in apertura di partita, sempre parzialmente ordinato.\nAlternative.\nUn altro algoritmo di ricerca, l'MTD(f), \u00e8 teoricamente superiore al NegaScout, tuttavia il suo utilizzo pone alcuni problemi pratici (in particolare usa moltissimo la tabella di trasposizione), per cui i programmi di scacchi continuano a usare algoritmi NegaScout.\nPseudocodice.\n funzione negascout(nodo, profondit\u00e0, \u03b1, \u03b2)\n se (nodo \u00e8 un nodo terminale) o (profondit\u00e0 = 0)\n restituisci (valore euristico del nodo)\n b := \u03b2\n per ogni figlio del nodo\n v := -negascout(figlio, profondit\u00e0-1, -b, -\u03b1)\n se (\u03b1 &lt; v &lt; \u03b2) e (non \u00e8 il primo figlio)\n v := -negascout(figlio, profondit\u00e0-1, -\u03b2, -v) (* cerca ancora *)\n \u03b1 := max(\u03b1, v)\n if \u03b1 \u2265 \u03b2\n restituisci \u03b1 (* pota *)\n b := \u03b1 + 1 (* imposta una nuova finestra nulla *)\n restituisci \u03b1"}
{"id": "1107042", "revid": "687007", "url": "https://it.wikipedia.org/wiki?curid=1107042", "title": "Maria Luisa Spaziani", "text": "Biografia.\nMaria Luisa Spaziani nacque in un'agiata famiglia borghese di Torino, dove il padre era proprietario di un'azienda produttrice di macchinari per l'industria chimica e dolciaria.\nAncora studentessa, a soli diciannove anni, diresse una piccola rivista, prima chiamata \u00abIl Girasole\u00bb e poi \u00abIl Dado\u00bb, il cui redattore capo era Guido Hess Seborga, che la fece conoscere negli ambienti letterari; ottenne e pubblic\u00f2 inediti di grandi nomi nazionali come Umberto Saba, Sandro Penna, Leonardo Sinisgalli, Vasco Pratolini, e internazionali, come Virginia Woolf.\nIntanto frequentava l'Universit\u00e0 di Torino, facolt\u00e0 di Lingue, laureandosi infine con una tesi su Marcel Proust, relatore il francesista Ferdinando Neri. La cultura francese e la Francia con i suoi autori in seguito sarebbero diventati una sorta di stella polare nel suo immaginario e nel suo vissuto, grazie anche a una serie di soggiorni a Parigi a partire dal 1953, anno del conseguimento di una borsa di studio.\nNel gennaio del 1949 conobbe Eugenio Montale durante una conferenza del poeta al teatro Carignano di Torino, e fra i due nacque, dopo un periodo d'assidua frequentazione a Milano, un sodalizio intellettuale caratterizzato anche da un'affettuosa amicizia.\nEbbe quindi inizio anche la prima stagione poetica di Maria Luisa Spaziani, che mise insieme un gruppo di liriche e le invi\u00f2 alla Mondadori. Durante il soggiorno francese del 1953 scrisse nuovi testi, che vennero aggiunti all'originario disegno della raccolta. La casa editrice Mondadori rispose favorevolmente e pubblic\u00f2 nel 1954 \"Le acque del Sabato\", nella prestigiosa collana \"Lo Specchio\".\nNel 1956 la fabbrica del padre sub\u00ec un tracollo economico, che costrinse la giovane, di ritorno da un viaggio premio negli Stati Uniti promosso per giovani di talento da Henry Kissinger, a cercare un impiego stabile, come insegnante di francese in un collegio di Torino. Il contatto con studenti adolescenti le fece vivere una stagione di luminosa felicit\u00e0 che traspare nelle poesie pi\u00f9 originali della sua prima produzione poetica, \"Luna lombarda\" (1959), poi confluite nel volume complessivo \"Utilit\u00e0 della memoria\" (1966).\nNegli anni 1955 e 1957 Maria Luisa Spaziani insegn\u00f2 lingua e letteratura francese presso il liceo scientifico del collegio Facchetti di Treviglio. A tale periodo e a tali luoghi dedic\u00f2 la poesia \"Suite per A.\" con la quale nel 1958 vinse il Premio Lerici (presidente di giuria Enrico Pea).\nNel 1958 dopo dieci anni di fidanzamento, testimone di nozze il poeta Alfonso Gatto, spos\u00f2 El\u00e9mire Zolla, studioso della tradizione mistica ed esoterica. Senza pi\u00f9 gli slanci amorosi che caratterizzavano i primi anni, il lungo legame con Zolla s'incrin\u00f2 quasi subito finendo nel 1960, anno in cui il matrimonio venne sciolto.\nLa Spaziani venne quindi chiamata ad insegnare all'Universit\u00e0 di Messina lingua e letteratura tedesca fino a quando non si liber\u00f2, nello stesso ateneo, l'incarico di lingua e letteratura francese; proprio in quegli anni in ambito accademico cura volumi come \"Pierre de Ronsard fra gli astri della Pl\u00e9iade\" (1972) e \"II teatro francese del Settecento\" (1974). Fervida e proficua la sua attivit\u00e0 di traduttrice dall'inglese, dal tedesco e dal francese: Pierre de Ronsard, Jean Racine, Gustave Flaubert, P.J. Toulet, Andr\u00e9 Gide, Marguerite Yourcenar, Marceline Desbordes Valmore, Francis Jammes. La statura intellettuale di Maria Luisa Spaziani super\u00f2 i confini nazionali: nei viaggi in Francia e negli Stati Uniti la poetessa ebbe tra l'altro modo di conoscere personalit\u00e0 di rilievo assoluto del Novecento letterario come Ezra Pound, Thomas Stearns Eliot, Jean-Paul Sartre.\nBuona parte del libro di poesie \"L'occhio del ciclone\" (1970) fu ispirato dalla sua esperienza vissuta in Sicilia, con i suoi paesaggi e il suo mare, cui fanno seguito raccolte sempre pi\u00f9 \"\"diaristiche\" e \"impure\"\" come \"Transito con catene\" (1977) e \"Geometria del disordine\" (1981), che si aggiudica il Premio Viareggio per la poesia.\nNel 1979, del lavoro poetico di Maria Luisa Spaziani, autrice ormai affermata, con introduzione di Luigi Baldacci, venne pubblicata un'antologia (una seconda, ampliata sarebbe poi uscita nel 2000, e una terza segu\u00ec nel 2011) negli \"Oscar\" Mondadori. Tenne la presidenza infine nel 1982, dopo esserne stata nel 1978 fondatrice, per onorare la memoria del poeta, del \"Centro Internazionale Eugenio Montale\", ora \"Universitas Montaliana\", e del \"Premio Montale\".\nNegli anni '80 fu autrice e/o conduttrice di alcuni programmi per Radio Rai.\nGli ultimi anni.\nCoronamento della storia e del percorso poetico dell'autrice \u00e8 \"Giovanna d'Arco\" (1990), poema in ottave di endecasillabi senza rima che testimonia un lungo interesse dell'autrice per questo personaggio. In quest'opera Maria Luisa Spaziani si proponeva di reinventare in una narrazione popolaresca e fabulosa in versi, attraverso il personaggio di Giovanna d'Arco, i suoi oltre cinquant'anni d'ininterrotta e costante attivit\u00e0 letteraria, giornalistica e di ricerca. Il poemetto, in un adattamento per frammenti, ha trovato una trasposizione teatrale poetica e visionaria nella regia di Fabrizio Crisafulli (\"Jeannette\", 2002).\nMaria Luisa Spaziani ha scritto numerosi articoli, apparsi su riviste e quotidiani, saggi critici e una raccolta di racconti, \"La freccia\" (2000). \u00c8 stata tre volte candidata al Premio Nobel per la letteratura, nel 1990, 1992 e 1997. \u00c8 stata presidente onorario del Concorso \"L'anima del bosco\", nato nel 2006 e promosso da Magema Edizioni, e presidente onorario del Premio Internazionale Torino in Sintesi riguardante il genere aforistico.\nNel 2012 la sua carriera fu onorata con la pubblicazione del Meridiano Mondadori dedicato alla sua opera poetica. Per diversi anni aveva fatto parte della giuria del Premio letterario internazionale Giuseppe Tomasi di Lampedusa e del Premio Internazionale Mario Luzi.\nLa morte.\nMor\u00ec improvvisamente nella sua abitazione a Roma il 30 giugno 2014, all'et\u00e0 di 91 anni; i funerali vennero celebrati il 2 luglio presso la Basilica di Santa Maria in Montesanto, nota come la Chiesa degli Artisti a Piazza del Popolo; dopo la cerimonia funebre \u00e8 stata tumulata nel Cimitero Monumentale del Verano.\nIl suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nOnorificenze e riconoscimenti.\nCavaliere dell'Ordine delle Palme accademiche (Francia) \nPalazzo Farnese (sede dell'ambasciata), Roma 2011"}
{"id": "1107043", "revid": "5585", "url": "https://it.wikipedia.org/wiki?curid=1107043", "title": "The British Bulldogs", "text": "I British Bulldogs sono stati un tag team di wrestling attivo nella New Japan Pro-Wrestling e nella World Wrestling Federation tra il 1983 e il 1990, formata da Davey Boy Smith e Dynamite Kid.\nI British Bulldogs sono considerati uno dei migliori tag team della storia del wrestling.\nCarriera.\nGli esordi.\nLa loro carriera cominci\u00f2 in Inghilterra; i due iniziarono a lottare insieme per via della parentela che li lega. Furono notati da uno scout della Stampede Wrestling che li convinse a trasferirsi alla corte di Stu Hart in Canada. Nel corso del loro \"stint\" nella SW i due diedero vita ad un feud che li port\u00f2 a scontrarsi l'uno contro l'altro. Il feud continu\u00f2 anche nel corso della loro permanenza in Giappone, quando lottarono nella New Japan Pro-Wrestling. Poco tempo dopo Smith e Dynamite Kid tornarono a lottare in tag team sia nella SW che nella NJPW. Nel 1984 i due lasciarono la NJPW per passare alla storica federazione rivale, la All Japan Pro Wrestling.\nWorld Wrestling Federation.\nNello stesso anno Vince McMahon acquisto la SW, trasformandola in un \"training camp\" per gli atleti della sua World Wrestling Federation. Questa operazione determin\u00f2 il passaggio alla WWF dei quattro migliori talenti della SW, ovvero i Bulldogs e la Hart Foundation (Bret Hart e Jim Neidhart). Per un breve periodo il duo inglese continu\u00f2 a lottare per la AJPW, ma ben presto firmarono un contratto esclusivo con la WWF.\nIl primo feud intrapreso dai British Bulldogs nella WWF li vide opposti alla Hart Foundation; i quattro diedero vita ad ottimi match che servirono ad entrambi i team per guadagnare rispetto ed approvazione da parte dei fan e della dirigenza della federazione. Il primo grande traguardo raggiunto dai Bulldogs \u00e8 la vittoria del WWF World Tag-Team Title a WrestleMania 2 a scapito del tag team The Dream Team composto da Brutus Beefcake e Greg Valentine; all'angolo degli inglesi c'erano Captain Lou Albano ed Ozzy Osbourne. I due difesero pi\u00f9 volte con successo il titolo conquistato. Nel 1986 Dynamite Kid fu costretto ad un lungo stop per un infortunio alla schiena; durante la sua assenza, Davey Boy Smith continu\u00f2 a lottare diversi match validi per la difesa del titolo, affiancato da partner differenti.\nIl 26 gennaio 1987 persero il titolo in favore della Hart Foundation in un match che vide Dynamite Kid cos\u00ec debilitato da dover essere accompagnato sul ring da Davey Boy Smith; fu quest'ultimo a portare avanti gran parte del match.\nDopo un certo periodo di tempo concesso dalla dirigenza per recuperare le forze, i Bulldogs fecero ritorno sul ring per continuare il loro feud contro la Hart Foundation e l'\"arbitro malvagio\" Danny Davis, il quale, secondo la storyline, aiut\u00f2 gli Hart a conquistare la cintura. I team si scontrarono a WrestleMania III, con Tito Santana accanto ai Bulldogs.\nIn occasione del loro ritorno sul ring al duo fu affidato un bulldog, chiamato Matilda, che li avrebbe accompagnati nel loro percorso verso il ring; il cane fu anche il fulcro del feud che il duo inglese ebbe con gli Islanders, quando il tag team samoano lo rap\u00ec (secondo la storyline).\nI British Bulldogs lasciarono la WWF dopo Survivor Series 1988 a causa dei forti contrasti nati nel backstage tra Dynamite Kid e Jacques Rougeau.\nLa fine.\nNel 1990 Davey Boy Smith costrinse i British Bulldogs ad un brusco ritiro dall'annuale Real World Tag League Tournament dell'AJPW poich\u00e9 di nuovo sotto contratto con la WWF; Smith utilizz\u00f2 come scusa per l'abbandono un fantomatico grave incidente in macchina di Dynamite Kid, il quale non avrebbe potuto lottare. Davey Boy Smith inoltre aveva provveduto a registrare il marchio \"British Bulldog\" durante il primo periodo passato nella WWF; decise perci\u00f2 che al suo ritorno sui ring WWF avrebbe utilizzato il nome \"British Bulldog\", impedendo formalmente a Dynamite Kid di partecipare a qualunque show di wrestling nel Regno Unito presentandosi come \"uno dei British Bulldogs\". I rapporti tra i due divennero aspri e Dynamite nel corso di diverse interviste rese pubblico l'odio che provava per Smith. A prendere il posto di Davey Boy nel Real World Tag League tournament fu Johnny Smith ed il duo (i \"British Bruisers\") continu\u00f2 a lottare nella All Japan Pro Wrestling, riuscendo anche a conquistare un AJPW All-Asia Tag Team Championship. I Bruisers ebbero per\u00f2 vita breve: gli effetti del massiccio uso di steroidi, l'uso di uno stile di lotta ad alto impatto e la cocaina resero la vita di Dynamite Kid un inferno. Fu costretto ad annunciare il suo ritiro il 6 dicembre del 1991."}
{"id": "1107048", "revid": "1335892", "url": "https://it.wikipedia.org/wiki?curid=1107048", "title": "Wadi Araba", "text": "Il Wadi \u02bfAraba o Arava (, traslitterato ; in ebraico \u05d4\u05b8\u05e2\u05b2\u05e8\u05b8\u05d1\u05b8\u05d4 ossia \"Ha-Arav\u00e0\") \u00e8 un uadi che si estende, per 166\u00a0km, tra il Mar Morto a nord e il Golfo di Aqaba (o Golfo di Eilat) a sud, segnando il confine fra lo Stato di Israele a ovest e la Giordania a est. Questa valle di origine fluviale fa parte dell'estrema sezione settentrionale della struttura tettonica della \"Rift Valley\".\nStoria.\nNel periodo neolitico fino alla prima parte dell'et\u00e0 del bronzo, la regione del Wadi Araba era meno arida, pi\u00f9 popolata ed un centro per l'estrazione del rame. L'area pi\u00f9 fertile del wadi si trovava nella zona centro-orientale presso l'attuale villaggio di al-Risha, nelle cui vicinanze - durante il periodo nabateo/romano - venivano estratti granati e pietra calcarea. Si \u00e8 supposto che nella regione fossero localizzate le miniere di rame del Re Salomone citate nella Bibbia, ma non ci sono evidenze archeologiche di attivit\u00e0 estrattive e di lavorazione del rame nel periodo storico corrispondente. Almeno dall'XI secolo a.C. fino alle guerre giudaiche, la regione a sud del Mar Morto che comprende il wadi e il deserto del Negev era la patria degli Edomiti, una popolazione di lingua semitica citata anche nel racconto biblico. Il 26 ottobre 1994, a nord di Eilat sul confine giordano, fu firmato il trattato di pace israelo-giordano.\nGeografia.\nTopograficamente, la valle \u00e8 divisa in tre parti. Dal Golfo di Aqaba il terreno gradualmente sale di quota verso nord raggiungendo, dopo 77\u00a0km, un'altitudine di 230\u00a0m s.l.m. Da questa altitudine alla linea di displuvio tra il bacino idrografico del Mar Morto e quello del Mar Rosso, il terreno gradualmente si abbassa fino a 15\u00a0km a sud del Mar Morto. Da l\u00ec, il Wadi \u02bfAraba scende rapidamente di quota fino a raggiungere il lago che si trova a 422\u00a0m sotto il livello del mare, la depressione pi\u00f9 profonda della superficie emersa (e libera da ghiacci) della Terra.\nIl Wadi Araba \u00e8 una regione estremamente arida e calda e, conseguentemente, molto poco popolata. Sul versante giordano gli insediamenti sono praticamente assenti, mentre su quello israeliano sono limitati ad alcuni kibbutz. Il pi\u00f9 vecchio kibbutz del wadi \u02bfAraba \u00e8 Yotvata, fondato nel 1957 e che ha ricevuto questo nome dal pi\u00f9 antico centro urbano del wadi citato sulla Bibbia. Il kibbutz Lotan - uno dei pi\u00f9 recenti - \u00e8 un centro noto per birdwatching.\nLa valle presenta diverse attrattive archeologiche, geologiche e naturalistiche come il parco nazionale israeliano della Valle di Timna, di particolare interesse per i suoi reperti preistorici e che ospita, oltre alle pi\u00f9 antiche miniere di rame del pianeta (IV millennio a.C.), alcune suggestive formazioni naturali arenacee chiamate \"colonne di Re Salomone\". Sul versante giordano si trova il Wadi Rum, in parte filmato nella pellicola cinematografica \"Lawrence d'Arabia\" di David Lean."}
{"id": "1107050", "revid": "124123", "url": "https://it.wikipedia.org/wiki?curid=1107050", "title": "Sangharakshita", "text": "\u00c8 il fondatore dell'Ordine degli Amici del Buddhismo Occidentale (FWBO), e dell'Ordine dei Buddhisti Occidentali (WBO). \u00c8 uno studioso di buddhismo occidentale ammirato per il suo operato di diffusione degli insegnamenti e visto con sospetto da qualche suo ex-discepolo che lo accusa di narcisismo mediatico.\nBiografia.\nSangharakshita \u00e8 nato a Tooting a Londra nel 1925. Durante la sua infanzia fu costretto a letto per due anni a causa di una diagnosi infausta sulle condizioni cardiache. Cos\u00ec occup\u00f2 il tempo leggendo, acquisendo dimestichezza sulle nozioni di arte, cultura e filosofia. A sedici anni lesse una copia del Sutra di diamante e quindi ebbe un'esperienza mistica dalla quale ebbe conferma di essere Buddhista e di esserlo sempre stato. Durante la Seconda guerra mondiale fu inviato in India dove rimase oltre il termine della guerra per ottenere l'ordinazione di Bhikkhu.\nIndia.\nAl termine della guerra, durante la smobilitazione decise di restare a vivere in India. Rinunci\u00f2 ai suoi averi e bruci\u00f2 i documenti d'identit\u00e0. Per i due anni che seguirono viaggi\u00f2, accompagnato, per l'India del Sud per lo pi\u00f9. Elemosinarono il cibo e praticarono la meditazione. In questo periodo conobbe molti insegnanti Hindu come Ramana Maharshi ed entr\u00f2 in contatto con la Mahabodhi Society. Al termine di questo ciclo itinerante, Sangharakshita era determinato ad essere ordinato come monaco buddhista. A questo scopo prese un treno per Delhi con il suo compagno spirituale per poi raggiungere Sarnath. I monaci del posto furono sospettosi nei confronti di due sconosciuti venuti dal nulla e si rifiutarono di ordinarli. Allora viaggiarono a piedi fino a Kushinara dove ottenere l'ordinazione di noviziato (shramana) dal monaco Burmese U Chandramani. Tuttavia, pur avendo loro concesso il noviziato, i monaci del posto decisero anche di non impartire loro nessun insegnamento, indirizzandoli allo scopo dal professore di Pali Bhikkhu Jagdish Kashyap presso l'Universit\u00e0 Hindu di Benares dove rimasero per otto mesi studiando il Pali, l'Abhidhamma e la logica buddhista. Al termine di questo periodo Sangharakshita e Kashyap organizzarono una serie di incontri pubblici nella regione del Darjeeling.\nKashyap, che stava programmando di ritirarsi dall'insegnamento, lo abbandon\u00f2 sbrigativamente nella cittadella di Kalimpong con l'imperativo testuale di \"lavorare per il bene del Buddhismo\". Quella cittadina sulle colline fu la sua base per 14 anni fino al ritorno in Inghilterra nel 1966.\nNonostante l'ordinazione Theravada, nel suo peregrinare incontr\u00f2 molti maestri spirituali tra i quali i pi\u00f9 influenti furono i tibetani buddhisti fuggiti dopo l'occupazione cinese negli anni cinquanta.\nForse il pi\u00f9 influente fu Dhardo Rimpoche che gli fu anche amico e dal quale ricevette l'ordinazione di Bodhisattva che non richiede la vita monastica e il cui voto centrale \u00e8 l'impegno a ottenere la buddhit\u00e0 per il bene di tutti gli esseri dell'universo con la differenza pi\u00f9 importante rispetto al voto monastico che si deve essere disposti a commettere una delle azioni non virtuose del corpo e della parola per compassione verso gli altri. A questo si aggiungono altre 18 promesse.\nC. M. Chen fu l'altro maestro al di fuori degli insegnamenti degli anziani che lo influenz\u00f2 molto sulla pratica Ch'an e Vajrayana.\nRitorno ad Occidente.\nA met\u00e0 degli anni sessanta Sangharakshita ricevette un invito a visitare l'Inghilterra come supporto ad una disputa emersa all'Hampstead Buddhist Vihara. L'approccio di Sangharakshita abbracciava molti cordoni della tradizione buddhista, in contrasto con lo stile Theravadin al vihara(monastero), e cos\u00ec ebbe la meglio su entrambi i contendenti. Cap\u00ec allora che esisteva una necessit\u00e0 ed anche un esplicito desiderio tra i suoi amici di un insegnamento approfondito, pronti a riceverlo umilmente, cos\u00ec decise di restare in Inghilterra.\nMentre in India era impegnato in un tour di addio ricevette una lettera dall'Inghilterra per avvisarlo che non era pi\u00f9 gradito all'Hampstead Vihara, per cui non part\u00ec. Al comitato organizzatore dell'Hampstead Vihara giunsero voci screditanti sulla natura della sua amicizia profonda con Terry Delamare che tuttavia era eterosessuale. Ma quantunque cos\u00ec fosse, c'erano altre voci su come Sangharakshita avesse la capacit\u00e0 di persuadere giovani eterosessuali ad avere rapporti sessuali con lui per la loro \"crescita spirituale\".\nCos\u00ec dopo essersi consultato con i suoi mentori ed amici indiani tra cui Dhardo Rimpoche, decise di tornare in Inghilterra per fondare un nuovo movimento buddhista prima con l'istituzione de Amici dell'Ordine Buddhista Occidentale (FWBO) nel 1967 e poi dell'Ordine Buddhista Occidentale (WBO) l'anno successivo quando ordin\u00f2 i primi seguaci.\nLa prima sede del nuovo movimento fu il seminterrato di un negozio in Monmouth Street a Londra, dove Sangharakshita non solo conduceva sedute meditative e pujas e guidava sessioni di dibattito, ma anche disponeva i cuscini, faceva il the e a fine della giornata ripuliva.\nL'FWBO (\"Friends of the Western Buddhist Order\") e il WBO (\"Western Buddhist Order\") si prefiggono l'obbiettivo di introdurre il buddhismo in occidente senza il settarismo del buddhismo orientale. Oggi l'FWBO \u00e8 un movimento internazionale in crescita, membro dell'Unione Buddhista Europea alla quale l'Unione Buddhista Italiana \u00e8 ufficialmente associata.\nInsegnamenti distintivi.\nSangharakshita \u00e8 in parte conservatore e in parte radicale. Enfatizza gli insegnamenti basilari come l'impermanenza e le Quattro Nobili Verit\u00e0, e allo stesso tempo scarta gli insegnamenti che a lui sembrano superflui. Ordinato come Bhikku Theravadin esper\u00ec iniziazioni tantriche da lama tibetani.\nLa ricerca della protezione \u00e8 diventato il tema centrale nel suo ambito di insegnamento. Vede in questa ricerca la causa principale del diventare buddhista e dell'esserlo. Secondo lui per rispondere alla sofferenza e alla insoddisfazione tutti cercano protezione rifugiandosi in vari ambiti come le relazioni, il sesso, la cioccolata, i feticci. Invece la vera protezione, in linea con l'insegnamento buddhista, \u00e8 garantita dai Tre Gioielli e cio\u00e8 Buddha, il Dharma e lo Sangha. Il buddhista \u00e8 chi ottiene protezione dai Tre Gioielli.\nSi pu\u00f2 tracciare l'evolversi di questo pensiero attraverso i suoi scritti. In \"A Survey of Buddhism\" suggerisce che il Bodhisattva \"Mahasattva\" allaccia i fili dei vari insegnamenti. Qualche anno pi\u00f9 tardi in \"Three Jewels\" \u00e8 invece centrale la ricerca della protezione. Approfondisce in seguito il concetto in \"A History of My Going For Refuge\" asserendo che \"questa ricerca\" era originariamente intesa per \"buddhismo\".\nIn questo libro traccia un ordine gerarchico per i praticanti.\nLa \"ricerca etnica\" \u00e8 quando si nasce in una cultura buddhista e la pratica \u00e8 l'effetto dell'ambiente circostante pi\u00f9 che di un impegno personale. La \"ricerca provvisoria\" \u00e8 quando si decide di impegnarsi nella pratica. La \"ricerca effettiva\" \u00e8 quando la pratica \u00e8 centrale e quindi l'impegno si manifesta nei comportamenti etici e l'abilit\u00e0 \u00e8 tangibile. La \"ricerca reale\" \u00e8 quando insorge il Bodhicitta che procede verso il risveglio. La \"protezione assoluta\" \u00e8 l'ottenimento del Dharmak\u0101ya.\nL'altro tema chiave del suo insegnamento \u00e8 l'importanza dell'amicizia. Le lodi dell'amicizia spirituale (\"Kalyana mitrata\") frequenti nei commentari buddhisti hanno spinto Sangharakshita ad incoraggiare i suoi seguaci ad esplorare l'amicizia come pratica spirituale. Infatti si dice che l'Ordine che ha fondato \u00e8 semplicemente una rete di amicizie tra persone in \"ricerca effettiva\".\nIl WBO non \u00e8 monastico o laico, e questo aspetto dell'insegnamento ha trovato disapprovazioni tra i buddhisti tradizionali. Di proposito ha voluto moderare la distinzione tra laici e monaci perch\u00e9 in India ha osservato che spesso i monaci non andavano oltre i dibattiti, e molti laici devoti invece erano dei praticanti effettivi(\"ricerca effettiva\").\nIl Buddhismo Mah\u0101y\u0101na attraverso testi come il Vimalak\u012brti Nirde\u015ba S\u016btra critica esplicitamente l'idea che solamente i monaci possano praticare effettivamente tuttavia il WBO \u00e8 il solo dove l'accento \u00e8 posto unicamente sulla \"ricerca effettiva\". Dal momento che i membri dell'ordine non sono necessariamente celibi o nubili, i monaci e le monache degli ordini tradizionali di solito li considerano laici anche se i membri stessi del WBO che praticano a tempo pieno non si considerano del tutto laici e allo stesso tempo non monaci in quanto non necessariamente seguono il codice monastico (\"Vinaya\").\nL'altro insegnamento enfatizzato da Sangharakshita \u00e8 il concetto dei due tipi di Origine Dipendente o Coproduzione condizionata. Il primo, familiare ai pi\u00f9, suggerisce che le cose si originano reciprocamente e che si passa continuamente da uno stato all'altro come la nascita e la morte, il piacere e il dolore. Da questa prospettiva il raggiungimento del Nirvana \u00e8 la distruzione di questi cicli. Il secondo suggerisce che alcune cose si originano dipendentemente da cause e procedono in maniera progressiva come la sofferenza conduce alla fede, quindi la fede alla gioia e cos\u00ec via. Da questo punto di vista il Nirvana \u00e8 originato dipendentemente come trapela da alcuni testi del canone Pali trascurati dai theravadin. Tuttavia questo particolare insegnamento ha il merito di mostrare come l'Origine Dipendente sia un modello di realt\u00e0 che contiene ogni cosa, ad esempio tanto il trascendente quanto il fenomenico, tanto il profondo quanto il manifesto (v. vacuit\u00e0)."}
{"id": "1107052", "revid": "122387574", "url": "https://it.wikipedia.org/wiki?curid=1107052", "title": "Royston Vasey", "text": "Royston Vasey \u00e8 una piccola cittadina immaginaria della serie televisiva The League of Gentlemen, situata da qualche parte nel nord dell'Inghilterra.\nLa citt\u00e0 a cui ci si \u00e8 ispirati per Royson Vasey \u00e8 Hadfield, nel Derbyshire. In questa cittadina nei pressi di Manchester sono state girate numerosissime scene della serie. Reali ad esempio sono: la macelleria di Hilary Briss, la statua della vittoria alata del \"War Memorial\" e la pensione \"Windermere's\".\nIl nome della cittadina Royston Vasey \u00e8 in realt\u00e0 il vero nome del comico Roy 'Chubby' Brown, che interpreta nella serie \"The League of Gentlemen\" il sindaco di Royston Vasey."}
{"id": "1107068", "revid": "174925", "url": "https://it.wikipedia.org/wiki?curid=1107068", "title": "Levita", "text": ""}
{"id": "1107069", "revid": "84254529", "url": "https://it.wikipedia.org/wiki?curid=1107069", "title": "Marmo proconnesio", "text": "Il marmo proconnesio (\"marmor proconnesium\" in latino) \u00e8 una variet\u00e0 di marmo bianco tra le pi\u00f9 utilizzate nell'impero romano.\nStoria.\nLa variet\u00e0 presenta un colore bianco, con sfumatura cerulee, uniforme o con venature grigio-bluastre ed ha cristalli grandi.\nLe cave si trovavano nell'isola del Proconneso (nome antico in greco \"Prokonnesos\", nel mar di Marmara, dal greco \"marmaros\", \"marmo\") e dipendevano amministrativamente dalla citt\u00e0 antica di Cizico, sulla vicina costa anatolica.\nLe prime esportazioni del marmo dalle cave dell'isola, utilizzate localmente gi\u00e0 in epoca greca, risalgono alla seconda met\u00e0 del I secolo d.C.: tra i pi\u00f9 antichi esempi di esportazione sono gli elementi architettonici del restauro del tempio di Venere a Pompei, dopo il terremoto di Pompei del 62.\nNel corso del II e III secolo l'esportazione si diffuse nelle regioni orientali dell'impero, a Roma e lungo il corso del Danubio. Nel IV secolo fu uno dei marmi meno costosi nell'elenco dell'Editto dei prezzi di Diocleziano, e uno di quelli pi\u00f9 largamente diffusi, a motivo principalmente del vantaggio assicurato dalla maggiore facilit\u00e0 di trasporto, essendo le cave sul mare. Fu il principale marmo impiegato agli inizi del IV secolo nella costruzione di Costantinopoli.\nLe cave erano di propriet\u00e0 imperiale e le pi\u00f9 importanti si trovavano presso le localit\u00e0 di Monastyr, Kavala e Saraylar. Producevano in serie elementi architettonici, vasche e sculture decorative, e sarcofagi. Nelle cave stesse i manufatti venivano sbozzati secondo le indicazioni dei committenti, per essere poi completati al loro arrivo. Dal IV secolo si svolsero sul posto tutte le fasi della lavorazione e i manufatti erano esportati ad uno stadio di lavorazione quasi completo."}
{"id": "1107071", "revid": "158913", "url": "https://it.wikipedia.org/wiki?curid=1107071", "title": "Efraim", "text": "La scolastica ritenne tuttavia che queste informazioni fossero state aggiunte successivamente per fare in modo che la trib\u00f9 fosse legata alle altre da un antenato che le desse il nome e fosse imparentato con gli altri patriarchi. La Torah spiega che il nome Efraim significa \"doppiamente fecondo\", riferito all'attitudine del padre di avere figli, soprattutto quando si trovava in Egitto (che nella Torah viene definita \"la terra della sua afflizione\").\nNel racconto biblico l'altro figlio di Giuseppe \u00e8 Manasse e Giuseppe stesso \u00e8 uno dei figli di Rachele e Giacobbe (l'altro \u00e8 Beniamino). Gli studiosi della Bibbia considerano ovvio, per la sovrapposizione geografica e per come vengono trattate nei brani pi\u00f9 antichi, che quelle di Efraim e Manasse fossero inizialmente considerate come una sola trib\u00f9, vale a dire quella di Giuseppe; secondo i biblisti, Beniamino avrebbe anch'egli fatto parte, in origine, di questa unica trib\u00f9, ma che il racconto biblico di Giuseppe e di suo padre sia andato perduto.\nUn certo numero di studiosi sospetta che la distinzione delle \"trib\u00f9 di Giuseppe\" (incluso Beniamino) \u00e8 da intendersi che essi erano i soli Ebrei a giungere in Egitto facendone ritorno, mentre le principali trib\u00f9 emersero semplicemente come una subcultura dai Canaaniti e rimanendo sempre in Cananea. In accordo con questa teoria, la storia della visita di Giacobbe a Laban per ottenere una moglie, avrebbe avuto origine come una metafora che sottendesse quella migrazione; in essa la propriet\u00e0 e la famiglia ottenuta da Laban rappresentavano il rafforzamento delle trib\u00f9 di Giuseppe dall'epoca del ritorno dall'Egitto; seguendo gli esegeti, la versione Jahwist del racconto su Laban cita le sole trib\u00f9 di Giuseppe e Rachele a non fa in alcun modo menzione delle altre matriarche tribali.\nNella Torah, la definitiva priorit\u00e0 della trib\u00f9 di Efraim \u00e8 fatta discendere dal raggiro di Giuseppe a Giacobbe, cieco e agonizzante, nel benedire Efraim prima di Manasseh. Il testo che descrive la benedizione esibisce un hapax legomenon - il termine \u05e9\u05db\u05dc (\"sh-k-l\") - che la letteratura rabbinica classica ha interpretato in maniere esoteriche; altre fonti rabbiniche collegano il termine con \"shikkel\", intendendone il significato come se Giacobbe stesse \"spogliando\" Manasseh in favore di Ephraim; mentre altre fonti rabbiniche argomentano che esso si riferisca al potere di Giacobbe nell\"'istruire \" e guidare lo Spirito santo. Nelle fonti rabbiniche classiche, Efrem \u00e8 descritto come di natura dimessa e non egoista.. Queste fonti dichiarano essere indice di modestia e di altruismo, e una visione profetica di Giosu\u00e8, l'aver Giacobbe data ad Efraim la priorit\u00e0 su Manasseh, il maggiore tra i due; in queste fonti Giacobbe \u00e8 stimato come sufficientemente giusto perch\u00e9 Dio sostenesse la benedizione in suo onore, rendendo quella di Ephraim la trib\u00f9 guida."}
{"id": "1107080", "revid": "634851", "url": "https://it.wikipedia.org/wiki?curid=1107080", "title": "Foreign Affairs (album)", "text": "Foreign Affairs \u00e8 il quinto album del cantautore statunitense Tom Waits.\nTracce.\nTutte le canzoni, eccetto dove indicato, sono state scritte da Tom Waits"}
{"id": "1107081", "revid": "1543377", "url": "https://it.wikipedia.org/wiki?curid=1107081", "title": "Serenata di Scappino", "text": "La Serenata di Scappino (in corso Sirinatu di Scappinu) del poeta e scrittore corso Salvatore Viale \u00e8 considerato come il primo testo di letteratura in c\u00f2rso. Si trova nel Quarto Canto della Dionomachia, opera quasi totalmente scritta in italiano da Viale e stampata per la prima volta a Bastia nel 1817."}
{"id": "1107082", "revid": "123417707", "url": "https://it.wikipedia.org/wiki?curid=1107082", "title": "Valamiro", "text": "Combatt\u00e9 al fianco di Attila e dei suoi successori contro l'Impero romano e i barbari ribelli, ma in seguito guid\u00f2 la lotta degli Ostrogoti contro gli Unni per riguadagnare la loro indipendenza.\nValamiro era il figlio di Valandario e cugino di re Torismondo. All'assassinio di Bleda, gli Ostrogoti restaurarono la monarchia. Egli regn\u00f2 assieme ai fratelli Teodemiro e Vidimero. Come vassallo sotto la signoria di Attila, Valamiro aiut\u00f2 il suo signore ad attaccare le province danubiane dell'Impero romano (447) e comand\u00f2 il contingente ostrogoto dell'esercito di Attila durante la Battaglia dei Campi Catalaunici, battaglia in cui anche i fratelli erano presenti. Alla morte del re unno (453), Valamiro e i fratelli rimasero fedeli agli Unni, aiutandoli nella battaglia del fiume Nedao.\nLe guerre goto-unniche.\nNel 456 gli ostrogoti subirono l'attacco a sorpresa da parte degli Unni, avviando cos\u00ec la prima guerra goto-unna, ma riuscirono a respingerli fino in Scizia. Nel 457, gli Ostrogoti si insediarono come federati in Pannonia. Una seconda fase della guerra part\u00ec nel 458, ma l'unico risultato fu un consolidamento da parte degli Ostrogoti nei confronti di Costantinopoli, il cui governo cominci\u00f2 a versare loro un tributo annuo di trecento libbre d'oro.\nNel 463 scoppi\u00f2 la seconda guerra gotica, in cui Dengizich, figlio di Attila, assedi\u00f2, tramite alcune popolazioni unne che era riuscito a sottomettere lungo le rive del basso corso del Danubio, come gli Ulzinguri, gli Angisciri, i Bittugori e i Bardori, la citt\u00e0 di Bassiana, situata tra Sindisunum e Sirmio. Essi furono respinti.\nUna disputa riguardante il tributo annuale versato dall'Impero caus\u00f2 l'attacco di Valamiro contro Costantinopoli, dal 459 al 462: infine l'imperatore Leone I accett\u00f2 di pagare un tributo annuale in oro ai Goti. Durante un attacco degli Sciri, Valamiro fu disarcionato e ucciso. Al trono degli Ostrogoti continuarono a regnare i fratelli Teodemiro e Vidimero.\nIl suo nome significa \"di buona volont\u00e0\"."}
{"id": "1107083", "revid": "767487", "url": "https://it.wikipedia.org/wiki?curid=1107083", "title": "Shut Up and Sing", "text": "Shut Up &amp; Sing (\"Dixie Chicks: Shut Up &amp; Sing\") \u00e8 un documentario del 2006 prodotto e diretto da Barbara Kopple e Cecilia Peck.\nIl film \u00e8 stato presentato in anteprima italiana al Festival di Roma nell'ottobre 2006.\nTrama.\nIl film segue per tre anni le vicende del popolare trio country texano Dixie Chicks.Il gruppo fu al centro di una celebre controversia in seguito ad una critica espressa in pubblico nel marzo 2003 dalla cantante Natalie Maines al presidente degli Stati Uniti George W. Bush per la guerra in Iraq nel corso di un concerto a Londra. La battuta determin\u00f2 l'ostracizzazione del gruppo da parte di numerosi mass media statunitensi: nei mesi successivi la maggior parte delle radio country del paese si rifiutarono di trasmettere i brani delle Dixie Chicks.\nPassaggi televisivi.\nIl documentario \u00e8 stato trasmesso da Raiuno in prima visione in chiaro venerd\u00ec 11 maggio 2012."}
{"id": "1107084", "revid": "110157", "url": "https://it.wikipedia.org/wiki?curid=1107084", "title": "Universit\u00e0 Abderrahmane Mira di Bugia", "text": "L'Universit\u00e0 Abderrahmane Mira di B\u00e9ja\u00efa (in arabo: \ufea0\ufe8e\ufee3\ufecc\u0640\u0629 \ufecb\ufe92\ufeaa\ufe8d\ufedf\ufeae\ufea3\ufee4\ufe8e\ufee5 \ufee3\ufef4\ufeae\ufee9 , in berbero Tasdawit n Bgayet) \u00e8 un'universit\u00e0 algerina, ubicata a B\u00e9ja\u00efa, nella regione berberofona della Cabilia.\nLa fondazione.\nIl primo nucleo dell'universit\u00e0 furono gli Istituti Nazionali di Insegnamento Superiore in Scienze naturali e in Elettrotecnica, costituiti nel 1983 e quello in Chimica industriale, fondato nel 1986. Dopo un periodo in cui tali Istituti nazionali di insegnamento superiore vennero gestiti unitariamente da un Consiglio di coordinamento (dal 1987), nel 1992 venne fondato il \"Centro Universitario\" di B\u00e9ja\u00efa (decreto esecutivo n\u00ba 92-294 del 7 luglio 1992), che divenne poi \"Universit\u00e0\" nel 1998 (decreto esecutivo n\u00ba 98-218 del 7 luglio 1998). Al momento della sua creazione, nel 1983, poteva contare su solo 250 studenti. Da allora la crescita \u00e8 stata continua ed oggi se ne calcolano 22.792 (dati del 2006).\nAttualmente l'ateneo comprende 4 facolt\u00e0 e ventotto dipartimenti:\nGli studi berberi.\nDopo l'universit\u00e0 di Tizi Ouzou, anche quella di Bgayet \u00e8 dotata di un Dipartimento di lingua e cultura amazigh, istituito nel 1991. "}
{"id": "1107094", "revid": "1543377", "url": "https://it.wikipedia.org/wiki?curid=1107094", "title": "Gypsy punk", "text": "Il gypsy punk (noto anche come immigrant punk) \u00e8 un sottogenere del punk rock che fonde le sonorit\u00e0 \"gypsy\" (zingare), nate e sviluppatesi nell'Europa dell'est nel XVIII secolo, con quelle del punk rock.\nLe gypsy punk band spesso combinano i ritmi e le strumentazioni tipiche del rock, con strumenti tipici delle culture dell'est Europa come batteria, tamburellofisarmonica, violino, tromba e sassofono. Nonostante il termine \"gypsy\" si riferisca all'Est slavo, parecchi gruppi provengono da altri paesi, spesso con influenze dalla musica popolare russa e ebraica e world music.\nSpesso questo genere pu\u00f2 essere cantato in diverse lingue. Uno dei primi gruppi rock a incorporare elementi di musica punk e zigana furono i Motherhead Bug, attivo principalmente nei primi anni '90. I principali esponenti del genere sono i Gogol Bordello, che per primi hanno iniziato ad utilizzare il termine \"gypsy punk\" in riferimento al proprio stile musicale.\nSebbene questo complesso non sia stato l'iniziatore della corrente, \u00e8 certamente quello di maggior successo commerciale ed esposizione mediatica.\nStoria.\nL'origine del termine Gypsy Punk pu\u00f2 essere discutibile, ma si concorda sul fatto che la cultura rom sia il modo in cui \u00e8 iniziata. I roman\u00ec, che sono sparsi in tutto il mondo, hanno influenzato l'industria della musica nell'ovest attraverso gruppi come i Gogol Bordello. La strumentazione est-europea e tradizionale e i testi multilingue sono entrambe caratteristiche comuni della musica roman\u00ec. Nel caso dei Gogol Bordello, il ritmo ottimista e il \"canto urlato alla punk\" insieme a queste caratteristiche comuni zigane creano un esempio concreto di ci\u00f2 che \u00e8 noto come Gypsy punk. \"La parola \"gypsy\" affiancata al termine \"punk\" ha implicazioni interessanti in quanto il punk racchiude in s\u00e9 un particolare modo di ribellione, anarchia e resistenza in un contesto occidentale\" che \u00e8 bene notare dal momento che al tempo Gogol Bordello e altre band stavano introducendo questo genere, \"il movimento punk \u00e8 stato identificato nella cultura di massa con l'affermazione definitiva dell'annientamento delle norme musicali e sociali, respingendo collettivamente le regole del passato a causa del presente e futuro cupo e ipocrita che hanno fornito\". Questo per dire che i rom che si sono stabiliti in Occidente hanno preso elementi dalla \"musica Rom in uno stile che \u00e8 in debito con il punk occidentale\" Poich\u00e9 il Gypsy punk \u00e8 una miscela di musica tradizionale e musica popolare nella cultura occidentale, i rom stanno colonizzando e apparentemente si stanno insediando in una loro libera identit\u00e0. La musica stessa \"\u00e8 considerata un movimento post-coloniale\".\nFilosofia.\nSin dalle loro migrazioni dalla loro patria originaria in India, i rom sono stati cos\u00ec diffusi che \"mancano di una patria\". Il Gypsy punk non \u00e8 solo pieno di cultura rom, ma anche della sua mancanza. Per i rom, la musica \u00e8 stata identificata come una \"forma primaria di espressione culturale\" I rom, attraverso i loro legami con l'influenza punk occidentale, hanno creato musica che consente a coloro che suonano di esprimersi e forgiare un'identit\u00e0. \nIl Gypsy punk non \u00e8 solo utilizzato ed eseguito da persone di cultura rom. Il punk incapsula \"ribellione, anarchia e resistenza\". Questi pensieri vengono poi trasferiti al genere ibrido di \"Gypsy Punk\". Ci\u00f2 indica che le esibizioni di zingari e la musica stessa promuovono la libert\u00e0 di coloro che partecipano al genere. \u00c8 una versione romantica delle vite di una vera \u201cgitana\u201d. Invece di essere \"russi\", \"ebrei\", \"est-europei\", ecc. Possono \"articolare le loro identit\u00e0, unendosi allo spettacolo di essere uno zingaro selvaggio e errante\". Facendo sembrare l'attuale cultura gitana qualcosa che non lo \u00e8, \u201cnon considera l'autenticit\u00e0 della rappresentazione rom ma piuttosto replica una versione idealizzata e immaginata di cosa significhi essere uno gitano. "}
{"id": "1107095", "revid": "1573940", "url": "https://it.wikipedia.org/wiki?curid=1107095", "title": "Tragopan temminckii", "text": "Il tragopano di Temminck (Tragopan temminckii ()) \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura 64 cm di lunghezza, per un peso di 1362-1447 g; la femmina 58 cm per 907-1021 g di peso.\nAspetto.\nIl maschio \u00e8 ornato con colori stravaganti e la sua colorazione generale ricorda molto quella del tragopano satiro: la cresta, il collo e il dorso sono rossi con dei punti grigi cerchiati di nero. La coda \u00e8 parzialmente \"beige\" con una fascia terminale nera. Le regioni inferiori sono di colore rosso, costellate da macchie rotonde grigie. Il mento e la pelle nuda della faccia sono di colore blu vivo, con una caruncola blu scuro. Infine, il resto della testa, direttamente in contatto con il collo, \u00e8 nero.\nLa femmina esibisce un misto di tinte nere, marroni e grigie pi\u00f9 discrete che forniscono un eccellente camuffamento.\nBiologia.\nIn natura, i tragopani sono uccelli molto riservati che trascorrono abitualmente le giornate a nascondersi tra il fogliame degli alberi. Vivono da soli o in coppia. Come quelle del tragopano satiro, le parate dei maschi di questa specie sono note per la loro grande complessit\u00e0. Le popolazioni di tragopano di Temminck sono in declino a causa della degradazione dell\"'habitat\" per lo sfruttamento del legname. Sono anche cacciati per le loro piume.\nAlimentazione.\nIn natura, il tragopano di Temminck ha una dieta molto varia. \u00c8 un onnivoro che si nutre prevalentemente di sostanze vegetali: gemme, germogli e foglie di bamb\u00f9, frutta, in particolare di ghiande, bacche e semi; completa la sua dieta mangiando insetti durante la stagione della nidificazione.\nRiproduzione.\nIl nido \u00e8 situato generalmente su un albero. Si tratta spesso del nido abbandonato di un'altra specie che l'uccello si accontenta di ristrutturare. Quando la femmina ha individuato una struttura adeguata, la fodera con foglie e ramoscelli e vi depone la propria covata. Quest'ultima \u00e8 costituita da 3 a 5 uova la cui incubazione dura tra 28 e 30 giorni.\nDistribuzione e habitat.\nEndemico del Sud-est asiatico, questo uccello \u00e8 diffuso dall'Arunachal Pradesh, stato dell'India nord-orientale, ad ovest, fino alle regioni settentrionali del Myanmar e del Tonchino (Vietnam), ad est, e alla Cina centrale, a nord. In quest'ultimo paese, la sua presenza \u00e8 stata segnalata in Tibet, Yunnan, Sichuan, Guangxi, Guizhou, Gansu, Shaanxi, Hubei e Hunan. Come tutti i tragopani, frequenta le foreste di altitudine e i grandi massicci montuosi fino a 4000 metri. Ha una forte preferenza per alcune essenze, soprattutto per i boschetti di bamb\u00f9 e di rododendri che sono una costante e un elemento essenziale del suo \"habitat\". \u00c8 inoltre comune lungo i corsi d'acqua e i torrenti d'alta quota, a bordo dei quali crescono in abbondanza felci e germogli vegetali. All'interno del suo areale, il tragopano di Temminck occupa aree con temperature comprese tra i 5 e i 25 \u00b0C. Predilige zone che ricevono un apporto di pioggia annuo che varia generalmente tra i 200 e i 250 centimetri."}
{"id": "1107098", "revid": "34392", "url": "https://it.wikipedia.org/wiki?curid=1107098", "title": "Parafilie", "text": ""}
{"id": "1107100", "revid": "60344", "url": "https://it.wikipedia.org/wiki?curid=1107100", "title": "Gipsy Punk", "text": ""}
{"id": "1107105", "revid": "228587", "url": "https://it.wikipedia.org/wiki?curid=1107105", "title": "Esperimento Dosadi", "text": "Esperimento Dosadi (\"The Dosadi Experiment\") \u00e8 un romanzo di fantascienza di Frank Herbert del 1977.\nTrama.\nCinque differenti specie di esseri pensanti giocano un ruolo vitale, tra i quali ci sono anche gli umani.\n\u00c8 stata creata la \"confederazione dei senzienti\", la \"Consenzienza\", una sorta di fratellanza cosmica.\nDosadi \u00e8 un pianeta isolato dal resto dell'universo tramite una barriera che oscura il suo sole.\nI suoi abitanti discendono da un popolo che si era sottomesso alla cancellazione della memoria per partecipare a un imponente esperimento psicologico a lungo termine ma alcune delle cose che hanno appreso hanno cos\u00ec terrorizzato gli autori dell'esperimento da indurli alla decisione di distruggere il pianeta."}
{"id": "1107112", "revid": "1428919", "url": "https://it.wikipedia.org/wiki?curid=1107112", "title": "Carl Ritter", "text": "Insegn\u00f2 all'universit\u00e0 di Berlino a partire dal 1820, fu sempre particolarmente interessato allo studio e all'esplorazione dell'Africa.\nSi interess\u00f2 in modo prevalente delle relazione tra la superficie terrestre e l'uomo, mettendo particolarmente in evidenza i fattori sociali e storici rispetto all'ambiente geografico, per cui fu considerato il maggior esponente dell'epoca dell'indirizzo storico della geografia.\nFra i suoi pi\u00f9 famosi allievi ricordiamo Heinrich Barth che effettu\u00f2 varie spedizioni nel Nordafrica (Libia e Egitto) e nell'Africa Ovest (oggi Sudan, Ciad e Mali) e \u00c9lis\u00e9e Reclus, noto geografo anarchico, autore della monumentale (19 voll.) Nouvelle Geographie Universelle."}
{"id": "1107119", "revid": "154639", "url": "https://it.wikipedia.org/wiki?curid=1107119", "title": "Liber antiquitatum biblicarum", "text": "Il Liber antiquitatum Biblicarum \u00e8 un antico manuale di storia biblica da Adamo a Saul, attribuito pseudoepigraficamente a Filone d'Alessandria (I secolo d.C.). L'opera sarebbe stata redatta in lingua ebraica da un ebreo di cultura farisaica vivente in Palestina indicato come Pseudo-Filone; fu poi tradotta in lingua greca mentre nel XVI secolo ne fu pubblicata la versione in latino, l'unica che ci \u00e8 pervenuta. \nSulla data di composizione non c'\u00e8 accordo tra gli studiosi. Secondo alcuni, fra cui il professor Daniel J. Harrington, l'opera fu scritta prima del 70 d.C., mentre altri studiosi, tra cui il professor Howard Jacobson, ritengono l'opera un prodotto della seconda met\u00e0 del II secolo d.C., da collocarsi, probabilmente, durante il regno dell'imperatore Adriano. \nUna delle edizioni moderne \u00e8 stata curata da Guido Kisch: \"Pseudo-Philo's Liber Antiquitatum Biblicarum\", Notre Dame, Indiana, 1949."}
{"id": "1107120", "revid": "88740", "url": "https://it.wikipedia.org/wiki?curid=1107120", "title": "Canossa (disambigua)", "text": ""}
{"id": "1107123", "revid": "287204", "url": "https://it.wikipedia.org/wiki?curid=1107123", "title": "Antoine Rivaroli", "text": "Biografia.\nAntoine Rivaroli, noto come il conte di Rivarol o di Rivaroli, nasce a Bagnols-sur-C\u00e8ze, in Linguadoca, Francia, il 26 giugno del 1753. Di origini italiane, la famiglia proveniva dal Piemonte, fu un esperto linguista, scrittore e giornalista, saggista, oltre che brillante polemista del XVIII secolo.\nNel periodo della Rivoluzione francese si oppose ai moti popolari, schierandosi apertamente con i reali di Francia e a favore del ripristino dell'ordinamento monarchico, nonostante le sue origini fossero umili. Suo padre era un oste, ed egli era il primogenito di sedici figli. Studia in seminario e al termine della sua formazione svolge opera di istitutore.\nNel 1777 Antoine si trasferisce a Parigi, dove frequenta l'alta societ\u00e0 fingendosi conte. Si occupa con grande dispiego di energie della lingua francese, approfondisce la conoscenza della Divina Commedia, e si dedica alla ricerca storica d'ambito romano.\nNel 1782 pubblica la sua prima opera compiuta \"Le chou et le navet\", una parodia dei \"Jardins\" di Jacques Delille. Segue il \"Discours sur l'universalit\u00e9 de la langue fran\u00e7aise\", datato 1784, con il quale partecipa ad un concorso a premi indetto dall'Accademia di Berlino che aveva proposto la risposta ai quesiti: \"Che cosa ha reso universale la lingua francese? Perch\u00e9 merita questo privilegio? C'\u00e8 da presumere che lo manterr\u00e0?\".\nNel 1785 traduce in francese l\"Inferno\" di Dante Alighieri. La fama gli giunge nel 1788 con l'opera scandalosa \"Petit almanach de nos grands hommes\" (\u201cPiccolo almanacco dei nostri grandi uomini\u201d), scritto con de Champcenetz: una carrellata satirica di alcune personalit\u00e0 dell'epoca, dedicata \u201cagli D\u00e8i sconosciuti\u201d. In questi anni collabora alla rivista letteraria \"Mercure de France\" e dal 1790 prende parte, in veste di polemista, alle pubblicazioni delle testate \"Journal politique National\" e \"Actes des Apotres\".\nNel 1790 pubblica \"Petit dictionnaire des grandes hommes de la R\u00e9volution\", ovvero \"Il piccolo dizionario dei grandi uomini della Rivoluzione\", dove \u00e8 ben espressa la sua opposizione al nuovo ordine rivoluzionario: vengono messi alla berlina personaggi come Maximilien de Robespierre, Jean-Paul Marat e Georges Jacques Danton.\nNel 1792 abbandona Parigi per Bruxelles, su consiglio di Luigi XVI, sfuggendo in tal modo agli uomini di Robespierre.\nA Bruxelles, Antoine incontra il legittimista e romantico Chateaubriand, come testimoniato da quest'ultimo nelle \"Memorie d\u2019oltretomba\".\nMuore il 11 aprile 1801 a Berlino."}
{"id": "1107125", "revid": "1073227", "url": "https://it.wikipedia.org/wiki?curid=1107125", "title": "Fabrizio Mobrici", "text": ""}
{"id": "1107126", "revid": "28592", "url": "https://it.wikipedia.org/wiki?curid=1107126", "title": "Georgij Malenkov", "text": ""}
{"id": "1107133", "revid": "174852", "url": "https://it.wikipedia.org/wiki?curid=1107133", "title": "Origo Constantini imperatoris", "text": ""}
{"id": "1107138", "revid": "339392", "url": "https://it.wikipedia.org/wiki?curid=1107138", "title": "Polizia dell'interno e servizio di sicurezza sovietico", "text": ""}
{"id": "1107143", "revid": "78273", "url": "https://it.wikipedia.org/wiki?curid=1107143", "title": "Lavrenty Pavlovich Beria", "text": ""}
{"id": "1107144", "revid": "28592", "url": "https://it.wikipedia.org/wiki?curid=1107144", "title": "Piano Quinquennale", "text": ""}
{"id": "1107147", "revid": "1776051", "url": "https://it.wikipedia.org/wiki?curid=1107147", "title": "Trasporti in Paraguay", "text": "Questa voce raccoglie le principali tipologie di Trasporti in Paraguay.\nTrasporti su rotaia.\nReti ferroviarie.\nAl 2009, dato il forte stato di degrado e la concorrenza del trasporto su gomma, pressoch\u00e9 tutta la rete ferroviaria risulta dismessa; restano in funzione solo circa 36\u00a0km con scartamento standard 1435 mm.\nAl 1995 risultavano un totale: 971\u00a0km\nReti metropolitane.\nNon esistono sistemi di metropolitana in Paraguay.\nReti tranviarie.\nAttualmente anche il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 29.500\u00a0km (dati 1999)\nReti filoviarie.\nIn Paraguay non circolano filobus.\nAutolinee.\nNella capitale del Paraguay, Asunci\u00f3n, ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di 3.100\u00a0km di acque navigabili (dati 1996).\nTrasporti aerei.\nAeroporti.\nIn totale: 937 (dati 1999)\na) con piste di rullaggio pavimentate: 10\nb) con piste di rullaggio non pavimentate: 927"}
{"id": "1107148", "revid": "287204", "url": "https://it.wikipedia.org/wiki?curid=1107148", "title": "Antonio Rizzo (architetto)", "text": "Fu uno dei massimi scultori attivi a Venezia della seconda met\u00e0 del Quattrocento.\nBiografia.\nFiglio di Rizzo (\"Ritius\") di ser Giovanni ed originario di Osteno, comp\u00ec il suo apprendistato sul cantiere della Certosa di Pavia, dove gli sono attribuite alcune terrecotte del chiostro grande. A partire dal 1457 lavor\u00f2 a Venezia nella bottega del conterraneo Antonio Bregno.\nInflussi del maestro comasco e persistenze gotiche si notano nell\"Annunciazione\", nelle \"Allegorie\" e nelle \"Virt\u00f9\" che scolp\u00ec nel 1464 circa per il \"monumento funebre del doge Francesco Foscari\" nella chiesa di Santa Maria dei Frari.\nVerso il 1467 decor\u00f2 il portale della chiesa di Sant'Elena con il gruppo di \"Vittore Cappello inginocchiato davanti a sant'Elena\", caratterizzato da un vibrante realismo derivato dai rinnovati contatti di Rizzo con l'ambiente lombardo, al quale egli rimase legato fino al 1465 per la fabbrica della Certosa di Pavia. Gi\u00e0 di gusto vagamente rinascimentale sono le statue del coronamento dell'\"Arco Foscari\" a Palazzo Ducale, eseguite dal 1467 al 1471.\nNel 1474 fu mandato a Scutari, attaccata dai Turchi, a migliorare le opere di fortificazione. I turchi vennero sconfitti e lui si guadagn\u00f2 una pensione per s\u00e9 e per i figli, nonch\u00e9 svariate ferite in battaglia.\nCon la presenza di Antonello da Messina a Venezia nel 1475, il suo stile sub\u00ec un'evoluzione, caratterizzato da una maggiore nettezza di volumi e una geometrizzazione delle forme, che si incontrano nelle sue sculture del 1476, quali il \"monumento al doge Tron\" pure ai Frari e le statue di \"Adamo\" e di \"Eva\" dell'Arco Foscari, esperimenti di grande vigore e naturalismo. Allo stesso periodo risale anche la statua di \"Marte\", terminata tra il 1490 e il 1495, vicina alle stampe di Alberto D\u00fcrer allora presente a Venezia.\nPochi anni prima, nel 1484, era stato nominato nominato Proto della fabbrica del Palazzo Ducale e si occup\u00f2 di sistemare le Procuratie Vecchie con la collaborazione di Guglielmo della Porta da Porlezza.\nL'ultima sua maniera, la pi\u00f9 classicheggiante, \u00e8 rappresentata dalle sculture nella facciata interna di Palazzo Ducale, di cui cur\u00f2 il rifacimento dopo l'incendio, dal 1483 al 1498, dando i piani generali dell'ala nuova sul cortile e del rifacimento dell'appartamento dogale con l'esecuzione della facciata e della Scala dei Giganti, che dispose in asse con l'Arco Foscari.\nAltra opera di questo periodo \u00e8 il rifacimento della facciata posteriore del Palazzo Ducale (quella che affaccia sul Canale dei Sospiri).\nQueste opere sono caratterizzate dalla complessa ramificazione di bassorilievi di un naturalismo empirico di tradizione lombarda e nel contempo altamente espressivo.\nAccusato di peculato ed inseguito dai giudici per processarlo, nel 1498 dovette riparare a Foligno - ove si sa che dett\u00f2 alcune disposizioni patrimoniali per il figlio Simplicio ed in favore della moglie Maria rimasti a Venezia - e poi a Cesena, ove sembra che mor\u00ec l'anno seguente."}
{"id": "1107150", "revid": "767487", "url": "https://it.wikipedia.org/wiki?curid=1107150", "title": "Siltite", "text": "Le siltiti sono rocce sedimentarie appartenenti alla categoria delle rocce clastiche, in particolare delle cosiddette Peliti o Lutiti.\nLe siltiti sono il prodotto della cementazione diagenetica del silt, ovvero di un sedimento caratterizzato da una granulometria compresa tra 1/16 e 1/256 di mm.\nEsse sono costituite da una frazione detritica litica consistente spesso in frammenti di minerali tipo feldspati, miche e quarzo, derivanti dalla disgregazione di preesistenti rocce."}
{"id": "1107153", "revid": "60344", "url": "https://it.wikipedia.org/wiki?curid=1107153", "title": "Dollaro americano", "text": ""}
{"id": "1107162", "revid": "121368683", "url": "https://it.wikipedia.org/wiki?curid=1107162", "title": "Hubert Robert", "text": "Biografia.\nDopo una prima educazione artistica ricevuta in patria, nel 1754, al seguito del conte di Stainville si rec\u00f2 a Roma, ove fu ammesso a frequentare i corsi dell'Accademia di Francia.\nImportanza determinante nella sua formazione ebbero gli esempi del vedutismo di Giovan Battista Piranesi e di Giovanni Paolo Pannini, che egli interpret\u00f2 con una pi\u00f9 sbrigliata sensibilit\u00e0 pittorica di gusto rococ\u00f2, grazie anche ai suggerimenti venutigli dal giovane Jean-Honor\u00e9 Fragonard che egli conobbe appunto a Roma nel 1756 e col quale rester\u00e0 poi in rapporti di amicizia.\nCon Fragonard e col comune mecenate l'abate di Saint-Non visit\u00f2 i dintorni di Roma e, dopo il 1761, Napoli e i luoghi archeologici della Campania, traendone un imponente numero di vedute pittoresche ed ariose, alcune delle quali vennero poi riprodotte nel famoso \"Voyage pittoresque\" dello stesso Saint-Non.\nRobert fu a Firenze nel 1763, quindi di nuovo a Napoli ed a Paestum: dagli appunti di questi viaggi ricav\u00f2 poi le incisioni della serie \"Les soir\u00e9es de Rome\". Dopo un breve soggiorno a Venezia nel 1764, torn\u00f2 definitivamente in Francia l'anno dopo e qui continu\u00f2 ancora a dipingere e a disegnare vedute, nelle quali il dato realistico \u00e8 trasfigurato, in una visione fantastica e spesso idillica. Nel 1783 si rec\u00f2 in Linguadoca, per visitare le rovine romane che di nuovo ritrasse, con un sentimento pre-romantico.\nFu nominato \"disegnatore dei giardini reali\" e fu il primo conservatore del Mus\u00e9e Royal. Durante la Rivoluzione francese fu imprigionato, ma fece poi parte del comitato rivoluzionario, incaricato della costituzione del Museo Nazionale. Torn\u00f2 per un breve periodo in Italia, nel 1802, poi si trasfer\u00ec nel Lussemburgo dove mor\u00ec, nel 1808. Venne sepolto nel Cimitero d'Auteuil.\nDopo l'ultima mostra monografica del 1933, nel 2016 il Louvre - in collaborazione con la National Gallery di Washington - ha celebrato l'artista con la rassegna \"Hubert Robert, 1733-1808. Un peintre visionnaire\", esponendo oltre 140, tra i suoi dipinti, disegni e stampe."}
{"id": "1107182", "revid": "1013865", "url": "https://it.wikipedia.org/wiki?curid=1107182", "title": "Abancay", "text": "Abancay \u00e8 una citt\u00e0 del Per\u00f9 capoluogo del dipartimento di Apur\u00edmac e sede dell'omonima diocesi.\nAbancay \u00e8 la citt\u00e0 pi\u00f9 popolata del dipartimento di Apur\u00edmac, con 58 741 abitanti, e si trova ad un'altitudine di 2.378 m s.l.m. \nLa citt\u00e0 \u00e8 stata fondata il 3 novembre 1574, prima di questa data apparteneva al dipartimento del Cusco fino alla creazione del Dipartimento di Apur\u00edmac, diventando poi capoluogo del dipartimento il 28 aprile 1873.\nUbicazione.\nAbancay si trova al centro della Cordigliera Andina a 2378 m s.l.m. vicino al fiume Pachachaca, un affluente sinistro dell fiume Apur\u00edmac al centro di un bacino assai fertile. Le citt\u00e0 vicine sono Cusco e Andahuaylas.\nStoria.\nIl nome Abancay deriva da \"amankay\", nome che gli indiani Quechua (o Chancas) devono ad un fiore che assomiglia ad un giglio bianco. Quando arrivarono gli spagnoli venne rinominata \"Amancay, Villa de los Reyes\" (Amancay, Citt\u00e0 dei Re). Sotto il dominio spagnolo la citt\u00e0 divenne il principale centro commerciale della zona. Nel 1537 le truppe di Diego de Almagro sconfissero gli uomini di Francisco Pizarro.\nAbancay prima dell'arrivo degli spagnoli era gi\u00e0 un centro popolato, era frontiera culturale incaica perch\u00e9 oltre la Valle del Pachachaca inizia la zona di influenza Chanka.\nGli spagnoli fondarono formalmente la citt\u00e0 nel 1574 con il nome di Amancay, Villa de Santiago de los Reyes. Solo in epoca repubblicana questa Villa de Santiago de los reyes si chiamer\u00e0 Abancay, e poi posteriormente diventer\u00e0 una citt\u00e0 nel 1873.\nEducazione.\nUniversit\u00e0.\nAbancay \u00e8 sede di tre universit\u00e0, l'Universidad Particular Tecnol\u00f3gica de los Andes, Universidad Nacional Micaela Bastidas de Apur\u00edmac e l'Universidad Alas Peruanas.\nEconomia.\nIl principale prodotto agricolo \u00e8 la canna da zucchero. Inoltre Abancay \u00e8 un importante nodo stradale e sono bene sviluppati il commercio agricolo e di bestiame e le distillerie di liquori.\nAbancay \u00e8 il centro industriale e commerciale di Apur\u00edmac, per il suo carattere di capitale della regione, e sede di diverse universit\u00e0 e istituzioni educative, ad Abancay il settore dei servizi \u00e8 molto sviluppato.\nLa valle del fiume Pachachaca ha un microclima molto speciale per la produzione di frutta, nel posto si pu\u00f2 trovare le pesche, nettarine, albicocche, prugne europee e asiatiche, pere, mele, ciliegie e noci.\nIn questa zona le temperature scendono da maggio ad agosto fino al raggiungimento di 0 \u00b0C, mentre da settembre inizia il periodo con temperature elevate dove si possono raggiungere il massimo di 26 \u00b0C e il minimo di 11 \u00b0C."}
{"id": "1107183", "revid": "88519", "url": "https://it.wikipedia.org/wiki?curid=1107183", "title": "Iran-Contras", "text": ""}
{"id": "1107185", "revid": "6923", "url": "https://it.wikipedia.org/wiki?curid=1107185", "title": "Wolfbrigade", "text": "I Wolfbrigade (formatisi col nome di Wolfpack) sono un gruppo crust punk svedese, formata da membri degli Anti Cimex, Obscure Infinity e Harlequin Band.\nStoria.\nIl cantante originale del gruppo fu costretto ad abbandonarlo nel 1998, a causa di una infezione alle vie respiratorie. Al gruppo si \u00e8 quindi aggiunto Jocke, tuttora il cantante del gruppo, un amico di infanzia di Erik e Frank. All'incirca nello stesso periodo il gruppo cambi\u00f2 il proprio nome, abbandonando quello originale di Wolfpack, a causa di una omonimia con una associazione neo-nazista svedese. Nel 2002 l'originale batterista, Frank, lasci\u00f2, e al suo posto arriv\u00f2 Dadde.\nNel gennaio 2007, dopo una pausa di 3 anni, il gruppo ha dichiarato di essere al lavoro per la produzione di un nuovo album."}
{"id": "1107187", "revid": "51032", "url": "https://it.wikipedia.org/wiki?curid=1107187", "title": "Museo di Palazzo Vecchio", "text": ""}
{"id": "1107189", "revid": "6923", "url": "https://it.wikipedia.org/wiki?curid=1107189", "title": "Tunnel del Somport", "text": "Il tunnel del Somport \u00e8 una galleria stradale che collega la Francia e la Spagna ad ovest della catena montuosa dei Pirenei. Si tratta di un tunnel ad un solo tubo con traffico bidirezionale, della lunghezza di 8.602 m. La velocit\u00e0 massima consentita \u00e8 di 80\u00a0km/h. Costituisce il collegamento tra la strada nazionale francese N 134 e la strada nazionale spagnola N-330 e fa parte della strada europea E07 Pau - Saragozza.\nIl vecchio tracciato valica i Pirenei al passo del Somport a 1632 metri di altitudine e, specialmente in inverno, la sicurezza stradale e la viabilit\u00e0 non erano sempre garantite. Inoltre, la strada attraversa il Parco nazionale dei Pirenei. La galleria, situata a 1150 m s.l.m., ha permesso di risolvere questi problemi. \nL'accesso in territorio francese si trova nel comune di Urdos, nella val d'Aspe. Lo sbocco in terra spagnola \u00e8 localizzato invece poco a sud di Canfranc. Il tracciato del tunnel segue quello della vecchia galleria ferroviaria preesistente. La ferrovia, che collegava Pau con Canfranc non \u00e8 pi\u00f9 utilizzata a seguito del crollo di un ponte che non fu pi\u00f9 ricostruito poich\u00e9 la tratta venne considerata troppo poco remunerativa.\nCostruzione.\nIl 25 aprile 1991 avvenne la firma della convenzione franco-spagnola per la costruzione di quest'opera. I lavori furono dichiarati di pubblica utilit\u00e0 da un decreto del Consiglio di Stato francese il 18 ottobre 1993 ed il cantiere part\u00ec nel 1994. Nel 1999 restavano da fare solo piccoli interventi in modo che l'apertura potesse avvenire all'inizio del 2001.\nQuesta previsione venne poi rimessa in discussione dopo i catastrofici incendi del traforo del Monte Bianco e del Tauern. Questi incidenti portarono ad un riesame capillare di tutte le misure di sicurezza presenti nelle gallerie nazionali francesi. Al tunnel del Somport vennero quindi aggiunte alcune misure supplementari, in particolare la creazione di collegamenti tra la galleria stradale e quella ferroviaria come vie di fuga per i pedoni e per permettere l'accesso alla galleria da parte dei soccorritori in caso l'accesso ordinario fosse bloccato.\nLa galleria venne ufficialmente inaugurata il 17 gennaio 2003.\nIl finanziamento dell'opera venne suddiviso tra la Francia e la Spagna, in base al principio di territorialit\u00e0. I costi totali dell'opera, ammontanti a 255 milioni di euro, furono assunti per 160 milioni dalla Spagna e 94 milioni dalla Francia.\nCaratteristiche tecniche.\nLa lunghezza della galleria \u00e8 di 8.602 m, dei quali 2.848 m in Francia e 5.754 m in Spagna. \u00c8 una galleria monotubo con traffico bidirezionale.\nLa larghezza utile \u00e8 di 9 m, e comprende due corsie di 3,50 m, separate da una striscia di 1 m, e 2 strisce laterali di 0,50 m.\nGli impianti di sicurezza comprendono tra l'altro:\nTraffico.\nIl transito attraverso il tunnel \u00e8 gratuito.\nI veicoli con merci pericolose vengono suddivisi in due gruppi secondo la natura dei prodotti trasportati:"}
{"id": "1107191", "revid": "38120", "url": "https://it.wikipedia.org/wiki?curid=1107191", "title": "Good girl gone bad", "text": ""}
{"id": "1107202", "revid": "767487", "url": "https://it.wikipedia.org/wiki?curid=1107202", "title": "Kpalim\u00e9", "text": "Kpalim\u00e9 o Palim\u00e9 \u00e8 una citt\u00e0 del Togo, situata vicino al confine ghanese, nella regione degli Altopiani. Di rilevante importanza \u00e8 la chiesa cattolica costruita nel 1913, vicino al punto pi\u00f9 alto del paese, il Mont Agou e divenuta un po' il simbolo del paese. La citt\u00e0 \u00e8 un importante centro dell'industria tessile e della produzione agricola, specialmente di cacao."}
{"id": "1107204", "revid": "22475", "url": "https://it.wikipedia.org/wiki?curid=1107204", "title": "Lasiopterini", "text": "I Lasiopterini sono un raggruppamento sistematico di insetti dell'ordine dei Ditteri (sottordine Nematocera, famiglia Cecidomyiidae, sottofamiglia Cecidomyiinae). Comprende specie galligene o predatrici.\nDescrizione.\nI Lasiopterini sono caratterizzati dal particolare irrobustimento del tratto prossimale anteriore dell'ala: le ramificazioni della nervatura radiale sono molto ravvicinate e decorrono molto vicine alla costa (la subcosta \u00e8 assente) formando una venatura fitta rivestita di squame.\nSistematica.\nLa trib\u00f9 si suddivide in 4 generi:"}
{"id": "1107215", "revid": "1776051", "url": "https://it.wikipedia.org/wiki?curid=1107215", "title": "Not of This Earth (Joe Satriani)", "text": "Not of This Earth \u00e8 il primo album di Joe Satriani, pubblicato nel 1986."}
{"id": "1107216", "revid": "51032", "url": "https://it.wikipedia.org/wiki?curid=1107216", "title": "Ranunculacee", "text": ""}
{"id": "1107218", "revid": "29727", "url": "https://it.wikipedia.org/wiki?curid=1107218", "title": "Dendragapus falcipennis", "text": ""}
{"id": "1107219", "revid": "339392", "url": "https://it.wikipedia.org/wiki?curid=1107219", "title": "Dendragapus canadensis", "text": ""}
{"id": "1107224", "revid": "1610933", "url": "https://it.wikipedia.org/wiki?curid=1107224", "title": "Tragopano di Temminck", "text": ""}
{"id": "1107229", "revid": "57342", "url": "https://it.wikipedia.org/wiki?curid=1107229", "title": "Eleonora Di Miele", "text": "Biografia.\nInizia all'et\u00e0 di tre anni a studiare danza classica e, successivamente, modern/jazz, contemporanea e tango argentino. Oltre alla danza, studia canto e recitazione. Dopo aver ultimato gli studi di presso l'Istituto d'Arte A. Passaglia di Lucca, studia Scenografia Teatrale presso l'Accademia di Belle Arti di Firenze.\nNel 1997 arriva seconda nel programma in onda su Canale 5, \"Bellissima\". Precedentemente aveva partecipato come showgirl al programma di Canale 5, \"Sotto a chi tocca\" ed era arrivata prima come ballerina al concorso \"Castrocaro Terme voci e volti nuovi\". Tra il 1997 e 1998 lavora come attrice e ballerina nel programma \"Scatafascio\" su Italia 1, e nella stagione televisiva 1998/1999 come cantante a \"Domenica In\" . A diciotto anni inizia a lavorare come conduttrice radiofonica nell'emittente toscana Radio Quattro e nel 1999 debutta come conduttrice televisiva nel programma \"Lion Network\" su TMC2.\nNel 1999 esordisce nel cinema, partecipando al film \"Bagnomaria\", regia di Giorgio Panariello; l'anno successivo \u00e8 protagonista, con il ruolo di \"Marzia\", di un episodio del film \"Faccia di Picasso\", regia di Massimo Ceccherini. Negli stessi anni scrive e incide le canzoni \"Dimmi dove\" (1999) e \"Per sempre\" (2000).\nDopo la partecipazione a \"Call Game\" di LA7 e \"Cuccioli\" (2002), l'anno successivo \u00e8 protagonista di \"Tutti i sogni del mondo\", miniserie tv, entrambe, dirette da Paolo Poeti e trasmesse da Rai 2. Dal 2002 al 2006 interpreta il ruolo di \"Jessica Campioni\" nella serie tv di Canale 5, \"Carabinieri\". Nel 2005 \u00e8 chiamata da Emilio Fede a condurre \"Sipario del TG4\"; l'anno dopo partecipa, anche, ad una puntata della quinta stagione della serie tv \"Don Matteo\" ed \u00e8 protagonista della serie tv \"Nati ieri\".\nLavora in teatro come attrice e autrice; nel 2004 recita il monologo sullo sterminio nazista, \"Don't forget\" e ne \"Il vino, la zara e le pulzelle\". L'anno seguente \u00e8 la protagonista femminile di \"Noio vulev\u00f2n savu\u00e0r\", con protagonista maschile e regista Enrico Montesano. Inoltre, \u00e8 autrice e protagonista di \"Sogno di stelle in lustrini e paillettes\" (2005) e \"Tutti pazzi per Hollywood\" (2006).\nNel 2007 gira la miniserie sulla vita di Santa Chiara e San Francesco, \"Chiara e Francesco\", regia di Fabrizio Costa. Dal 28 marzo del 2008 al 2 aprile del 2010 \u00e8 protagonista, nel ruolo di \"Alessia Righi\", della soap opera di Canale 5, \"CentoVetrine\".\nPer il grande schermo nel 2010 \u00e8 protagonista insieme a Paolo Ruffini di \"Cacao\" (regia di Luca Rea) e di \"Una favola da raccontare\" (regia di Aldo Pellegrini).\nVita privata.\n\u00c8 legata sentimentalmente con l'attore Luca Ferrante da cui ha avuto due figli."}
{"id": "1107239", "revid": "767487", "url": "https://it.wikipedia.org/wiki?curid=1107239", "title": "Jars of Clay", "text": "I Jars of Clay sono un gruppo di rock cristiano formatosi a Greenville (Illinois).\nI componenti sono Dan Haseltine, Charlie Lowell, Stephen Mason e Matthew Odmark. La band non ha un batterista fisso, n\u00e9 un bassista per i concerti live per cui questi ruoli furono in passato presi da Joe Porter e Aaron Sands, mentre dal 2006 vi sono Jeremy Lutito e Gabe Ruschival. Lo stile del gruppo \u00e8 prevalentemente rock ma svaria in molti altri generi come folk rock, rock acustico, blues e alternative rock.\nIl nome della band deriva dalla traduzione di 2\u00ba Corinzi della traduzione \"New International Version\" della Bibbia\nNella loro canzone \"Four Seven\" (una traccia nascosta nel primo album \"Jars of Clay\"), il testo \u00e8 la parafrasi di questo versetto.\nStoria della band.\nFormazione.\nI Jars of Clay sono stati formati al Greenville College a Greenville, Illinois nei primi anni novanta da Dan Haseltine, Steve Mason e Charlie Lowell. Avevano cominciato a suonare e scrivere canzoni senza pensare ad una carriera nella musica, ma pi\u00f9 che altro per divertimento. Il secondo chitarrista Matt Bronlewee si \u00e8 unito al gruppo qualche tempo pi\u00f9 tardi, e anche il batterista Scott Savage li ha accompagnati in qualche performance live di quel periodo.\nNel 1994 il gruppo present\u00f2 una demo ad una gara organizzata dalla \"Gospel Music Association\" e furono selezionati come finalisti. Viaggiarono a Nashville per suonare e vinsero. Tornati a Greenville pubblicarono una demo auto-prodotta chiamata \"Frail\". La canzone dal titolo Frail era stata in origine scritta da Steve Mason per un'audizione scolastica a Greenville (la sua candidatura ebbe successo). La loro performance a Nashville e la loro demo catturarono l'attenzione di una casa discografica, per questo motivo decisero di lasciare gli studi e trasferirisi a Nashville. A questo punto Bronlewee lasci\u00f2 il gruppo per terminare gli studi e sistemarsi con la propria fidanzata; venne rimpiazzato da Matt Odmark, amico d'infanzia di Lowell.\nAnni 90.\nI Jars of Clay firmarono con la Essential Records e cominciarono a registrare il loro primo album. Questo album di debutto fu pubblicato nel 1995 e una delle canzoni, \"Flood\", divent\u00f2 una hit nelle stazioni radio cristiane. Quando il pezzo cominci\u00f2 a scalare le classifiche delle radio principali, la Silvertone (una azienda collegata alla Essential) cominci\u00f2 a promuovere in modo energico la canzone facendola diventare una delle canzoni pi\u00f9 conosciute di una band cristiana. L'album ha ottenuto tre dischi di platino.\nLa band and\u00f2 in tour come gruppo di supporto per altri artisti, come PFR, e anche per artisti pi\u00f9 famosi come Matchbox Twenty e Sting. Questo ebbe una forte reazione negativa da parte dei gruppi Cristiani pi\u00f9 conservativi. Hanno inoltre pubblicato un album natalizio intitolato \"Little Drummer boy\" alla fine del 1995. Questo album fu ripubblicato nel 1997. Nel 1997 venne pubblicato anche il loro secondo album, \"Much Afraid\", prodotto da Stephen Lipson. L'album vendette molte copie e gli fece vincere un premio Grammy. Nonostante questo non raggiunse lo stesso successo dell'album precedente.\nNel 1999 venne pubblicato il terzo album, \"If I Left The Zoo\", prodotto da Dennis Herring, con cui vinsero il disco d'oro e il secondo premio Grammy. In questo periodo il batterista Savage abbandon\u00f2 le performance live dei Jars of Clay per suonare con Jaci Velasquez e venne rimpiazzato da Joe Porter. Uno dei brani tratti da \"If I Left The Zoo\", \"Unforgetful You\", venne utilizzato nella colonna sonora del film \"Drive Me Crazy\".\nAnni 2000.\nNel 2001 i quattro membri della band ricevettero i loro Diplomi Onorari al Greenville College, dove tre di loro avevano studiato in precedenza prima di lasciare gli studi per trasferirsi a Nashville.\nNel 2002 usc\u00ec il loro quarto album, \"The Eleventh Hour\" che diede alla band un altro premio Grammy, per il terzo anno di fila. A differenza degli album precedenti, \"The Eleventh Hour\" fu concepito come un disco di Christian rock, a cui parteciparono sia i musicisti da studio che quelli che suonavano nei tour in modo da riempire la mancanza della batteria e del basso.\nIl 2003 vede il gruppo ritornare alle origini del loro sound folk. Il doppio disco \"Furthermore: From the Studio, From the Stage\" contiene un disco acustico e uno live. Quello acustico consiste in una reinterpretazione di alcune canzoni dell'album \"The Eleventh Hour\", aggiungendo anche una reinterpretazione della canzone \"Dig\" di Adam Again (intesa come tributo a Gene Eugene, morto di recente). Il disco live contiene alcune delle pi\u00f9 famose conzoni della band.\nIl gruppo continua con questo approccio pi\u00f9 acustico nel loro quinto album registrato in studio, \"Who We Are Instead\", pubblicato il 4 novembre 2003. In questo disco la band rivisita diversi stili che aveva utilizzato gi\u00e0 in precedenza e sperimentando nuove influenze musicali come il gospel, inni e lo stile \"newgrass\" di Nickel Creek.\nAll'inizio del 2005 esce l'album \"Redemption Songs\", una collezione di inni e canti tradizionali. Nonostante non vi sia nessuna nuova canzone scritta per questo disco, in diversi pezzi hanno riscritto e riarrangiato nuove melodie. \"God Will Lift Up Your Head\", riarrangiato in stile rock acustico, \u00e8 diventato subito un successo nelle radio Cristiane. Alla fine del 2005 la band annunci\u00f2 che la scrittura di un nuovo disco era quasi completata e che in primavera sarebbero tornati in studio per registrarlo. Questo nuovo progetto, intitolato \"Good Monsters\", venne pubblicato il 5 settembre 2006. Nel dietro le quinte dei GMA Award 2006, i Jars of Clay hanno definito quest'ultimo lavoro il loro primo vero album rock. Nell'edizione della rivista statunitense \"CCM Magazine\" del settembre 2006, la band attribu\u00ec l'ispirazione del sound da improvvisazione dell'album a Ashley Cleveland, un artista loro compagno. La rivista lo definisce: \"l'album pi\u00f9 intenso che la comunit\u00e0 musicale cristiana abbia mai pubblicato negli ultimi anni\".\nNel marzo 2007, la band ha annunciato in un concerto tenuto a Des Moines, Iowa, che non erano pi\u00f9 affiliati alla Essential Records e che avrebbero cominciato a pubblicare musica in modo indipendente. Hanno anche annunciato che erano al lavoro per un album natalizio che vede la luce nell'ottobre dello stesso anno e che prende il titolo di \"Christmas Songs\".\nNel luglio 2008 pubblicano per il mercato digitale l'EP \"Closer EP\", che viene diffuso in formato CD il mese successivo. Il decimo album in studio \"The Long Fall Back to Earth\" \u00e8 stato pubblicato nell'aprile 2009 e contiene quattordici canzoni tra cui anche \"Closer\". Il singolo radiofonico di promozione \u00e8 \"Two Hands\".\nAnni 2010.\nNell'ottobre 2010 esce \"The Shelter\", album che presenta numerose collaborazioni come quelle di Brandon Heath, Michael Gungor, Leigh Nash, David Crowder, Amy Grant e Mac Powell dei Third Day.\nNel 2012 registrano in Oregon il loro successivo album \"Inland\", che viene pubblicato nell'agosto 2013. Questo disco, prodotto da Tucker Martine, viene anticipato dal singolo \"After the Light\".\n\"Blood: Water Mission\".\nIl cantante Dan Haseltine visit\u00f2 l'Africa nel 2002 e questo lo ispir\u00f2 a fondare la Blood: Water Mission, una organizzazione non-profit per la raccolta di consapevolezza e di denaro per la povert\u00e0 e le regioni del continente afflitte dall'AIDS. Il nome deriva da, come afferma Haseltine, \"Le due cose di cui ha pi\u00f9 bisogno l'Africa\" - sangue pulito e acqua pulita. La missione ha dato il via al \"1000 Wells project\", con lo scopo di costruire mille nuovi pozzi in Africa.\nFede.\nIn un'intervista del 2002 con Scott Simon della NPR su \"Weekend Edition Saturday\", rispondendo a una domanda riguardo al contenuto religioso relativamente elusivo della loro musica, Haseltine ha risposto: \"le nostre canzoni...non sono fatte per spiegare la nostra fede\", ma \"parlano delle nostre vite che sono influenzate dalla nostra fede.\" Haseltine ha spiegato la decisione di \" tirarsi indietro da...il linguaggio religioso tradizionale\" consapevole per\u00f2 di dover rendere la loro musica pi\u00f9 accessibile a quelli che \"non si interessano di religione\" e di \"amare le persone in un modo che non sia esclusivo solo per le semplici persone che comprendono il linguaggio cristiano\"."}
{"id": "1107249", "revid": "287204", "url": "https://it.wikipedia.org/wiki?curid=1107249", "title": "458 (disambigua)", "text": ""}
{"id": "1107250", "revid": "287204", "url": "https://it.wikipedia.org/wiki?curid=1107250", "title": "459 (disambigua)", "text": ""}
{"id": "1107251", "revid": "287204", "url": "https://it.wikipedia.org/wiki?curid=1107251", "title": "460 (disambigua)", "text": ""}
{"id": "1107253", "revid": "287204", "url": "https://it.wikipedia.org/wiki?curid=1107253", "title": "461 (disambigua)", "text": ""}
{"id": "1107255", "revid": "287204", "url": "https://it.wikipedia.org/wiki?curid=1107255", "title": "462 (disambigua)", "text": ""}
{"id": "1107258", "revid": "287204", "url": "https://it.wikipedia.org/wiki?curid=1107258", "title": "463 (disambigua)", "text": ""}
{"id": "1107261", "revid": "287204", "url": "https://it.wikipedia.org/wiki?curid=1107261", "title": "464 (disambigua)", "text": ""}
{"id": "1107264", "revid": "125859861", "url": "https://it.wikipedia.org/wiki?curid=1107264", "title": "Philippe Daverio", "text": "Biografia.\nNasce in Alsazia, quarto di sei figli, da padre italiano, Napoleone Daverio, costruttore, e da madre alsaziana, Aurelia Hauss. Era discendente del patriota Francesco Daverio. Dopo gli studi in collegio, dove riceve un'educazione ottocentesca, ha frequentato prima la Scuola europea di Varese, e poi ha studiato economia e commercio, senza laurearsi (non scrive la tesi finale pur superando tutti gli esami), alla Bocconi di Milano. Daverio stesso dice: \u00abIo non sono dottore perch\u00e9 non mi sono laureato, ero iscritto alla Bocconi nel 1968-1969, in quegli anni si andava all'universit\u00e0 per studiare e non per laurearsi\u00bb.\nNel 1975 ha aperto la galleria che portava il suo nome, \"Galleria Philippe Daverio\", in via Monte Napoleone 6 a Milano, dove si occupava prevalentemente di movimenti d'avanguardia della prima met\u00e0 del Novecento. Nel 1986 viene aperta a New York la \"Philippe Daverio Gallery\" rivolta all'arte del XX secolo; nel 1989 apre a Milano, in corso Italia 49, una seconda galleria di arte contemporanea.\nCome gallerista ed editore ha allestito molte mostre e pubblicato una cinquantina di titoli, tra i quali ricordiamo: \"Catalogo ragionato dell'opera di Giorgio De Chirico fra il 1924 e il 1929\"; \"Catalogo generale e ragionato dell'opera di Gino Severini\". Dal 1993 al 1997 fece parte della giunta Formentini del comune di Milano, dove ricopr\u00ec l'incarico di assessore con le deleghe alla Cultura, al Tempo Libero, all'Educazione e alle Relazioni Internazionali.\nNel 1999 \u00e8 stato inviato speciale della trasmissione \"Art'\u00e8\" su Rai 3, e l'anno seguente \u00e8 stato autore e conduttore di \"Art.t\u00f9\". Dal 28 ottobre 2001 al 9 gennaio 2011 va in onda su Rai 3 la serie \"Passepartout\", programma d'arte e cultura, seguito poi da \"Il Capitale\". Nel 2011 per Rai 5 conduce \"Emporio Daverio\", una proposta d'invito al viaggio attraverso l'Italia. Ha collaborato con riviste e quotidiani come \"Panorama\", \"Vogue\", \"Cronache di Liberal\", \"Avvenire\", \"Il Sole 24 Ore\", \"National Geographic\", \"Touring Club\", \"L'architetto\" e \"QN Quotidiano Nazionale\". \u00c8 stato direttore del periodico \"Art e Dossier\" e consulente per la casa editrice Skira. Ha collaborato inoltre a una rubrica sull'arte nel mensile \"Style Magazine\" del \"Corriere della Sera\".\nCon la casa editrice Rizzoli ha pubblicato nel 2011 il libro \"Il museo immaginato\", nel 2012 \"Il secolo lungo della modernit\u00e0\", nel 2013 \"Guardar lontano veder vicino\" e a fine 2014 \"Il secolo spezzato delle avanguardie\". Per la stessa casa editrice sono usciti nel 2015 i volumi \"La buona strada\", \"L'arte in tavola\" e \"Il gioco della pittura\". \u00c8 stato coinvolto da Vittorio Sgarbi nella sua giunta del comune di Salemi come bibliotecario. Ha insegnato Storia dell'arte presso la IULM di Milano, Storia del design presso il Politecnico di Milano, e fino al 2016 ha ricoperto l'incarico di professore ordinario di Disegno industriale presso l'Universit\u00e0 degli Studi di Palermo. Nel 2008 \u00e8 stato chiamato dal regista Pier Luigi Pizzi a interpretare il narratore Njegus nell'operetta \"La vedova allegra\" di Franz Leh\u00e1r, in scena al Teatro alla Scala. Nel 2009 presenta lo spettacolo \"Shock\", balletto sulla catarsi dei vizi capitali, ideato e diretto da Andrea Forte Calatti, in scena al Teatro degli Arcimboldi.\nAlle amministrative del 2009 si candida a consigliere provinciale di Milano nella lista civica di Filippo Penati. Nel 2010 viene designato dal sindaco di Palermo come consulente per la Festa di Santa Rosalia: durante la celebrazione ha per\u00f2 un alterco verbale con alcuni contestatori e subito dopo si dimetter\u00e0 dal suo ruolo.\nNel settembre del 2010 \u00e8 stato nominato Direttore del Museo del Paesaggio di Verbania, sul lago Maggiore, ma si dimetter\u00e0 polemicamente dopo soli due mesi. Dal 2004 ha tenuto ogni anno una conferenza estiva presso l'agriturismo Colonos di Villacaccia di Lestizza, in provincia di Udine.\nNel 2011, in concomitanza dei festeggiamenti per il 150\u00ba anniversario dell'Unit\u00e0 d'Italia, fonda il movimento d'opinione \"Save Italy\". Il movimento, privo di una struttura organizzativa, si propone di sensibilizzare intellettuali e cittadini di ogni provenienza geografica (\"la denominazione inglese serve a testimoniare che il patrimonio culturale dell'Italia non appartiene solo agli italiani ma al mondo intero, anche perch\u00e9 il latino si studia oggi molto pi\u00f9 a Oxford che a Pavia\", ha dichiarato Daverio in una delle sue conferenze) alla salvaguardia dell'immensa eredit\u00e0 culturale dell'Italia.\n\"Save Italy\" ha organizzato, in particolare, una grande manifestazione contro la proposta di realizzazione di una discarica nelle immediate vicinanze di Villa Adriana, a Tivoli: la protesta ha ottenuto gli effetti sperati e il progetto di discarica \u00e8 stato abbandonato. \u00c8 stato inoltre consulente artistico del progetto \u00abGenus Bononiae\u00bb della Fondazione CARISBO di Bologna, che ha lanciato la rassegna \"Bologna si rivela\" con quattro mostre nel 2011 e ha curato l'apertura del nuovo museo Palazzo Fava. Palazzo delle Esposizioni. Il 23 luglio 2018 a Marciana Marina viene proclamato vincitore della quattordicesima edizione del Premio letterario La Tore.\nIl 20 ottobre 2019, assieme al geologo e divulgatore scientifico Mario Tozzi e alla campionessa di scherma Margherita Granbassi, Daverio prese parte alla giuria della trasmissione televisiva della Rai \"Il borgo dei borghi\", nella quale i due comuni di Palazzolo Acreide (SR) e Bobbio (PC) si contendevano appunto il titolo di \"borgo dei borghi\"; poich\u00e9 i tre giurati ribaltarono il risultato del televoto determinando la vittoria del borgo nel Piacentino, il segretario della commissione di vigilanza Rai, l'onorevole Michele Anzaldi, ipotizz\u00f2 che Daverio in particolare si trovasse in conflitto d'interesse in quanto cittadino onorario di Bobbio con delibera del 2018. Dopo aver ricevuto anche minacce dirette a s\u00e9 e alla propria famiglia a causa della vicenda lo storico, intervistato sul caso dal programma televisivo di Mediaset \"Le Iene\", paragon\u00f2 la forma del cannolo siciliano a quella del fucile a canne mozze e aggiunse: \u00abNon amo la Sicilia\u00bb; segu\u00ec una rettifica e un messaggio di scuse da parte dello stesso Daverio con una lettera aperta a Nello Musumeci, presidente della Regione Sicilia, il quale aveva nel frattempo anch'egli condannato l'episodio.\nDaverio mor\u00ec il 2 settembre 2020 a Milano, all'et\u00e0 di 70 anni, a causa di un tumore; fu tumulato in un colombaro del Cimitero Monumentale di Milano e il 2 novembre il suo nome fu iscritto nel Famedio del cimitero stesso.\nMostre.\nNel periodo in cui fu Assessore alla cultura di Milano, ha curato oltre 60 mostre, dall'archeologia alla fotografia:"}
{"id": "1107267", "revid": "287204", "url": "https://it.wikipedia.org/wiki?curid=1107267", "title": "465 (disambigua)", "text": ""}
{"id": "1107269", "revid": "2048534", "url": "https://it.wikipedia.org/wiki?curid=1107269", "title": "Dietista", "text": "Il dietista \u00e8 il sanitario che si occupa dell'applicazione della scienza dell'alimentazione, soprattutto per quanto riguarda l'elaborazione delle diete a scopo terapeutico.\nAmbiti d'intervento.\nGli interessi del dietista, oltre alla dietetica applicata, si allargano al controllo dell'igiene degli alimenti con funzioni di responsabilit\u00e0, all'educazione alimentare, alla ricerca scientifica, alla coordinazione di attivit\u00e0 relative all'alimentazione nonch\u00e9 all'insegnamento universitario delle \"scienze e tecniche dietetiche applicate\".\nPi\u00f9 precisamente, il dietista pu\u00f2:\nOrdinamenti.\nFrancia.\nIn Francia il dietista \u00e8 un laureato nel settore sanitario e il suo profilo professionale \u00e8 regolato dall'articolo L4371-1 del Codice di Sanit\u00e0 Pubblica francese.\nPossono esercitare la professione i possessori di una laurea in BTS Di\u00e9t\u00e9tique o in DUT g\u00e9nie biologique option di\u00e9t\u00e9tique. Senza una di queste due lauree, l'esercizio della professione di dietista \u00e8 illegale ed ai sensi dell'articolo L 4372-1 del codice della sanit\u00e0 pubblica, \"la pratica illegale della professione di dietista \u00e8 punibile con la reclusione di un anno e 15.000 \u20ac d'ammenda\". I dietisti francesi possono scegliere di farsi chiamare anche \"nutrizionisti\", come sottolinea l'AFDN (Association Fran\u00e7aise des Di\u00e9t\u00e9ticiens Nutritionnistes), che \u00e8 l'associazione dei dietisti francesi.\nItalia.\nIn Italia \u00e8 abilitato all'esercizio della professione regolamentata di dietista:\nRegno Unito.\nUn dietista registrato (RD) o un dietista nutrizionista registrato (RDN) \u00e8 un dietista che \u00e8 in possesso di una serie di requisiti accademici e professionali, inclusi:\nI dietisti devono essere registrati presso l'Health and Care Professions Council (HCPC, formerly the Health Professions Council, HPC) per poter lavorare presso il National Health Service. I requisiti universitari includono l'ottenimento o di una laurea triennale in dietistica o altra qualifica post-bachelor approvata dall'HCPC."}
{"id": "1107270", "revid": "287204", "url": "https://it.wikipedia.org/wiki?curid=1107270", "title": "466 (disambigua)", "text": ""}
{"id": "1107273", "revid": "57872", "url": "https://it.wikipedia.org/wiki?curid=1107273", "title": "Nicol\u00f2 Guarco", "text": "Biografia.\nPrimi anni.\nSecondo le fonti storiche nacque a Genova, intorno al 1325, e fu il figlio di Montanaro Guarco. La sua famiglia, citata in altri documenti come Goarco o Gualco, sarebbe originaria di Parodi Ligure nell'Oltregiogo genovese, nei pressi di Gavi, e che nel XII secolo si trasfer\u00ec nell'alta val Polcevera dove costruirono un solido patrimonio immobiliare e commerciale legato alle attivit\u00e0 delle ferriere e dei mulini.\nForse di professione mercante come il padre, il nome di Nicol\u00f2 Guarco comparve tra gli ambasciatori della repubblica inviati, nel 1351, alla corte francese di Giovanni II di Francia per il suo insediamento reale. Legato alla figura del doge Simone Boccanegra, fece parte dal 1356 dei dodici consiglieri anziani, ma anche con il successivo doge Gabriele Adorno mantenne inizialmente ottimi rapporti se quest'ultimo lo volle come vicario della citt\u00e0 di Chiavari (1365), ancora consigliere anziano (1367) e tra i componenti della magistratura alla conservazione e manutenzione del molo e del porto di Genova.\nSuccessivamente il nome di Nicol\u00f2 Guarco scomparve temporaneamente dagli incarichi pubblici e solo con la nuova nomina a doge di Domenico Fregoso, nel 1370, fece nuovamente parte di alcuni compiti di stato quali ambasciatore in Portogallo (1371), sindacatore e, nel 1372, tra gli uomini inviati nel borgo di Roccatagliata (odierna frazione di Neirone, nella val Fontanabuona) per il recupero militare del locale castello occupato dai Fieschi. Il successo di quest'ultima impresa rinforz\u00f2 la sua posizione politica nel capoluogo genovese tanto che, ricoperta ancora una volta la carica di membro anziano nel 1375, fu pi\u00f9 volte revisore e controllore degli Uffici di provvisione e di abbondanza. Componente della societ\u00e0 che finanzi\u00f2 la spedizione genovese per la conquista di Cipro, Nicol\u00f2 Guarco fu proprio governatore comunale di Famagosta dopo la cessione del re Pietro II di Cipro. Ancora nello stesso anno venne inviato ad Avignone alla corte papale di Gregorio XI per invitare quest'ultimo a Genova durante il passaggio per Roma.\nTerminati i rapporti benevoli con il doge Fregoso, nel 1378 approfitt\u00f2 degli eventi di rivolta popolare contro il potere dello stato genovese, fomentando la \"piazza\" assieme ad Antoniotto Adorno, entrando a palazzo Ducale per allontanare con la forza il doge Domenico Fregoso. Nel caos pi\u00f9 generale si autonomin\u00f2 doge lo stesso Adorno il 18 giugno che per\u00f2 abdic\u00f2 la sera stessa (su consiglio dei suoi stessi amici e visto il parere sfavorevole dei capi partito popolare) in favore di Nicol\u00f2 Guarco che divenne quindi l'ottavo a ricoprire questa massima carica.\nIl dogato.\nTra i suoi primi atti del mandato cerc\u00f2 subito una riappacificazione degli animi interni della politica genovese e del popolo stesso, bandendo da Genova gli esponenti della famiglia Fregoso, in vista di una sempre pi\u00f9 probabile guerra politica e commerciale con la Repubblica di Venezia. Prefer\u00ec inoltre, tra le primissime decisioni, di affidare sbrigativamente la gestione della Corsica - importantissima colonia della repubblica, ma allo stesso tempo \"spina nel fianco\" per i suoi sempre vivi movimenti indipendentistici - a diversi imprenditori genovesi (la cosiddetta \"maona\") adottando, tra l'altro, una scelta gi\u00e0 condivisa dal suo predecessore Domenico Fregoso.\nAncora tent\u00f2 un recupero dei rapporti fra le principali e nobili famiglie genovesi fuoriuscite da Genova per aperti contrasti con i dogati dei predecessori. Tra questi diversi esponenti degli Spinola, dei Fieschi, dei Doria e dei Grimaldi che - con la convenzione del 22 settembre 1378 - furono riammessi nei pubblici uffici del Comune e autorizzati nel poter ricoprire, a turno, due dei sei seggi spettanti al Consiglio dei dodici anziani; quest'ultima formula rimarr\u00e0 invariata fino alla celebre riforma istituzionale attuata da Andrea Doria nel 1528. Analoga iniziativa di \"pace nobiliare\" venne attuata con i marchesi Del Carretto che nel 1379 restituiranno a Genova i territori occupati di Noli ed Albenga, nel savonese.\nNel 1379 dovette affrontare le angherie e assalti della Compagnia della Stella che, al comando di Astorre Manfredi, mise a soqquadro diversi centri della val Polcevera. Inizialmente si cerc\u00f2 una \"mediazione\" con la donazione di 10.000 fiorini (che fu accettata) finch\u00e9 la compagnia, su istigazione dei Veneziani, non fece il suo ritorno stanziandosi nel levante di Genova (presso l'odierno quartiere di Albaro) pronta a nuovi assalti. Ora forte delle milizie degli Spinola e dei Fieschi, il doge incaric\u00f2 un esercito guidato dal fratello Isnarco Guarco di sbaragliare l'accampamento dei mercenari, atto che fu vittoriosamente compiuto il 24 settembre 1379.\nDurante il suo dogato si concluse la guerra di Chioggia con la \"Serenissima\" di Venezia - con la pace di Torino del 1381 - tregua che rimarr\u00e0 nel futuro sempre in bilico e che, tra altre scelte dello stesso doge Guarco (nuove imposte e gabelle comprese), porteranno dal marzo 1383 ai primi tumulti del popolo. Inizialmente stroncati e soffocati, a nulla pot\u00e9 il doge Nicol\u00f2 Guarco difendersi dalle sempre pi\u00f9 accrescenti accuse di cospirare con la nobilt\u00e0 ai danni del popolo genovese e sempre nulle furono i successivi provvedimenti quali l'eliminazione delle tasse o il troncare ogni rapporto con i nobili di palazzo e del Consiglio che, per assurdo, provocarono ora l'isolamento politico e comunque il non ravvicinamento della citt\u00e0. Ritornati a Genova i Fregoso e gli Adorno - richiamati a gran furore dal popolo stesso - si attu\u00f2 una nuova sommossa a palazzo che costrinse poi il 7 aprile 1383 all'abdicazione.\nGli ultimi anni.\nVia nave riusc\u00ec a raggiungere assieme al figlio Antonio Guarco (futuro doge) il Marchesato di Finale dei Del Carretto, mentre altri componenti della famiglia Guarco trovarono rifugio nella valle natia. Grazie all'intercessione del doge Leonardo Montaldo, nei primi mesi del 1384 Nicol\u00f2 Guarco pot\u00e9 far ritorno a Genova, salvo poi fare uno spedito dietrofront verso Finale Ligure alla morte di Montaldo per peste (14 giugno 1384) e, soprattutto, con la nuova nomina a doge di Antoniotto Adorno.\nTornato nel Finale trov\u00f2 per\u00f2 il tradimento del marchese Del Carretto che, per rimediare ad uno scontro di diritti feudali in valle Arroscia con lo stesso doge in carica, prefer\u00ec consegnare Nicol\u00f2 Guarco ai soldati genovesi che lo condurranno da prigioniero, il 12 giugno, presso il castello di Lerici nello spezzino. E proprio nel borgo lericino l'ex doge trov\u00f2 la morte nell'estate del 1384 o molto pi\u00f9 probabilmente nel 1385.\nDal matrimonio con Lin\u00f2 Onza ebbe vari figli, tra i quali si ricordano Antonio (doge nel 1394), Isnardo (doge nel 1436), Gaspare, Domenico, Benedetta (sposa di Battista Boccanegra).\nSembra ormai accertato che nel 1382 Eleonora d'Arborea, sovrana del Giudicato di Arborea, abbia elargito un prestito di 4000 fiorini d'oro a Nicol\u00f2 Guarco e che questi da parte sua s'impegnasse a restituire la somma nel termine di dieci anni; in caso contrario, avrebbe pagato il doppio. Accessoriamente fu sottoscritta la condizione che, se nel frattempo fosse pervenuto alla pubert\u00e0 Federico (figlio di Eleonora), la figlia del doge Bianchina avrebbe dovuto sposarlo e, nel caso che tale matrimonio non si fosse potuto celebrare (per causa di morte o altro caso fortuito), l'atto sarebbe diventato nullo.\nBibliografia.\nNel 1382 Eleonora De Serra Bas, sposata a Brancaleone Doria, non era ancora sovrana d'Arborea. Sul trono del Giudicato c'era allora suo fratello Ugone, che verr\u00e0 ucciso nel marzo del 1383. Solo allora Eleonora diventer\u00e0 'Giudicessa'. Vedi testi di Francesco Cesare Casula dell'Universit\u00e0 di Cagliari e biografia di Bianca Pitzorno, Oscar Storia Mondadori"}
{"id": "1107274", "revid": "287204", "url": "https://it.wikipedia.org/wiki?curid=1107274", "title": "467 (disambigua)", "text": ""}
{"id": "1107278", "revid": "287204", "url": "https://it.wikipedia.org/wiki?curid=1107278", "title": "468 (disambigua)", "text": ""}
{"id": "1107279", "revid": "222755", "url": "https://it.wikipedia.org/wiki?curid=1107279", "title": "Francesco di Borbone-Vend\u00f4me (1616-1669)", "text": "Biografia.\nI precoci inizi.\nFiglio secondogenito di Cesare di Borbone-Vend\u00f4me e di Francesca di Lorena, Francesco era nipote legittimato di re Enrico IV e quindi cugino di primo grado di Luigi XIV di Francia.\nEntr\u00f2 molto giovane nell'esercito e partecip\u00f2 alla spedizione di Savoia del 1628 all'et\u00e0 di soli 12 anni. Si distinse nell'assedio di Corbie, in quello di Hesdin ed in quello di Arras.\nI complotti contro il governo del re.\nSeguendo le orme del padre, cospir\u00f2 contro il cardinale Richelieu e dovette rifugiarsi in Inghilterra per un certo tempo.\nNel 1643 fu a capo di una delle principali cospirazioni contro il cardinale Mazarino, la cosiddetta \"Cabala degli Importanti\". Anna d'Austria lo fece arrestare il 2 settembre di quell'anno e fu incarcerato nella fortezza di Vincennes, dalla quale riusc\u00ec ad evadere cinque anni dopo ed a nascondersi nel castello di Chenonceau e poi nella zona di Vend\u00f4me.\nEbbe inoltre un ruolo importante durante la Fronda nel 1649, quando assunse, insieme al cugino Carlo Amedeo di Savoia-Nemours, il comando delle truppe dei principi. Successivamente, per una serie di contrasti, i due vennero a lite ed il 30 luglio 1652, Francesco uccise il cugino in duello. I parigini lo soprannominarono \"Re delle Halles\".\nAl servizio del re.\nSottomessosi alla corona e riconciliatosi con il re nel 1653, venne incaricato di numerose spedizioni militari importanti. Salito alla carica di Gran Maestro e capo sovrintendente generale della navigazione, comand\u00f2 la flotta francese nel 1662 riportando numerosi successi contro i turchi nel Mediterraneo. Nel 1665 batt\u00e9 due volte in mare gli algerini.\nNel 1669 accorse in aiuto alla Repubblica di Venezia contro i Turchi e diresse le truppe francesi che combattevano contro le truppe ottomane nell'isola di Candia, ma durante un assalto fu ferito a morte.\nFrancesco rimase celibe tutta la vita e non ebbe eredi; alla sua morte i suoi beni e il titolo di duca di Beaufort passarono a suo nipote, Luigi Giuseppe di Borbone-Vend\u00f4me.\nIl duca di Beaufort nella letteratura.\nFrancesco di Vend\u00f4me, duca di Beaufort, compare nell'opera di Alexandre Dumas padre, \"Vent'anni dopo\". A seguito dell'affermazione di un poeta drammatico francese, Fran\u00e7ois-Joseph de Chancel, \u00e8 stato talvolta identificato con la famosa e misteriosa Maschera di ferro."}
{"id": "1107280", "revid": "287204", "url": "https://it.wikipedia.org/wiki?curid=1107280", "title": "469 (disambigua)", "text": ""}
{"id": "1107282", "revid": "697352", "url": "https://it.wikipedia.org/wiki?curid=1107282", "title": "470 (disambigua)", "text": ""}
{"id": "1107285", "revid": "118505402", "url": "https://it.wikipedia.org/wiki?curid=1107285", "title": "Giuseppe Morosini", "text": "Biografia.\nEntr\u00f2 giovane nella Congregazione della Missione e fu ordinato sacerdote a San Giovanni in Laterano nel 1937. Nel 1941 fu cappellano militare del 4\u00ba reggimento d'artiglieria di stanza a Laurana, ora in Croazia ma all'epoca in provincia di Fiume. Nel 1943 fu trasferito a Roma. Qui assisteva i ragazzi sfollati dalle zone colpite dal conflitto che erano alloggiati nella scuola elementare Ermenegildo Pistelli, situata nel quartiere Della Vittoria.\nDopo l'8 settembre entr\u00f2 nella Resistenza romana, principalmente come assistente spirituale, ma riusc\u00ec anche ad aiutare concretamente i patrioti, procurando armi e vettovagliamenti. Era in contatto con la \"banda Fulvi\", comandata da un ufficiale dell'esercito italiano, il tenente Fulvio Mosconi, gruppo che era attivo a Monte Mario e dipendeva dal Fronte Militare Clandestino di Giuseppe Cordero Lanza di Montezemolo.\nOttenne da un ufficiale della Wehrmacht di stanza al monte Soratte il piano delle forze tedesche sul fronte di Cassino, ma, segnalato da un delatore (un certo Dante Bruna, infiltrato dalla Gestapo tra i partigiani di Monte Mario, che fu ricompensato con 70.000 lire), fu arrestato dalle SS il 4 gennaio del 1944 mentre, insieme all'amico Marcello Bucchi, raggiungeva il Collegio Leoniano in via Pompeo Magno 21, nel rione Prati. Fu detenuto a Regina Coeli nella cella n. 382. Morosini venne accusato, oltre che di aver passato agli Alleati la copia della mappa del settore difensivo tedesco davanti a Cassino, anche del possesso di una pistola, rinvenuta tra la sua biancheria, e del deposito di armi ed esplosivi nascosto nello scantinato del Collegio Leoniano.\nNel carcere era rinchiuso, nella stessa cella, Epimenio Liberi, un commerciante ventitreenne nativo di Popoli che aveva partecipato ai combattimenti di Porta San Paolo e che era entrato nella Resistenza nelle file del Partito d'Azione, la cui moglie era in attesa del terzo figlio. I due strinsero amicizia e don Morosini scrisse in carcere, per il bambino che doveva nascere, una celebre \"Ninna Nanna per soprano e pianoforte\". Liberi fu ucciso alle Fosse Ardeatine il 24 marzo.\nSottoposto a torture perch\u00e9 rivelasse i nomi dei suoi complici, Morosini non solo non parl\u00f2 ma, come il Bucchi, cerc\u00f2 anzi di addossarsi ogni colpa del movimento. Il 22 febbraio il tribunale tedesco lo condann\u00f2 a morte. Nonostante le pressioni esercitate dal Vaticano, fu fucilato il 3 aprile 1944 a Forte Bravetta. Fu accompagnato innanzi al plotone di esecuzione, composto da dodici militari della Polizia dell'Africa Italiana (PAI), dal vescovo Luigi Traglia, che l'aveva ordinato sacerdote sette anni prima. All'ordine di aprire il fuoco, dieci componenti del plotone spararono in aria. Rimasto ferito dai colpi degli altri due, don Morosini fu ucciso dall'ufficiale fascista che comandava l'esecuzione con due colpi di pistola alla nuca.\nSandro Pertini, che era allora anch'egli detenuto al carcere di Regina Coeli, lo incontr\u00f2 dopo un interrogatorio delle SS. Pertini lasci\u00f2 questa testimonianza:\nOnorificenze.\nData conferimento: 15 febbraio 1945\nRiconoscimenti.\nIl sacrificio di don Morosini \u00e8 stato ricordato dalle Poste italiane con un'emissione filatelica nel 1997.\nLa citt\u00e0 di Roma gli ha dedicato una piazza, Largo Don Giuseppe Morosini, nel quartiere della Vittoria.\nFilmografia.\nIl \"don Pietro\" del famoso film \"Roma citt\u00e0 aperta\" di Roberto Rossellini, riassume le figure di don Giuseppe Morosini e di don Pietro Pappagallo, un altro sacerdote che partecip\u00f2 alla Resistenza romana e che fu ucciso alle Fosse Ardeatine.\nTuttavia la scena della fucilazione del sacerdote a Forte Bravetta fa un chiaro riferimento alla fine di don Morosini."}
{"id": "1107287", "revid": "287204", "url": "https://it.wikipedia.org/wiki?curid=1107287", "title": "471 (disambigua)", "text": ""}
{"id": "1107289", "revid": "141625", "url": "https://it.wikipedia.org/wiki?curid=1107289", "title": "Piante della Sardegna", "text": ""}
{"id": "1107292", "revid": "287204", "url": "https://it.wikipedia.org/wiki?curid=1107292", "title": "472 (disambigua)", "text": ""}
{"id": "1107293", "revid": "287204", "url": "https://it.wikipedia.org/wiki?curid=1107293", "title": "473 (disambigua)", "text": ""}
{"id": "1107294", "revid": "1318658", "url": "https://it.wikipedia.org/wiki?curid=1107294", "title": "La mia vita (Agatha Christie)", "text": "la mia vita\u00e8 l'autobiografia di Agatha Christie, pubblicata postuma nel 1976.\nCuriosamente, in questa sua autobiografia, la donna non accenna neanche minimamente alla propria scomparsa nel 1926 quando, lasciata dal marito aviatore per la sua segretaria, fu ritrovata solo una decina di giorni dopo ad Harrogate, nell'Inghilterra settentrionale."}
{"id": "1107296", "revid": "287204", "url": "https://it.wikipedia.org/wiki?curid=1107296", "title": "474 (disambigua)", "text": ""}
{"id": "1107297", "revid": "290948", "url": "https://it.wikipedia.org/wiki?curid=1107297", "title": "Gaudium et spes", "text": "Gaudium et spes \u00e8 una costituzione pastorale, uno dei principali documenti del Concilio Vaticano II, promulgato da papa Paolo VI.\nApprovata da 2.111 voti favorevoli su 2.373, 251 contrari e 11 nulli, la \"Gaudium et Spes\" fu promulgata dal papa il 7 dicembre 1965, l'ultimo giorno del Concilio. Il nome \"Gaudium et spes\" deriva dalle prime parole latine del testo, che significano: \"la gioia e la speranza\".\nFinalit\u00e0.\nNella \"Gaudium et spes\" i padri conciliari posero l'attenzione della Chiesa sulla necessit\u00e0 di aprire un proficuo confronto con la cultura e con il mondo. Il mondo, pur se si allontana spesso dalla morale cristiana, \u00e8 pur sempre opera di Dio e quindi luogo in cui Dio manifesta la sua presenza. Si consider\u00f2 pertanto compito della Chiesa, dei laici in primo luogo, ma non solo, riallacciare profondi legami con \"gli uomini e le donne di buona volont\u00e0\", soprattutto nell'impegno comune per la pace, la giustizia, le libert\u00e0 fondamentali, la scienza. Il documento contiene, inoltre, un riferimento ufficiale al concetto di continuit\u00e0 intergenerazionale dello sviluppo ."}
{"id": "1107300", "revid": "287204", "url": "https://it.wikipedia.org/wiki?curid=1107300", "title": "475 (disambigua)", "text": ""}
{"id": "1107302", "revid": "287204", "url": "https://it.wikipedia.org/wiki?curid=1107302", "title": "476 (disambigua)", "text": ""}
{"id": "1107308", "revid": "287204", "url": "https://it.wikipedia.org/wiki?curid=1107308", "title": "477 (disambigua)", "text": ""}
{"id": "1107310", "revid": "287204", "url": "https://it.wikipedia.org/wiki?curid=1107310", "title": "478 (disambigua)", "text": ""}
{"id": "1107311", "revid": "287204", "url": "https://it.wikipedia.org/wiki?curid=1107311", "title": "479 (disambigua)", "text": ""}
{"id": "1107313", "revid": "287204", "url": "https://it.wikipedia.org/wiki?curid=1107313", "title": "480 (disambigua)", "text": ""}
{"id": "1107314", "revid": "287204", "url": "https://it.wikipedia.org/wiki?curid=1107314", "title": "481 (disambigua)", "text": ""}
{"id": "1107316", "revid": "287204", "url": "https://it.wikipedia.org/wiki?curid=1107316", "title": "482 (disambigua)", "text": ""}
{"id": "1107317", "revid": "767487", "url": "https://it.wikipedia.org/wiki?curid=1107317", "title": "Les jeux des anges", "text": "Les jeux des anges \u00e8 un cortometraggio animato del 1964 diretto da Walerian Borowczyk.\nIl cortometraggio mostra l'orrore di un campo di concentramento immaginario dove degli esseri alati (gli angeli del titolo) vengono torturati e sterminati nei modi pi\u00f9 violenti e assurdi da macchinari inquietanti."}
{"id": "1107318", "revid": "212348", "url": "https://it.wikipedia.org/wiki?curid=1107318", "title": "Nuoto ai Giochi della XXVIII Olimpiade - 800 metri stile libero femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 4 batterie di qualificazione. Le prime 8 atlete si sono qualificate direttamente per la finale."}
{"id": "1107319", "revid": "1592097", "url": "https://it.wikipedia.org/wiki?curid=1107319", "title": "Sally (personaggio)", "text": ""}
{"id": "1107324", "revid": "287204", "url": "https://it.wikipedia.org/wiki?curid=1107324", "title": "483 (disambigua)", "text": ""}
{"id": "1107326", "revid": "1305772", "url": "https://it.wikipedia.org/wiki?curid=1107326", "title": "Discografia dei System of a Down", "text": "La discografia dei System of a Down, gruppo musicale alternative metal statunitense, \u00e8 composta da cinque album in studio, tre EP e oltre dieci singoli, pubblicati tra il 1998 e il 2020."}
{"id": "1107332", "revid": "287204", "url": "https://it.wikipedia.org/wiki?curid=1107332", "title": "484 (disambigua)", "text": ""}
{"id": "1107342", "revid": "112045", "url": "https://it.wikipedia.org/wiki?curid=1107342", "title": "Jars of clay", "text": ""}
{"id": "1107343", "revid": "287204", "url": "https://it.wikipedia.org/wiki?curid=1107343", "title": "485 (disambigua)", "text": ""}
{"id": "1107345", "revid": "1305772", "url": "https://it.wikipedia.org/wiki?curid=1107345", "title": "486 (disambigua)", "text": ""}
{"id": "1107346", "revid": "287204", "url": "https://it.wikipedia.org/wiki?curid=1107346", "title": "487 (disambigua)", "text": ""}
{"id": "1107347", "revid": "52076", "url": "https://it.wikipedia.org/wiki?curid=1107347", "title": "Sargon di Accad", "text": ""}
{"id": "1107349", "revid": "287204", "url": "https://it.wikipedia.org/wiki?curid=1107349", "title": "488 (disambigua)", "text": ""}
{"id": "1107350", "revid": "287204", "url": "https://it.wikipedia.org/wiki?curid=1107350", "title": "489 (disambigua)", "text": ""}
{"id": "1107353", "revid": "287204", "url": "https://it.wikipedia.org/wiki?curid=1107353", "title": "Cristina Teuscher", "text": "Specializzata nello stile libero e nei misti ha vinto una medaglia d'oro a Atlanta 1996 e una di bronzo a Sydney 2000."}
{"id": "1107355", "revid": "287204", "url": "https://it.wikipedia.org/wiki?curid=1107355", "title": "Warka (comune urbano-rurale)", "text": "Warka \u00e8 un comune polacco del distretto di Gr\u00f3jec, nel voivodato della Masovia. Ricopre una superficie di 201,14 km\u00b2 e nel 2004 contava 18.976 abitanti."}
{"id": "1107356", "revid": "52076", "url": "https://it.wikipedia.org/wiki?curid=1107356", "title": "Warqa", "text": ""}
{"id": "1107358", "revid": "196390", "url": "https://it.wikipedia.org/wiki?curid=1107358", "title": "Museo archeologico di Orvieto", "text": ""}
{"id": "1107360", "revid": "767487", "url": "https://it.wikipedia.org/wiki?curid=1107360", "title": "Yasuko Tajima", "text": "Specializzata nei misti ha vinto una medaglia d'argento alle Olimpiadi di Sydney 2000."}
{"id": "1107364", "revid": "767487", "url": "https://it.wikipedia.org/wiki?curid=1107364", "title": "May Sinclair", "text": "Pubblic\u00f2 circa venti romanzi, pi\u00f9 alcune raccolte di poesie e racconti. Era una attiva sostenitrice del movimento per il suffragio femminile, e portavoce della \"Woman Writers' Suffrage League\". \u00c8 considerata importante anche come critico letterario nell'ambito della prosa inglese del novecento: fu lei, ad esempio, a inventare l'espressione flusso di coscienza, espressione tecnica oggi comune. Cess\u00f2 di scrivere negli anni Venti, dopo che le venne diagnosticata la malattia di Parkinson.\nOpere.\nUn elenco approssimativo delle sue opere, edite e non edite in Italia"}
{"id": "1107366", "revid": "110157", "url": "https://it.wikipedia.org/wiki?curid=1107366", "title": "Courtney Shealy", "text": "Specializzata nello stile libero ha vinto due medaglie d'oro ai Giochi olimpici di Sydney 2000 nelle staffette."}
{"id": "1107378", "revid": "339392", "url": "https://it.wikipedia.org/wiki?curid=1107378", "title": "B-sides", "text": ""}
{"id": "1107382", "revid": "70287", "url": "https://it.wikipedia.org/wiki?curid=1107382", "title": "Battaglia di Clastidio", "text": ""}
{"id": "1107383", "revid": "149485", "url": "https://it.wikipedia.org/wiki?curid=1107383", "title": "Manon van Rooijen", "text": "Specializzata nello stile libero ha vinto una medaglia d'argento alle Olimpiadi di Sydney 2000 nella staffetta 4x100\u00a0m sl e l'oro a Pechino 2008 nella 4x100\u00a0m sl, gareggiando per\u00f2 solo nel turno di qualificazione."}
{"id": "1107384", "revid": "110157", "url": "https://it.wikipedia.org/wiki?curid=1107384", "title": "Monte Kamen'", "text": "Il monte Kamen' (in russo: \u0433\u043e\u0440\u0430 \u041a\u0430\u043c\u0435\u043d\u044c; \"kamen\" significa \"pietra\") \u00e8 un monte alto 1\u00a0701\u00a0m situato in Siberia. Si trova nel Territorio di Krasnojarsk, in Russia, al confine tra il Tajmyrskij e l'\u0116venkijskij rajon.\nIl monte Kamen \u00e8 il maggior rilievo per altezza dei monti Putorana e a sua volta dell'Altopiano della Siberia centrale. Nei pressi della sua cima nascono i fiumi Cheta e Kotui.\nLa montagna fu esplorata nel 1971-1972 dalla spedizione dell'Istituto di geografia dell'Accademia delle scienze dell'URSS."}
{"id": "1107386", "revid": "92723", "url": "https://it.wikipedia.org/wiki?curid=1107386", "title": "Sacrosanctum Concilium", "text": "La costituzione Sacrosanctum Concilium sulla sacra liturgia \u00e8 una delle quattro costituzioni conciliari emanate dal Concilio Vaticano II. Fu adottata con 2158 voti a favore e solo 19 contrari e fu solennemente promulgata da papa Paolo VI il 4 dicembre 1963. \nTratta della liturgia della Chiesa cattolica, in particolare di quella della Chiesa latina, in continuit\u00e0 con l'enciclica \"Mediator Dei\" di papa Pio XII. I principi ivi enunciati costituirono il punto di partenza per la riforma liturgica attuata dalla Chiesa cattolica dopo la chiusura del Concilio Vaticano II.\nContenuto.\nIl Concilio tratta in primo luogo dei \"principi generali per la riforma e la promozione della sacra liturgia\". Dichiara che \"la liturgia \u00e8 il culmine verso cui tende l'azione della Chiesa e, al tempo stesso, la fonte da cui promana tutta la sua energia\". La natura stessa della liturgia richiede la piena, consapevole e attiva partecipazione dei fedeli e perci\u00f2 il Concilio d\u00e0 istruzioni sull'apposita preparazione dei pastori d'anime.\nPoi dichiara che \"la santa madre Chiesa desidera fare un'accurata riforma generale della liturgia\", affinch\u00e9 \"le sante realt\u00e0 che [i testi e i riti] significano, siano espresse pi\u00f9 chiaramente e il popolo cristiano possa capirne pi\u00f9 facilmente il senso e possa parteciparvi con una celebrazione piena, attiva e comunitaria\". Ricorda che regolare la liturgia spetta unicamente al papa e agli altri vescovi, sia singoli sia nelle \"competenti assemblee episcopali territoriali\" (le conferenze episcopali), e a nessun altro, anche se sacerdote. Sulla base di accertati studi teologici, storici e pastorali si possono rivedere parti della liturgia e perci\u00f2 i libri liturgici (messale ecc.) devono essere rivisti \"quanto prima\". \u00c8 preferibile la forma comunitaria della celebrazione liturgica (soprattutto della messa), nella quale ognuno, sia ministro che semplice fedele, svolga il proprio ufficio compiendo tutto e soltanto ci\u00f2 che, secondo la natura del rito e le norme liturgiche, \u00e8 di sua competenza. La partecipazione dei fedeli deve essere promossa mediante le loro acclamazioni, le risposte, i canti (salmi, antifone ed altri), le azioni e i gesti, e deve essere menzionata nei libri liturgici.\nIn vista della natura didattica e pastorale della liturgia, i riti devono evitare l'inutile prolissit\u00e0 ed essere in generale facilmente comprensibili. \"Si restaurer\u00e0 una lettura della sacra Scrittura pi\u00f9 abbondante, pi\u00f9 varia e meglio scelta\". La predicazione fa parte dell'azione liturgica e deve essere menzionata nei libri liturgici: \u00e8 noto che le edizioni tridentine del Messale Romano prevedevano la recita del Credo immediatamente dopo la lettura del Vangelo, eccetto nelle messe solenni, nelle quali la predicazione era facoltativa (\"Si autem sit praedicandum ...\"). \"L'uso della lingua latina, salvo diritti particolari, sia conservato nei riti latini. Dato per\u00f2 che, sia nella messa che nell'amministrazione dei sacramenti, sia in altre parti della liturgia, non di rado l'uso della lingua nazionale pu\u00f2 riuscire di grande utilit\u00e0 per il popolo, si conceda alla lingua nazionale una parte pi\u00f9 ampia\", la cui estensione \u00e8 lasciata alla decisione (se confermata dalla Santa Sede) della relativa conferenza episcopale.\nPer quello che riguarda l'Eucaristia, il Concilio domanda che dell'\"Ordo Missae\" si faccia una revisione che, conservata fedelmente la sostanza dei riti, li semplifichi, sopprima le duplicazioni e gli elementi introdotti senza grande utilit\u00e0 e restituisca altri elementi andati perduti. Si dovr\u00e0 leggere la maggior parte della Sacra Scrittura, distribuendone il testo in un ciclo di pi\u00f9 anni. \u00c8 vivamente raccomandata l'omelia, che non si ometta, se non per un grave motivo, nelle messe domenicali e festive con partecipazione del popolo, e si (re)introduca la Preghiera dei fedeli. Il Concilio ripete quello che ha gi\u00e0 detto sull'uso, nell'ampiezza determinata dalla rispettiva conferenza episcopale, della lingua nazionale invece del latino. Aggiunge che \"i fedeli sappiano recitare e cantare insieme, anche in lingua latina, le parti dell'ordinario della messa che spettano ad essi\". Si raccomanda di dare la comunione ai fedeli con ostie consacrate nella stessa messa e si permette in alcune circostanze la comunione sotto le due specie (pane e vino). Si estende la facolt\u00e0 di concelebrazione della stessa messa da parte di pi\u00f9 sacerdoti.\nIl Concilio d\u00e0 simili istruzioni in relazione agli altri sacramenti e ai sacramentali, alla liturgia delle ore (fra l'altro, distribuzione dei salmi su un periodo pi\u00f9 lungo che la tradizionale settimana, e soppressione dell'ora di prima), all'anno liturgico (fra l'altro, riduzione del numero delle feste di santi celebrate ovunque), alla musica sacra, all'arte sacra e la sacra suppellettile.\nApplicazione.\nPer l'effettiva attuazione di tali propositi papa Paolo VI istitu\u00ec nel 1964 il Consilium ad exsequendam Constitutionem de Sacra Liturgia, che lavor\u00f2 alla revisione della liturgia dalla chiusura del Concilio fino al 1969.\nCollegamenti esterni.\nTraduzione italiana dal sito della Santa Sede."}
{"id": "1107387", "revid": "110157", "url": "https://it.wikipedia.org/wiki?curid=1107387", "title": "Kuusalu", "text": "Kuusalu \u00e8 un comune rurale dell'Estonia settentrionale, nella contea di Harjumaa. Il centro amministrativo del comune \u00e8 l'omonimo borgo (in estone \"alevik\"), con circa 1.250 abitanti.\nLocalit\u00e0.\nOltre al capoluogo, il comune comprende altri due borghi, Kiiu e Kolga, e 64 localit\u00e0 (in estone \"k\u00fcla\"):"}
{"id": "1107388", "revid": "484362", "url": "https://it.wikipedia.org/wiki?curid=1107388", "title": "Lancia Aurelia B24", "text": "La Lancia Aurelia \u00e8 un'autovettura prodotta dalla Lancia dal 1950 al 1958, pi\u00f9 in particolare la versione B24, Spider prima e Convertibile poi, venne lanciata nel gennaio del 1955 e termin\u00f2 la sua vita nel 1958. Deve la sua fama anche al film \"Il sorpasso\", in cui \u00e8 l'auto guidata dal protagonista Vittorio Gassman.\nLe B24: storia e caratteristiche.\nPer gli storici dell'automobile, questa spider \u00e8 considerata \"una tra le pi\u00f9 belle autovetture mai costruite al mondo\". \u201cQuando vedi una Aurelia B24 non ti basta guardarla, avresti voglia di toccarla\u201d amava dire Franco Martinengo, per vent'anni (dal 1952 al 1972) direttore del Centro Stile Pininfarina. Diverse persone lavorarono al progetto della B24, tra cui, citando i facenti parte del gruppo stilisti, troviamo: Francesco Salomone, Adriano Rabbone, Aldo Brovarone, Luigi Chicco e Giacomo Borgogno. Pininfarina stesso per molti anni terr\u00e0 per se una versione con tettuccio rigido azzurro.\nL'evoluzione.\nIl prototipo di pre-serie della Aurelia B24 viene visto sfrecciare per la prima volta nei viali cittadini di Torino, nella seconda met\u00e0 del 1954.\nL'idea del giovane Gianni Lancia \u00e8 quella di un prodotto d'\u00e9lite, sportivo e dalla linea che strizzi l'occhio alle tendenze d'oltreoceano. Egli commissiona il primo esemplare alla Pininfarina che gi\u00e0 ha esperienza nel settore specifico avendo realizzato nel 1952 una spider per conto della statunitense Nash.\nQuesta prima B24 \u2013 che adotta la meccanica della B20, con il motore appena modificato in alcune sue componenti (filtro aria, ventilatore, pompa dell'acqua) per poter essere alloggiato sotto al cofano che risulta sensibilmente abbassato \u2013 risalta soprattutto per alcuni particolari della carrozzeria: tra tutti spiccano il parabrezza del tipo panoramico (contornato da un profilato di ottone cromato) in voga negli USA (gi\u00e0 visto ad esempio nella sportiva Chevrolet Corvette spider nel 1953), il muso con la calandra classica Lancia, i paraurti costituiti da quattro respingenti (o rostri) di generose dimensioni (due davanti e due dietro), ed un abitacolo posizionato al centro del passo (accorciato di 20\u00a0cm rispetto alla B20), tra un cofano motore abbondante ed una coda di ampie dimensioni (lunga quasi quanto il cofano).La produzione in serie inizia alla fine del mese di dicembre del 1954, tanto che nel bilancio di fine anno si conta una sola Spider (con guida a sinistra) ultimata. Ma in casa Lancia si lavora per allestire l'esemplare da spedire in Belgio per la presentazione al primo salone dell'automobile del nuovo anno. Quando il 15 gennaio 1955 a Bruxelles si inaugura il salone, una B24 \u2013 color grigio chiaro con interni rossi, numero telaio B24S-1002 \u2013 \u00e8 al suo posto, per la delizia dei visitatori. Rispetto alla vettura prototipo di pre-serie, la B24 definitiva si distingue per i paraurti (dove i quattro respingenti sono stati sostituiti da singolari paraurti ad ala), per la mascherina leggermente modificata e per la coda resa pi\u00f9 snella grazie ad una fascia leggermente prominente.\nLe altre caratteristiche del prototipo vengono mantenute: parabrezza avvolgente (parabrezza panoramico, ricurvo, a montanti arretrati, contornato da un profilato di ottone cromato), sezione frontale meno alta rispetto alla B20, portiere prive di maniglie, assenza di finestratura laterale, capote in tela a struttura tubolare e ripiegabile a scomparsa nel piccolo spazio alle spalle dei sedili, volante con tre razze in alluminio, cruscotto ad andamento curvo ed avvolgente d'intonazione sportiva, strumentazione a tre quadranti circolari posti a cavallo del piantone dello sterzo, coda molto pulita (con pinne appena accennate che si raccordano armoniosamente con il rigonfiamento dei parafanghi posteriori), ampio vano bagagli apribile dall'interno, ruota di scorta (e batteria) collocata in un vano ricavato sotto il fondo del bagagliaio.\nL'esemplare esposto a Bruxelles \u00e8 munito di calotte copriruota con finti raggi: le vetture cos\u00ec equipaggiate non saranno molte, visto che ben presto si adotteranno le normali ruote a disco.\nA parte il prototipo (che aveva la guida a destra) la B24 spider viene costruita normalmente con guida a sinistra, mentre quella a destra viene fornita a richiesta (la prima B24 con guida a destra viene costruita nel marzo del 1955).\nBench\u00e9 questa prima serie di B24 non abbia la denominazione di \u201cAmerica\u201d (appellativo che le verr\u00e0 invece attribuito nel 1956 con l'uscita della seconda serie, ufficialmente chiamata Convertibile), la particolare destinazione al mercato nordamericano \u00e8 sottolineata dal fatto che per le vetture USA \u00e8 previsto un motore depotenziato ed il montaggio di una barra orizzontale tra i paracolpi angolati del paraurti anteriore.\nL'ultima B24 Spider lascia la fabbrica nell'ottobre del 1955: in totale, non conteggiando il prototipo, ne sono state costruite 240 (di cui soltanto 59 con guida a destra).\nAnche a seguito delle note traversie della Casa, la nuova versione della B24, denominata \"Convertibile America\", esce solo sei mesi dopo e debutta al Salone di Torino che si apre il 21 aprile del 1956. Oltre alle modifiche meccaniche che interessano anche la B20 e che sacrificano qualche cavallo di potenza e qualche chilometro orario di velocit\u00e0, la nuova B24 - che ora assume a tutti gli effetti la denominazione di \"America\" \u2013 appare assai pi\u00f9 classica e confortevole ma perde molte delle caratteristiche della prima serie: sparisce il parabrezza panoramico (che ora \u00e8 meno avvolgente ad ha i montanti avanzati, quasi verticali), i paraurti (qui pi\u00f9 avvolgenti) non hanno pi\u00f9 le singolari \u201cali\u201d, la presa d'aria sul cofano \u00e8 modificata (maggiore larghezza e minore altezza), le portiere (pi\u00f9 ampie) hanno le maniglie ed i vetri discendenti, il cruscotto \u00e8 meno arrotondato e la strumentazione (sopra a due strumenti) \u00e8 del tutto diversa. Questa seconda serie, la cui produzione inizia effettivamente nel luglio del 1956, viene fornita esclusivamente con la guida a sinistra.\nNei primi mesi del 1957 - quando gi\u00e0 sono stati costruiti 150 esemplari \u2013 la B24 Convertibile America subisce le stesse modifiche meccaniche di cui \u00e8 oggetto nel medesimo periodo la cugina coup\u00e9 B20 (lieve incremento dei valori di potenza e di coppia, nuovo carburatore, piccola variazione nel rapporto al ponte, altre di minore entit\u00e0). Invariata esteticamente, questa terza (ed ultima) serie - che perde ufficialmente la designazione di \u201cAmerica\u201d, termine che sparisce anche dai manuali d'uso e manutenzione - \u00e8 disponibile per le consegne in Italia a partire dal 1\u00ba maggio 1957 e rimane in produzione fino al 1958 (ed in listino sino al maggio 1959), totalizzando 371 esemplari e risultando in tal modo la serie di B24 costruita nel maggior numero di esemplari.\nIl successo della B24 in America sar\u00e0 numericamente poco significativo (si possono stimare in 150-200 unit\u00e0 le B24 complessivamente vendute oltreoceano, di cui un centinaio di convertibili e quasi altrettante spider prima serie): il fatto \u00e8 da imputare ad una organizzazione di vendita non troppo efficiente e soprattutto al prezzo di vendita assolutamente proibitivo. Secondo quanto riportato dal quotato periodico Californiano \u201cRoad and Track\u201d nel settembre del 1955, una B24 costa 5.475 dollari. Negli stessi anni, una Jaguar XK140 (con cilindrata di 3,4 litri) si compra con 4.500 dollari, una Porsche con 3.500, una Chevrolet Corvette con 3.000.\nIl prototipo pre-serie.\nCaratteristiche principali.\nMolti notano anche una certa somiglianza d'assieme tra l'Aurelia B24 e la famosa D24-Carrera da competizione del 1953, la cui accattivante linea di carrozzeria pare possa essere attribuita, almeno in parte, alla Pininfarina.\nTra le altre caratteristiche che resteranno anche nella versione definitiva, vanno citate: la capote in tela ripiegabile \u201ca scomparsa\u201d in un apposito piccolo spazio alle spalle dei sedili, i sedili (ampi e di foggia sportiva) scorrevoli e ribaltabili per accedere alla capote, la mancanza di finestratura laterale (pannelli in plexiglas possono essere agganciati alla sommit\u00e0 delle portiere), le portiere prive di maniglie (l'apertura avviene grazie ad fune metallica rivestita in similpelle posta all'interno della portiera), il volante con tre razze in alluminio, il cruscotto ad andamento curvo ed avvolgente d'intonazione sportiva in cui spiccano la strumentazione a tre quadranti circolari posti a cavallo del piantone (non carenato) dello sterzo ed uno \u201cstilizzato\u201d vano portaguanti (aperto), il comando del cambio a leva centrale, una coda molto pulita (con pinne appena accennate che si raccordano armoniosamente con i parafanghi posteriori) in cui trova spazio un bagagliaio di ampia cubatura (entro il quale \u00e8 alloggiata, in apposito vano, la ruota di scorta).\nPi\u00f9 leggera della coup\u00e9 B20, questa spider risulta dunque particolarmente brillante in accelerazione e veloce quanto se non pi\u00f9 della progenitrice in velocit\u00e0 pura, con capote abbassata (quando la vettura \u00e8 \u201cscoperta\u201d si perde qualche chilometro orario di velocit\u00e0 per via della minore efficienza aerodinamica).\nLa prima parte della storia di questa vettura prototipo si chiude nell'agosto del 1955, quando la macchina (che, in deroga alle regole che da sempre vigono in casa Lancia e che fanno partire le numerazioni dal 1001, reca il numero di telaio 0001) viene immatricolata con la targa TO188130: cos\u00ec targata, condotta da Luigi Villoresi e Dorino Serafini, partecipa il 3 settembre 1955 al Trofeo Supercortemaggiore. Il suo numero di gara \u00e8 il 1468.\nLe tre serie della B24.\nOccorre precisare che, contrariamente a quanto accaduto con le Aurelia \"berlina\" di cui si contano due diverse serie, l'Aurelia B24 non risulta essere mai stata ufficialmente classificata per \"serie\" n\u00e9 in qualche misura identificata con quella definizione: la suddivisione \"in serie successive\" \u00e8 entrata nell'uso comune, quando ormai la vettura era fuori produzione, per ragioni di maggior immediatezza, dal momento che i dati ufficiali della Casa hanno sempre fatto riferimento soprattutto alla numerazione progressiva degli autotelai raggiunta al momento delle modifiche apportate al modello.\nPrescindendo dal \"prototipo di pre-serie\" (di cui abbiamo parlato diffusamente e specificatamente), le Aurelia B24 si possono dunque suddividere in tre serie, che meccanicamente \"corrispondono\" alle serie quarta, quinta e sesta della coup\u00e9 B20: per completezza, aggiungiamo che in virt\u00f9 di questa \"somiglianza\", alcuni assegnano (si direbbe impropriamente) alle B24 la medesima numerazione attribuita alle B20.\nDiamo di seguito l'elenco delle tre serie con i parametri distintivi pi\u00f9 significativi.\nLa prima serie: B24-B24S Spider.\nCaratteristiche principali.\nDopo la costruzione dell'esemplare di pre-serie (telaio con numerazione \u201canomala\u201d 0001, probabilmente vettura di color beige con interni verdi, guida a destra), guidato a lungo per i viali di Torino da Gianni Lancia in persona, la produzione della versione \u201cdefinitiva\u201d inizia alla fine del mese di dicembre del 1954, tanto che nel bilancio di fine anno si conta una sola spider (la B24S-1001, beige con interni verdi, con guida a sinistra) ultimata. Ma in casa Lancia si intende promuovere a livello internazionale la nuova creatura esponendo un esemplare al primo dei Saloni dell'automobile, in calendario a Bruxelles dal 15 gennaio 1955 per cui si lavora febbrilmente per allestire l'esemplare da spedire in Belgio: quando si inaugura il Salone, una B24 \u2013 color grigio chiaro con interni rossi, numero telaio B24S-1002 - \u00e8 al suo posto, per la delizia dei visitatori. Una curiosit\u00e0: esistono parecchie immagini che ritraggono questa B24 a Bruxelles, ma alcune mostrano la vettura con gomme fianco bianco, mentre in altre (le pi\u00f9 numerose) le gomme appaiono scure (ovvero \u201cnormali\u201d). Nella realt\u00e0 non risulta che la moda delle gomme \u201ca fianco bianco\u201d abbia contagiato le B24 e probabilmente l'esperimento eseguito in questa occasione non \u00e8 stato pi\u00f9 ripetuto. Rispetto alla vettura prototipo di pre-serie, la B24 \u201cdefinitiva\u201d si distingue per i paraurti (dove i quattro respingenti sono stati sostituiti da singolari paraurti \u201cad ala\u201d), per la mascherina-scudetto leggermente modificata (ora i lati sono meno convergenti verso il basso), per la coda resa pi\u00f9 snella grazie ad una fascia (all'altezza dei paraurti) leggermente prominente e per il tachinetro, la cui scala arriva ora a 180\u00a0km/h (nella pre-serie si ferma a 160 ed ha un'ulteriore ultima tacca a livello dei 170\u00a0km/h).\nLe altre singolari caratteristiche del prototipo, che vengono mantenute, sono dunque le seguenti: parabrezza avvolgente (superpanoramico, ricurvo, a montanti arretrati, contornato da un profilato di ottone cromato), sezione frontale meno alta anche rispetto alla B20, portiere prive di maniglie (si aprono tramite un tirante metallico ricoperto da una guaina in similpelle posto all'interno della portiera stessa), assenza di finestratura laterale (esistono pannelli amovibili in plexiglas e con deflettore orientabile, da agganciare alla sommit\u00e0 delle portiere tramite due galletti ciascuno), capote in tela a struttura tubolare ripiegabile \u201ca scomparsa\u201d nell'apposito vano situato alle spalle dei sedili (che hanno gli schienali ribaltabili per accedervi), abitacolo posizionato al centro del passo tra un cofano motore abbondante ed una \u201ccoda\u201d di ampie dimensioni (lunga quasi quanto il cofano), coda molto \u201cpulita\u201d(con pinne appena accennate che si raccordano armoniosamente con il rigonfiamento dei parafanghi posteriori), bagagliaio piuttosto ampio per il tipo di vettura (grazie al riposizionamento del serbatoio del carburante in avanti) apribile dall'interno, ruota di scorta (nonch\u00e9 attrezzi in dotazione e batteria) collocata in un vano (accessibile tramite coperchio ribaltabile) ricavato sotto il fondo del bagagliaio, selleria in finta pelle Resinflex (in vera pelle negli esemplari destinati agli USA e, comunque, su richiesta), volante con corona rivestita in legno (alcune fonti parlano di \u201cfinto legno\u201d) e tre razze in alluminio, cruscotto ad andamento curvo ed avvolgente d'intonazione sportiva, plancia verniciata nello stesso colore della carrozzeria (a richiesta, nello stesso colore degli interni), strumentazione a tre quadranti circolari (con scala tachimetro fino a 180\u00a0km/h) posti a cavallo del piantone dello sterzo, comando cambio a leva centrale, piantone sterzo di lunghezza regolabile telescopicamente, due tasche portaoggetti (una per ciascuna portiera), vano \u201cportaguanti\u201d (aperto) sul cruscotto, leve delle luci sul cruscotto raggiungibili senza staccare le mani dal volante.\nIl tettuccio rigido (\"hard-top\") non \u00e8 previsto tra gli accessori forniti dalla casa, ma ne risultano realizzati da Pininfarina (probabilmente di due stili diversi) e dalla carrozzeria A. Fontana di Padova. Il fissaggio alla carrozzeria dell'hardtop avviene mediante tre galletti al parabrezza e due posteriori. L'esemplare esposto a Bruxelles \u00e8 munito di calotte copriruota con finti raggi di gusto assai discutibile: le vetture cos\u00ec equipaggiate sono poche, visto che ben presto si adottano le normali ruote a disco. Le pregevoli ruote Borrani a raggi tangenti vengono invece montate (superando serie difficolt\u00e0 di calettamento) solo per iniziativa dei proprietari, qualche anno dopo.\nI colori delle carrozzerie delle prime ventidue B24 spider sono questi: sette beige, nove grigie, quattro rosse, due verdi; la prima celeste (tinta destinata ad essere un \u201cclassico\u201d della B24) reca il numero 1148 (estate 1955) e la prima nera \u00e8 del 17 agosto 1955 (numero 1159).\nPassando all'esame delle parti meccaniche, notiamo che il motore \u00e8 sostanzialmente quello che equipaggia la coup\u00e9 B20, dotato per\u00f2 di un particolare filtro dell'aria a doppia cartuccia ribassata per poter essere alloggiato nel cofano pi\u00f9 basso; anche il ventilatore viene spostato pi\u00f9 in basso (ed \u00e8 azionato da una cinghia dalla puleggia dell'albero della distribuzione), mentre la pompa dell'acqua \u00e8 posizionata diversamente (secondo alcune fonti, anche il radiatore dell'acqua risulterebbe lievemente modificato). Altre variazioni riguardano il serbatoio del liquido dei freni (non pi\u00f9 accoppiato con quello dell'olio della sospensione anteriore), il serbatoio del carburante (di minor capacit\u00e0 - litri 58 contro 75 \u2013 e sistemato in posizione pi\u00f9 avanzata, appena dietro ai sedili), la batteria (allocata sotto il fondo del bagagliaio invece che nel cofano motore) ed altre di minor rilevanza. Sempre rapportandoci alla coup\u00e9 B20, osserviamo che le dimensioni risultano sensibilmente inferiori: il passo \u00e8 accorciato di 20\u00a0cm (da cm 265 a cm 245), la lunghezza di 17\u00a0cm (da cm 437 a cm 420) mentre la larghezza \u00e8 praticamente la stessa (cm 155,5 la B24, cm 155 la B20). Anche il peso, naturalmente, \u00e8 inferiore (un quintale circa): il peso a vuoto \u00e8 di circa 1060\u00a0kg, mentre quello in ordine di marcia (vettura rifornita) \u00e8 di circa 1120\u00a0kg (1220 la contemporanea B20 IV serie). Poich\u00e9 il peso massimo ammesso \u00e8 di 1270\u00a0kg, ipotizzando una vettura parzialmente rifornita, ricaviamo una portata effettiva di circa 170\u2013180\u00a0kg, corrispondenti a due persone ed un bagaglio di peso compreso tra i 30 ed i 50\u00a0kg.\nNella versione venduta in Europa, il motore della B24 (contrassegnato dalla sigla \u201cE\u201d, che evidentemente sta per \u201cEuropa\u201d, e quindi marcato B24 E) eroga la stessa potenza di quello montato sul coup\u00e9, ovvero 118 HP a 5000 giri al minuto (il numero massimo di giri raggiungibilie \u00e8 comunque di 5300 al minuto), mentre i motori montati sulle B24 destinate a varcare l'oceano (contrassegnati dalla sigla \u201cA\u201d e quindi marcati B24 A) raggiungono soltanto i 110 HP ad un regime vicino ai 5000 giri al minuto, e con la differenza che qui il regime massimo raggiungibile si ferma a 5100 giri al minuto. La inferiore potenza dipende da una diversa fasatura della distribuzione. Anche le prestazioni velocistiche della B24 sono simili a quelle della coup\u00e9 B20, anche se la spider risulta lievemente pi\u00f9 brillante in accelerazione per via del minor peso, ma un poco inferiore in velocit\u00e0 pura (specialmente marciando a vettura scoperta) a causa dell'effetto aerodinamico. Per la B24 Spider, il dato ufficiale della Lancia (che, rammentiamo, indica in 185\u00a0km/h la velocit\u00e0 massima raggiungibile con la B20 quarta serie del 1954/55) \u00e8 comunque di \u201coltre 180\u201d Km/h, valore che scende a 174\u00a0km/h (108 mph) nella versione per il mercato USA.\nA parte il prototipo (che aveva la guida a destra) la B24 Spider viene costruita normalmente con guida a sinistra, mentre quella a destra viene fornita \u201ca richiesta\u201d (per la cronaca, la prima B24 con guida a destra viene costruita nel marzo del 1955, l'ultima alla fine di agosto dello stesso anno, mentre per le guida a sinistra le date sono rispettivamente la fine del dicembre 1954 e l'ottobre del 1955).\nL'ultima B24 Spider lascia la fabbrica nell'ottobre del 1955: in totale, non conteggiando il prototipo, ne sono state costruite 240 (di cui soltanto 59 con guida a destra).\nBench\u00e9 questa prima serie di B24 non abbia la denominazione di \u201cAmerica\u201d (appellativo che le verr\u00e0 invece attribuito nel 1956 con l'uscita della seconda serie, detta anche tipo Convertibile), la particolare destinazione al mercato nordamericano \u00e8 sottolineata dal fatto che per le vetture \u201cUSA\u201d \u00e8 previsto, come s'\u00e8 gi\u00e0 detto, un motore un poco depotenziato ed il montaggio di una barra orizzontale tra i paracolpi angolati del paraurti anteriore.\nNon esistono dati certi riguardanti la quantit\u00e0 di B24 Spider che sono state effettivamente vendute negli Stati Uniti: si pu\u00f2 tuttavia stimare che la quantit\u00e0 di vetture piazzate oltreoceano sia compresa tra le 50 e le 100 unit\u00e0.\nLa seconda serie: B24S Convertibile America.\nCaratteristiche principali.\nCon l'uscita di scena della famiglia Lancia e l'ingresso della nuova propriet\u00e0 (Pesenti), la versione \u201caperta\u201d della Granturismo Lancia subisce (come accade anche per la \u201ccugina\u201d B20 coup\u00e9) una trasformazione che, se da un lato la rende assai meno \u201coriginale\u201d e sportiva, dall'altro elimina parecchie delle scomodit\u00e0 e manchevolezze imputate alla precedente versione Spider, la cui produzione si arresta nell'ottobre del 1955.\nA seguito delle traversie della Casa, la nuova versione della B24 - una cabriolet definita dalla Lancia come \u201cconvertibile\u201d - esce solo sei mesi dopo e debutta al Salone di Torino che si apre il 21 aprile del 1956, mentre la produzione si avvia effettivamente nel successivo mese di luglio. Oltre alle modifiche meccaniche che interessano anche la B20 e che sacrificano qualche cavallo di potenza e qualche chilometro orario di velocit\u00e0, la nuova B24 - che ora assume ufficialmente l'appellativo di Convertibile America, denominazione che appare anche sul Libretto d'uso e manutenzione \u2013 perde molte delle caratteristiche che avevano contraddistinto la prima serie: sparisce il parabrezza superpanoramico (che ora \u00e8 molto meno avvolgente ad ha i montanti avanzati, quasi verticali), il frontale ha una modellazione meno sinuosa, la parte posteriore della vettura ha un passaruota pi\u00f9 accentuato ed una \u201cpinna\u201d pi\u00f9 alta e sfuggente, i paraurti sono a lama (non hanno pi\u00f9 le singolari \u201cali\u201d) e appaiono pi\u00f9 avvolgenti, la presa d'aria sul cofano \u00e8 modificata (maggiore larghezza e minore altezza), le portiere (pi\u00f9 ampie) hanno le maniglie esterne ed i tradizionali vetri discendenti, i dischi ruota sono diversi e verniciati in grigio chiaro, il cruscotto \u00e8 meno arrotondato e la strumentazione (ora a due strumenti invece di tre) \u00e8 del tutto diversa (\u00e8 la stessa montata sulla B20 coup\u00e9 quinta serie) e pi\u00f9 completa.\nDal punto di vista meccanico, la nuova B24 Convertibile America - che viene fornita esclusivamente con guida a sinistra - adotta gli organi della B20 quinta serie, a cominciare dal motore, depotenziato, che ora eroga 110 HP (curiosamente, lo stesso valore dei motori montati nel 1955 sulla B24 Spider versione USA) e che ha un nuovo profilo dell'albero a camme, canne cilindri in ghisa inamovibili, un nuovo supporto del ventilatore ed un collettore di scarico ridisegnato. Profondamente modificata la trasmissione, dove troviamo il cambio che ha una nuova scatola scomponibile e la quarta marcia in presa diretta, una frizione a comando esterno idraulico, una coppia conica del tipo ipoide e nuovi giunti elastici che sostituiscono quelli a stella, a settori in gomma. Viene potenziato l'impianto frenante. A seguito delle modifiche meccaniche (ed in particolare dal nuovo cambio di velocit\u00e0) ma anche di quelle di carrozzeria, il peso della B24 Convertibile America subisce un incremento molto sostanzioso, di oltre un quintale, che ovviamente penalizza la brillantezza di marcia e che non le consente di andar oltre i 172\u00a0km/orari di velocit\u00e0 massima.\nDopo la costruzione di 150 esemplari - avvenuta dal luglio al dicembre 1956 \u2013 la produzione si arresta: di li a qualche mese esce una nuova serie, esteticamente identica ma modificata meccanicamente, in analogia a quanto accade alla \u201ccugina\u201d B20.\nQuesto il dettaglio delle differenze che contraddistinguono la seconda serie dalla precedente:\nCaratteristiche principali.\nNei primi mesi del 1957 - quando gi\u00e0 sono stati costruiti 150 esemplari di \u201cConvertibili\u201d \u2013 la B24 subisce le stesse modifiche meccaniche di cui \u00e8 oggetto nel medesimo periodo la \u201ccugina\u201d coup\u00e9 B20 (lieve incremento dei valori di potenza e di coppia, nuovo carburatore, piccola variazione nel rapporto al ponte, altre di minore entit\u00e0).\nInvariata esteticamente, questa terza (ed ultima) serie - che perde almeno ufficialmente la designazione di \u201cAmerica\u201d, termine che sparisce anche dai manuali d'uso e manutenzione - \u00e8 disponibile per le consegne in Italia a partire dalla primavera del 1957 e rimane in produzione fino al 1958 (ed in listino sino al maggio 1959), totalizzando la bellezza di 371 \u201cpezzi\u201d e risultando in tal modo la \u201cserie\u201d di B24 costruita nel maggior numero di esemplari.\nQuesto il dettaglio delle differenze che contraddistinguono la terza serie dalla precedente:\nLe B24 speciali.\nPer la serie B24, La Lancia non prevede la costruzione di pianali da cedere ai carrozzieri per la realizzazione di eventuali \"fuori serie\".\nAnche se in numero molto limitato, non sono peraltro mancate alcune B24 speciali.\nLa Raggio Azzurro II di Vignale.\nA circa tre anni di distanza dalla prima \u201cRaggio Azzurro\u201d (costruita su base meccanica della B20 e descritta nella \"voce\" dedicata a questa versione di Aurelia), il trinomio Nardi-Vignale-Michelotti realizza (ed espone al Salone di Ginevra del marzo 1958) una seconda versione, un coup\u00e9 denominato appunto \u201cRaggio Azzurro II\u201d. Pare che in questa occasione la \u201cbase\u201d di partenza sia stata una B24S (guida a sinistra). In termini estetici, il risultato non \u00e8 totalmente convincente in quanto molti criticano la disomogeneit\u00e0 tra un frontale bello ed originale \u2013 arrotondato, privo di paraurti, pulito, con i fari inseriti nella calandra, e quindi d'intonazione sportiva \u2013 e una coda non proprio entusiasmante, a linee squadrate (con \u201cpinne\u201d e paraurti), secondo la moda imperante in quegli ultimi anni cinquanta. Degno di rilievo il padiglione-lunotto posteriore (non incorniciato) stampato in pezzo unico con tetto parzialmente scorrevole in plexiglas. I lampeggiatrori direzionali sono inseriti nel padiglione-lunotto e sono posizionati molto in alto. Il telaio \u00e8 realizzato dalla Nardi, tubolare, con tubi tondi di grande sezione e con un passo di 265\u00a0cm (20 cmin pi\u00f9 rispetto ai 245\u00a0cm della normale B24S) e carreggiate anteriori e posteriori di 128\u00a0cm e 130\u00a0cm (come le normali B24S). Il motore, il ben noto 2 litri e mezzo che equipaggia le coup\u00e9 B20 e le convertibili B24, \u00e8 ovviamente modificato e potenziato da Nardi e, grazie soprattutto al collettore speciale Nardi ed all'adozione di due carburatori Weber 40 DCN, sfiora i 140 HP (il valore dichiarato \u00e8 di 138-139 HP a 5400 giri/minuto) e sembra consenta alla vettura di raggiungere la fatidica soglia dei 200\u00a0km/h. La vettura, che \u00e8 stata realizzata su commissione di un cliente americano, ha gli interni in pelle di cinghiale.\nLa cabriolet di Pininfarina (1957-58).\nAl Salone di Ginevra 1957 \u00e8 esposta una speciale B24 realizzata Pininfarina, chiaramente derivata dalla \u201cConvertibile\u201d, dalla quale si distingue soprattutto per il frontale, che qui perde la classica mascherina Lancia \u201ca scudetto\u201d in favore di una calandra a sviluppo orizzontale (tipo \u201cFlaminia\u201d), tutto sommato molto pi\u00f9 banale. Anche la \u201ccoda\u201d \u00e8 modificata sensibilmente rispetto alla normale B24 ed appare qui molto pi\u00f9 appuntita. I pi\u00f9, ovviamente, pensano che la vettura (di cui non \u00e8 prevista la produzione, neppure in serie limitata) altro non sia, se non una sorta di prototipo pre-serie della versione \u201caperta\u201d della nuovissima Flaminia: cos\u00ec non sar\u00e0, dal momento che la versione \u201ccabriolet\u201d della Flaminia verr\u00e0 affidata alla carrozzeria Touring (mentre Pininfarina dovr\u00e0 accontentarsi di produrre per la Lancia la versione coup\u00e9) e questa anomala B24 cabriolet apparir\u00e0 successivamente in qualche altro Salone dell'automobile, certamente ritinteggiata. Nelle poche immagini pubblicate sui periodici dell'epoca, la vettura del 1957 risulta di colore chiaro, mentre quella dell'anno successivo appare pi\u00f9 scura. La B24 finisce infine nelle mani di Brigitte Bardot e qualcuno afferma che la tinta scelta dalla celebre attrice sia una particolare gradazione di rosa.\nLa B24S dello scultore Mastroianni.\nUltima \u2013 cronologicamente parlando \u2013 delle B24 speciali \u00e8 la Convertibile-coup\u00e9 allestita alla fine del 1958 sul telaio B24S-1630 su precise indicazioni dello scultore Umberto Mastroianni (nato nel 1910 in quel di Frosinone e scomparso nel 1998). La vettura - illustrata e descritta in dettaglio nel numero 191 (novembre 2004) della rivista \u201cRuoteclassiche\u201d - altri non \u00e8, se non una delle ultime B24S Convertibili, modificata in molti particolari, dei quali i pi\u00f9 importanti sono:\nLe concorrenti delle Aurelia spider/convertibile.\nLe rivali italiane.\nNella sua breve vita (appena 4 anni), la versione \u201caperta\u201d dell'Aurelia Gran Turismo ha avuto poche rivali di costruzione italiana: le spider o cabriolet di Ferrari e Maserati \u2013 in pratica delle \u201cfuoriserie\u201d \u2013 sono decisamente di una classe diversa, pi\u00f9 elevata, sia per prezzo che per prestazioni, tuttavia la rivale per antonomasia, l'Alfa Romeo, \u00e8 presente sul mercato, a partire dal 1955-56, con la Giulietta spider - un altro dei capolavori di Pininfarina \u2013 che vanta una carrozzeria altrettanto armoniosamente pulita e moderna: fu infatti richiesta a Pininfarina dai manager Alfaromeo dell'epoca all'indomani dell'impatto che gli esercit\u00f2 l'Aurelia B24 sul mercato chiedendogli di applicare quel design al telaio e meccanica di fascia inferiore che era la base Giulietta che avendo convenzionali motori 4 cilindri in linea di cilindrata dimezzata (1291cc) rispetto al sofisticato V6 2451cc della B24, senza il transaxle e i freni on-board e un conseguente peso ridotto di ben 400Kg poteva vantare prestazioni velocistiche paragonabili.\nSe aggiungiamo il fattore prezzo (quasi 3 milioni di lire la B24, meno di 2 milioni la Giulietta), non ci si pu\u00f2 meravigliare constatando come i volumi produttivi dei due modelli divergano moltissimo: nel quadriennio 1955-1958, a fronte della 761 B24 costruite, l'Alfa Romeo produce infatti pi\u00f9 di 5500 Giulietta (nelle due versioni \u201cspider\u201d e \u201cspider veloce\u201d). Seppure le due auto per linea e posizionamento sul mercato, ma anche per clientela, in effetti non furono mai vere avversarie. Aurelia in effetti era concorrente per clientela alle superiori Alfa romeo 1900 e non delle pi\u00f9 piccole Giulietta.\nQuanto alle vetture di produzione estera, la loro diffusione in Italia ha in quegli anni un'incidenza assai modesta, soprattutto perch\u00e9 ostacolata da prezzi elevatissimi a causa dei forti dazi doganali: troveremo dunque le \u201cvetture aperte\u201d pi\u00f9 vicine all'Aurelia B24 (Austin Healey 100 six, Jaguar XK140, Mercedes 190 SL, Mg A, Porsche 1600S Cabriolet, Triumph TR3) nella panoramica sulle rivali presenti sul mercato internazionale.\nUn confronto tra le caratteristiche dei due modelli nazionali - Lancia ed Alfa Romeo - \u00e8 riassunto nella tabella che segue, che riproduce la situazione in Italia alla fine del 1957.\nLe rivali all'estero.\nCome pi\u00f9 volte detto, la B24 nasce con il preciso intento di affacciarsi sul ricco mercato nordamericano, dove per\u00f2 - vuoi per l'elevatezza del prezzo, vuoi per una organizzazione di vendita forse non esente da pecche\u00a0\u2013 le unit\u00e0 che si riescono a piazzare sono davvero poche.\nLa situazione \u00e8 per\u00f2 simile anche sui mercati europei.\nNella tabella che segue \u00e8 riportata la situazione all'epoca del salone di Ginevra (marzo 1957), con l'indicazione di prezzi e caratteristiche delle vetture europee concorrenti dell'Aurelia B24 presenti in quel momento sul mercato svizzero.\nLe Aurelia scendono in gara.\nL'Aurelia \u00e8 il primo modello Lancia ad ottenere notevoli successi sportivi anche a livello internazionale.\nLe qualit\u00e0 velocistiche si sono rivelate sin dalle prime uscite in corsa, quando a gareggiare \u00e8 stata la \"pacifica\" berlina B10 (con motore di cilindrata da 1 litro e 3/4), ma il salto di qualit\u00e0 avviene l'anno dopo, nel 1951, quando esce la B20 coup\u00e9 da 2 litri e quando anche la berlina pu\u00f2 essere dotata del motore maggiorato (modello B21). L'apice si ha poi nel '53 con la B20 da 2 litri e mezzo.\nNel caso specifico della B24, l'albo d'oro non \u00e8 particolarmente ricco, anche se non manca una prestazione davvero notevole all'ultima Mille Miglia (1957).\nCome si pu\u00f2 evincere dalle tabelle, le Aurelia hanno gareggiato tanto nella categoria Turismo, quanto nella Gran Turismo o nella Sport: ci\u00f2 in funzione dei regolamenti via via succedutisi, del modello (berlina B10/B21/B22 oppure coup\u00e9 B20-2000/B20-2500 oppure spider B24) e dell'eventuale grado di \"preparazione/elaborazione\" della singola vettura.\nLe prove su strada.\nB24 spider prima serie 1955.\nPoche volte una B24 \u00e8 stata sottoposta a un serio e completo test su strada: risultano soltanto due casi certi, il primo nel 1955, quando il periodico californiano \u201cRoad and Track\u201d si occupa di questa vettura appena introdotta negli USA, il secondo, trentacinque anni dopo, quando il nostro mensile \u201cRuoteclassiche\u201d prova una B24 e ne riporta il resoconto nel fascicolo numero 31 del mese di luglio-agosto 1990.\nLa vettura sottoposta a test \u00e8 una delle prime B24S (guida a sinistra) spedite negli USA in quello stesso 1955.\nQuesto il riepilogo dei rilevamenti:\nIn questo caso, il modello provato \u00e8 un B24 guida a destra (telaio 1021). Si tratta tuttavia di una vettura decisamente particolare, nel senso che il suo primo proprietario la fece elaborare meccanicamente, ottenne dalla Pininfarina alcune modifiche nell'equipaggiamento (strumentazione, aggiunta fari fendinebbia, ecc.) e partecip\u00f2 ad alcune competizioni in Italia; poi, sostituito il motore con un B20, prese il via all'ultima edizione della Mille Miglia nel 1957, gara nella quale ottenne un lusinghiero risultato (come potremo leggere nell'apposito capitolo). Il motore montato su questa B24 era dunque un B20 elaborato (collettore speciale, tre carburatori doppio corpo, ecc.) anche se, pare, riportato alle sue condizioni di serie normale. Malgrado i trentacinque anni d'et\u00e0, questa B24 ottiene comunque prestazioni di tutto rispetto, come evidenziato dai dati rilevati.\nDati produttivi, per modello e per anno.\n[a]= il dato NON comprende il prototipo di pre-serie della B24 costruito nel'54\nLe vendite in Italia e all'estero.\nSu 18.201 Aurelia costruite, 15.468 risultano vendute ed immatricolate in Italia, dal 1950 al 1959 (57 delle ultime B20-B24 risultano vendute/immatricolate nel 1959). Ne consegue che l'esportazione (2.733 unit\u00e0) ha assorbito il 15% della produzione.\nLe B20-B24 da 2 litri e mezzo sono i modelli che hanno ottenuto (proporzionalmente) una maggior penetrazione all'estero (1280 unit\u00e0 vendute all'estero su una produzione di 3401 pezzi, cio\u00e8 quasi il 38%). Non male anche la berlina B12 seconda serie (2415 unit\u00e0 prodotte, 437 vendute all'estero, pari al 18%). Quanto alle \"prima serie\" (berline, coup\u00e9 B20-2000 ed autotelai) la vendita all'estero ha rappresentato soltanto un 8,2% rispetto alla produzione (prodotte 12.385 unit\u00e0, vendute all'estero 1.016)\nNote al \"Prospetto immatricolazioni in Italia\"\n[a]questa la ripartizione per modello (stimata):\n4.926 berline B10-B10S\n515 autotelai B50-B51\n[b]questa la ripartizione per modello (stimata):\n3.612 berline B21-B21S\n1.025 berline B22-B22S\n77 berline B15-B15S\n154 autotelai B52-B53\n1.060 coup\u00e9 B20-B20S (I e II serie, da 2 litri)\n[c]questa la ripartizione per modello (stimata):\n1.963 berlie B12-B12S\n15 autotelai B55-B55S-B56-B56S-B60S\n[d]include le coup\u00e9 B20-B20S (dalla III serie in avanti, da 2,5 litri)e le spyder/convertibili B24-B24S"}
{"id": "1107397", "revid": "767487", "url": "https://it.wikipedia.org/wiki?curid=1107397", "title": "K\u00f5ue", "text": "K\u00f5ue \u00e8 un ex comune dell'Estonia situato nella contea di Harjumaa, nell'Estonia settentrionale; classificato come comune rurale, il centro amministrativo era la localit\u00e0 (in estone \"k\u00fcla\") di Ardu, a 57\u00a0km dalla capitale Tallinn.\nNell'ottobre 2013 \u00e8 stato soppresso e accorpato al comune di Kose.\nLocalit\u00e0.\nOltre al capoluogo, il centro abitato comprende altre 37 localit\u00e0:"}
{"id": "1107405", "revid": "39884", "url": "https://it.wikipedia.org/wiki?curid=1107405", "title": "Wilma van Hofwegen", "text": "Specializzata nello stile libero ha vinto una medaglia d'argento alle Olimpiadi di Sydney 2000 nella staffetta 4x100\u00a0m sl."}
{"id": "1107407", "revid": "287204", "url": "https://it.wikipedia.org/wiki?curid=1107407", "title": "L'uomo che cadde sulla Terra (romanzo)", "text": "L'uomo che cadde sulla Terra (\"The Man Who Fell to Earth\") \u00e8 un romanzo di fantascienza del 1963 scritto da Walter Tevis. \u00c8 la storia di un viaggiatore solitario extraterrestre che giunge in incognito sulla Terra, cercando un modo per trasportarvi la gente del suo pianeta morente, devastato da una serie di guerre atomiche.\nDal romanzo fu tratto un film omonimo nel 1976, per la regia di Nicolas Roeg.\nLe vicende del protagonista hanno avuto un seguito nel musical \"Lazarus\" rappresentato nel 2015 con musiche di David Bowie.\nTrama.\nIn un futuro prossimo individuato nel 1985, un extraterrestre proveniente dal pianeta Anthea, atterra presso la cittadina di Haneyville, nel Kentucky (U.S.A.). La sua fisionomia differisce ben poco da quella degli esseri umani; si presenta a un banco pegni per vendere un anello d'oro e mostra un passaporto inglese che riporta il nome Thomas Jerome Newton. Ha con s\u00e9 una gran quantit\u00e0 di anelli d'oro da rivendere in posti diversi.\nCon i soldi ricavati si presenta a New York, dall'avvocato Oliver Farnsworth, specializzato in brevetti, al quale consegna la documentazione relativa a nove scoperte scientifiche rivoluzionarie nel campo dell'elettronica e della chimica, come raffinazione del petrolio, tv tridimensionale, pellicole fotografiche riutilizzabili. Gli propone di lavorare per una societ\u00e0 di nuova costituzione per sfruttare la commercializzazione dei prodotti, di cui Farnsworth accetter\u00e0 la vicepresidenza, dalla quale Newton si aspetta di ricavare mezzo miliardo di dollari nell'arco di tre anni.\nLe innovazioni introdotte dalla sua World Enterprises Corporation (W.E.) provocano un terremoto sul mercato tecnologico. Nathan Bryce, professore di chimica all'universit\u00e0 statale di Pendley, Iowa, rimane molto colpito da una serie di prodotti riconducibili alla multinazionale: l'accurata definizione di una pellicola cinematografica, per esempio, o un film fotografico che si sviluppa da solo: brevetti cos\u00ec innovativi che nella sua immaginazione potrebbero essere di origine extraterrestre. Durante un colloquio con il suo responsabile di dipartimento, il professor Canutti, Bryce chiede di poter svolgere ricerche sui materiali, ma la risposta \u00e8 negativa. Bryce fa domanda di lavoro alla World Enterprises.\nPi\u00f9 o meno un anno dopo la fondazione della W.E., Newton comunica a Farnsworth che intende varare una nuova divisione aerospaziale e che, avendo bisogno di liquidit\u00e0, vuole vendere i brevetti fotografici. Si reca in viaggio a Louisville nel Kentucky, non molto distante dal luogo in cui \u00e8 atterrato, per intraprendere una grossa speculazione immobiliare: l'impresa astronautica avr\u00e0 sede qui. Ma Newton rimane vittima di un brutto incidente: sulla Terra, la sua struttura fisica deve sopportare una gravit\u00e0 3 volte maggiore quella di Anthea, e durante una rapida salita in ascensore l'accelerazione gli provoca la frattura di una gamba. Viene soccorso da una donna che si stupisce del suo peso quasi irrilevante. Newton la prega di non chiamare un medico. Lei si chiama Betty Jo, ha problemi di alcolismo e vive con i sussidi dell'assistenza pubblica; porta Newton a casa sua, dove lui rimane per tutto il periodo della degenza, al termine del quale propone a Betty Jo di trasferirsi come governante nella casa che si \u00e8 fatto ristrutturare accanto al sito dove costruisce un'astronave. In seguito a questa convivenza Newton comincia a bere, forse per affrontare le difficolt\u00e0 quasi insormontabili della sua missione.\nLe continue richieste di Nathan Bryce nel frattempo provocano un interesse della World Enterprises nei suoi confronti; lascia l'insegnamento universitario e viene assunto dalla multinazionale. Con sua stessa sorpresa, quando arriva nel Kentucky viene immediatamente presentato all'elusivo Newton, che gli prospetta una ricerca applicata sulla sicurezza del propellente per un'astronave. Dovr\u00e0 coordinare una squadra di ricercatori e abiter\u00e0 in una casa a poca distanza dalla residenza di Newton.\nIl fatto di conoscere personalmente il principale non cancella la curiosit\u00e0 di Bryce e i suoi dubbi riguardo alla sua natura umana. Bryce trova ulteriori riscontri sui suoi sospetti, come l'impiego di improbabili logaritmi a base 12 nei calcoli di Newton. Un giorno orchestra una \u201ctrappola\u201d in casa propria e riesce a scattare una radiografia a Newton, dalla quale risulta una fisiologia molto diversa da quella umana. Non sa per\u00f2 che l'extraterrestre \u00e8 in grado di vedere a occhio nudo i raggi X, e che quindi si \u00e8 accorto dell'accaduto. La radiografia conferma i sospetti di Nathan Bryce, ma questo non gli impedisce di continuare a lavorare per l'impresa spaziale. Conosce anche Betty Jo, e nonostante il suo rapporto ambiguo con Newton fra i due scatta una simpatia: hanno la stessa et\u00e0, entrambi sono vedovi e soffrono di solitudine.\nIntorno a natale 1988, Newton porta con s\u00e9 Bryce a un congresso scientifico a Chicago, ha bisogno di reclutare altri esperti di chimica per il progetto spaziale. Incontrano il professor Canutti, ed \u00e8 da una conversazione con lui che saltano fuori gli antichi sospetti di Bryce sull'origine aliena del proprio datore di lavoro. In una stanza d'albergo ha finalmente luogo il confronto tra i due: Newton confessa di venire da un altro pianeta del sistema solare, devastato da una serie di guerre nucleari; gli antheani hanno un'intelligenza superiore a quella umana (Newton ha un Q.I. doppio rispetto a un terrestre di cultura superiore) e padroneggiano una tecnologia enormemente pi\u00f9 avanzata; per anni Newton ha studiato la lingua, gli usi e i costumi degli Stati Uniti attraverso la televisione. L'obiettivo della sua missione \u00e8 salvare il suo popolo dall'estinzione e gli esseri umani da un destino analogo: costruire un'astronave traghetto in grado di portare sul nostro pianeta gli ultimi 300 antheani sopravvissuti, che potranno infiltrare i governi e le \u00e9lite di tutti paesi in modo da allontanare la civilt\u00e0 da una guerra devastante.\nBryce si rende conto che potrebbe strangolarlo facilmente, data la debolezza fisica di Newton, e scongiurare cos\u00ec l'invasione, ma non lo fa. D'altronde l'extraterrestre gli confida di nutrire dubbi sulla propria determinazione a portare avanti la missione:\nTornati in Kentucky, i due trovano ad attenderli agenti della CIA che arrestano Newton per immigrazione illegale. Il suo segretario Brinnarde \u00e8 da sempre un infiltrato del controspionaggio. Bryce e Betty Jo vengono a loro volta fermati e interrogati. Newton \u00e8 stato tradito da intercettazioni ambientali nella camera d'albergo di Chicago.\nL'alieno viene trattenuto per alcune settimane e sottoposto a dolorose indagini scientifiche, dal momento che sul suo metabolismo non hanno effetto gli anestetici. Con la Cia sostiene di essere un mutante e di avere 70 anni, anche se non li dimostra. Alla fine viene rilasciato perch\u00e9 la vicinanza delle elezioni fa s\u00ec che il Presidente degli Stati Uniti non voglia grane con l'opposizione; ma ormai la sua missione \u00e8 naufragata, come si affretta a far sapere con parole in codice al suo pianeta concedendo una breve intervista alla televisione. Inoltre un maldestro esame medico lo rende quasi completamente cieco.\nSono passati due anni. Betty Jo e Nathan vivono insieme. Un giorno del 1990 lo scienziato ascolta in un negozio di musica la registrazione audio di \u201cpoesie extraterrestri\u201d e riconosce l'inconfondibile voce di Thomas Jerome Newton. Con qualche ricerca riesce a arrivare fino a lui, e lo raggiunge in un bar del Greenwich Village di New York, dove l'extraterrestre ormai consola la propria disperazione nell'alcol.\nNewton confessa di non nutrire rancore verso gli esseri umani, e firma per Bryce un assegno di un milione di dollari, dal momento che \u00e8 talmente ricco da non sapere che fare dei soldi. Le poesie incise sono una lettera per sua moglie e un messaggio per i superiori che l'hanno inviato in missione, con la speranza che un giorno possano essere captate alla radio su Anthea.\nCritica.\nSe \u00e8 vero che alcuni dei migliori romanzi di fantascienza sono scritti da autori non specializzati nel genere, il romanzo di Walter Tevis \u00e8 fra questi. Una trama semplice, lineare, l'assenza di sperimentazione e persino di colpi di scena (fino dal primo capitolo il lettore sa che il sedicente Thomas Jerome Newton \u00e8 un essere da un altro pianeta) non diminuiscono il fascino di quest'opera che usa il genere fantascienza per rappresentare preoccupazioni esistenziali e politiche condivise su larga scala. In polemica con la preoccupazione principale della fantascienza nell'epoca della guerra fredda, che vede nell'alieno, nell'extraterrestre, la metafora del diverso da combattere, l'antheano di Tevis \u00e8 un \u201cosservatore\u201d, un elemento che mette in risalto le incongruenze della nostra civilt\u00e0 e ne fa esplodere le contraddizioni.\nLe vicende del protagonista sembrano intrecciarsi con la vita dell'autore, il quale trascorre parte della sua breve esistenza a Haneyville nel Kentucky, per poi morire di tumore a New York nel 1984: un anno prima dunque della caduta sulla terra di Thomas Jerome Newton, che egli immagina per il 1985. L'autore probabilmente ci mette molta della sua esperienza autobiografica, attingendo dalle memorie dell'infanzia. Infatti Tevis venne lasciato da solo in un ospedale in California per sottoporsi alle cure che richiedeva il suo cuore reumatico, mentre la famiglia si trasferiva per motivi economici in Kentucky. L'alienazione di Tevis comincia proprio da l\u00ec, come racconta la moglie: \nForse proprio come Tevis, Thomas Jerome Newton finir\u00e0 per trovare nell'alcool l'unica via per manifestare i sentimenti inibiti alla sua razza. Rimane comunque uno dei personaggi pi\u00f9 commoventi della letteratura di fantascienza: sicuramente pi\u00f9 \u201cumano\u201d di molti che lo circondano.\nFra le possibili interpretazioni del romanzo vale la pena di citarne due. La prima \u00e8 una lettura \u201ccristologica\u201d avanzata con la pubblicazione su Urania: la tragedia di Thomas Jerome Newton \u00e8 una parabola con risonanze addirittura evangeliche, una seconda discesa sulla terra seguita da un martirio;\nUna seconda interpretazione, che potremmo definire \u201cpolitica\u201d, parte dalla constatazione che la lettura cristologica ignora il fatto che, per tutto il romanzo, Newton evita di cercare adepti. Il fatto che si avvalga della struttura economica degli Stati Uniti e della sua arma pi\u00f9 efficace, il denaro, \u00e8 la base di questa lettura politica, alla quale si accoppia la metafora di una condizione esistenziale: una riflessione su una condizione individuale schizoide, dunque, nella tradizione della fantascienza di Philip Dick, che solo nel delirio trova la maniera per comunicare emozioni, e che conduce a una sicura sconfitta dal momento che l'intera societ\u00e0 possiede un carattere schizoide.\nAnthea.\nResta indeterminata l'identit\u00e0 di Anthea, il pianeta d'origine del protagonista. Nathan Bryce lo identifica pi\u00f9 volte con Marte, mentre durante gli interrogatori della Cia si fa anche l'ipotesi di Venere. Sappiamo che il viaggio di Newton \u00e8 durato 4 mesi e che ha percorso una distanza di cento milioni di miglia (Marte si trova a una distanza variabile tra circa 50 e circa 400 milioni di chilometri, Venere a meno di 40 milioni di chilometri al perielio); che il pianeta ha una temperatura inferiore a quella della Terra in quanto pi\u00f9 distante dal sole (Marte \u00e8 il quarto pianeta del sistema solare); che il momento favorevole al lancio di un'astronave si ripete ogni sette anni; e infine che la gravit\u00e0 del pianeta \u00e8 un terzo di quella terrestre.\nRimane da sottolineare il dato che nel remoto passato vi sono stati contatti tra le due civilt\u00e0:\nTraduzione.\nDopo la prima edizione nel 1963 sul n. 359 di \"Urania\", il romanzo fu ripubblicato nel 1976 sul n. 694 della stessa collana, in occasione dell'uscita del film omonimo di Nicolas Roeg, con in appendice la sceneggiatura e foto di scena.\nLa successiva traduzione di Ginetta Pignolo per Minimum Fax fa risaltare alcune differenze: Mondadori ad esempio ha pubblicato il romanzo diviso in tre parti intitolate semplicemente Parte Prima, Seconda e terza, mentre nell'originale possedevano titoli che davano una precisa collocazione temporale futuribile alla vicenda (che rimane indeterminata nell'edizione Urania):\nIl primo e il terzo titolo si riferiscono al mito di Dedalo e Icaro, in particolare al dipinto di Bruegel il Vecchio; il secondo invece allude alla fiaba del nano malvagio che fila la paglia in oro per salvare la vita della principessa allo scopo di rubarle il figlio: il solo modo di sconfiggerlo \u00e8 scoprire il suo nome, Rumpelstiltskin.\nA parte lo stile dei traduttori, nella versione Mondadori sono state cassate alcune frasi che contengono allusioni politiche; una per tutte: nel capitolo terzo della prima parte la frase:\ndiventa nella traduzione Mondadori:"}
{"id": "1107408", "revid": "39884", "url": "https://it.wikipedia.org/wiki?curid=1107408", "title": "Thamar Henneken", "text": "Specializzata nello stile libero ha vinto una medaglia d'argento alle Olimpiadi di Sydney 2000 nella staffetta 4x100\u00a0m sl.\n\u00c8 sposata con l'ex nuotatore campione del mondo Marcel Wouda."}
{"id": "1107410", "revid": "287204", "url": "https://it.wikipedia.org/wiki?curid=1107410", "title": "Responsabilit\u00e0 precontrattuale", "text": "La conclusione del contratto pu\u00f2 essere preceduta da vincoli di vario tipo e natura incidenti nella formazione del contratto (trattative, puntuazione o minutazione, lettera di intenti\u2026), soprattutto quando le prestazioni non sono gi\u00e0 tipizzate. Le trattative, per quanto avanzate, non possono vincolare alla conclusione del contratto (Unidroit 2:301) n\u00e9 possono vincolare al loro proseguimento. Unica regola sancita \u00e8 l\u2019obbligo per le parti di comportarsi secondo buona fede e correttezza nello svolgimento delle medesime (1337 c.c.): le parti devono essere reciprocamente leali e sincere e devono nutrire reale interesse al raggiungimento di un accordo. Devono inoltre scambiarsi informazioni affinch\u00e9 i termini della trattativa risultino trasparenti. \nOve la lealt\u00e0 e correttezza vengano meno (la parte vuole solo prendere tempo in attesa di recedere, oppure tace un difetto del bene, non ha reale intenzione di pervenire ad un accordo\u2026) si avr\u00e0 responsabilit\u00e0 della parte per violazione dell'art 1337 c.c. (UNIDROIT 2:301). \nNella stessa forma di responsabilit\u00e0 incorre anche colui il quale non dia notizia di una conosciuta o conoscibile causa di invalidit\u00e0 del contratto (1338 c.c.) oppure faccia concludere all'altra parte un contratto sgradito in conseguenza della sua scorrettezza.\nQual \u00e8 la misura di questa responsabilit\u00e0? Dottrina e giurisprudenza sono unanimi nel ritenere che vada risarcito il cosiddetto \"interesse negativo\" e cio\u00e8 le spese a vuoto sostenute e il tempo e le occasioni perdute, ma non il profitto che avrebbe potuto ottenere. \nIn altre parole si risarciscono i danni subiti per essere entrati in trattativa con la parte inaffidabile (danno da affidamento).\nQuanto alla natura di questa responsabilit\u00e0 si discute se trattasi di responsabilit\u00e0 contrattuale, responsabilit\u00e0 extracontrattuale o di un tertium genus. Per la responsabilit\u00e0 contrattuale propendono coloro i quali ritengono che la buona fede gravi sulle parti (le parti esistono solo in quanto soggetti di un contratto), per quella extracontrattuale propendono quelli che ritengono che la buona fede preesista alle trattative e sia un dovere operativo erga omnes, per il tertium genus sono coloro i quali fanno dipendere la responsabilit\u00e0 da un \u201ccontatto sociale\u201d. A seconda che si propenda per una soluzione piuttosto che un'altra derivano conseguenze diverse in tema di prescrizione, onere della prova, rilevanza della colpa. La tesi della natura contrattuale appare preferibile sia per i pi\u00f9 energici rimedi esperibili sul piano sostanziale e processuale (inoltre, se non \u00e8 possibile impugnare il contratto per errore o dolo soccorre la responsabilit\u00e0 per violazione della correttezza e della buona fede nella conclusione del contratto). \nIn alcuni settori il profilo della responsabilit\u00e0 in contrahendo ha perso rilevanza perch\u00e9 assorbito da altre forme di tutela (clausole vessatorie, 1469 bis c.c. secondo cui esse sono presuntivamente il risultato della violazione di un dovere di correttezza salvo prova contraria; le clausole sono automaticamente inefficaci). \nSi registra ciononostante, il ricorso alle teoriche contrattuali del dolo determinante o incidente.\nLa teoria maggioritaria propende per\u00f2 per l'inquadramento sub specie extracontrattuale della responsabilit\u00e0 in discorso.\nCi\u00f2 comporta l'applicazione dei principi generali di cui all'art.2043 c.c., e di un difficoltoso regime probatorio, di minor tutela nei confronti del contraente danneggiato."}
{"id": "1107411", "revid": "2175", "url": "https://it.wikipedia.org/wiki?curid=1107411", "title": "Den Pobedy", "text": ""}
{"id": "1107413", "revid": "309289", "url": "https://it.wikipedia.org/wiki?curid=1107413", "title": "Kotuj", "text": "Il Kotuj (; nell'alto corso conosciuto anche come \"Sejsi\") \u00e8 un fiume della Russia siberiana settentrionale (Territorio di Krasnojarsk), ramo sorgentizio di destra della Chatanga.\nIl fiume ha origine nella sezione orientale dell'altopiano Putorana, una delle numerose regioni di alteterre in cui si articola il vasto altopiano della Siberia centrale. Scorre inizialmente con direzione mediamente sudorientale per alcune centinaia di chilometri; dopo la confluenza dell'affluente \"Voevolichan\" piega poi decisamente assumendo direzione nordorientale, quindi settentrionale, scorrendo per tutto il percorso in una regione montagnosa e remota salvo che nell'ultimo tratto, in cui percorre il bassopiano della Siberia settentrionale. Alcuni chilometri a monte del piccolo insediamento di Chatanga, dopo circa 1.400 chilometri di corso, si congiunge alla Cheta, dando origine al fiume Chatanga.\nI suoi maggiori affluenti sono Voevolichan, Aganyli, Mojero, Kotujkan, \u0116rie\u010dka dalla destra idrografica, \u010cangada, Sabyda e Tukalan dalla sinistra. Attraverso il Sikas'jan riceve anche le acque del lago Essej. A causa del popolamento estremamente basso delle regioni attraversate, il Kotuj non tocca alcun centro urbano di qualche rilievo in tutto il suo corso.\nA causa del clima molto rigido delle regioni attraversate, il fiume Kotuj resta ghiacciato usualmente da fine settembre - inizio ottobre fino a fine maggio - primi di giugno; subito dopo il disgelo si verificano le piene, che coincidono con la stagione estiva."}
{"id": "1107414", "revid": "1172402", "url": "https://it.wikipedia.org/wiki?curid=1107414", "title": "Atomino Bip Bip", "text": "Atomino Bip Bip (scritto anche Atomino Bip-Bip) \u00e8 un personaggio immaginario dei fumetti della Disney ideato nel 1959 da Romano Scarpa ed esordito nella storia \"Topolino e la dimensione Delta\". Compare raramente in altre storie a fumetti, principalmente come spalla di Topolino, analogamente a personaggi come Pippo, Eta Beta o Bruto.\nBiografia del personaggio.\nSi tratta di un atomo ingrandito \u00ab\"due birilliardi di volte\"\u00bb da un macchinario, chiamato \"ciclotrone\", messo a punto dal geniale professor Enigm; appare come un omuncolo, di colore azzurro (ma spesso colorato rosa a causa di errori di stampa), alto pi\u00f9 o meno come Tip e Tap e con due elettroni che gli ruotano intorno alla testa. La sua natura atomica gli conferisce numerose caratteristiche insolite, come il potere di trasformare la materia emettendo un raggio di mesoni dalla bocca o la memoria infallibile. Ha un fratello, Atomino Bep Bep, nato insieme a lui grazie al ciclotrone di Enigm nella medesima storia. Quest'ultimo tuttavia si rivel\u00f2 maggiormente interessato allo svago e agli scherzi piuttosto che allo studio; dopo essere stato messo in castigo da Enigm per avere distrutto la sua ultima invenzione, fugg\u00ec dall'inaccessibile \"Dimensione Delta\" e si alle\u00f2 con Gambadilegno, che alla fine lo tradir\u00e0 miniaturizzandolo nuovamente per aver preso le difese di Topolino. \nAtomino vive nella \"Dimensione Delta\" con il professore, e ogni tanto visita Topolinia; \u00e8 molto furbo e altruista, e nel tempo libero preferisce giocare con i nipotini di Topolino piuttosto che dedicarsi ad attivit\u00e0 \"da adulto\".\nStoria editoriale.\nIl personaggio esordisce nella storia \"Topolino e la dimensione Delta\" del 1959 scritta e disegnata dall'autore italiano Romano Scarpa e pubblicata sul settimanale \"Topolino\" n\u00b0 206 e successivamente compare in altre storie di realizzazione italiana come \"Topolino e Bip Bip alle sorgenti mongole\", \"Topolino imperatore della Calidornia\" e, pi\u00f9 recentemente, \"Topolino e gli Ombronauti\", (\"Topolino\" n\u00b0 2972-2973), \"Atomino, Topolino e il mistero delle merendine mutevoli\", (\"Topolino\" n\u00b0 3070) e \"Topolino e l'impero sottozero\", (\"Topolino\" n\u00b0 3091-3093). Atomino ritorner\u00e0 con una nuova storia inedita nel primo volume del nuovo Almanacco Topolino ad Aprile 2021."}
{"id": "1107417", "revid": "278830", "url": "https://it.wikipedia.org/wiki?curid=1107417", "title": "Ultimo (miniserie televisiva)", "text": "Ultimo \u00e8 una miniserie televisiva italiana ispirata al libro \"Ultimo - Il capitano che arrest\u00f2 Tot\u00f2 Riina\", la regia \u00e8 di Stefano Reali ed \u00e8 stato trasmesso per la prima volta nel 1998 su Canale 5.\nTrama.\nIl tenente Roberto Di Stefano e il maresciallo Riccardo Fortunato Cotone inseguono un latitante fino a un casolare senza per\u00f2 volerlo catturare, sperando che li conduca fino al superboss Salvatore Partanna. Il loro intento fallisce in quanto il Procuratore Guido Baratta e diversi carabinieri erano gi\u00e0 sul posto e intervengono per catturare il latitante, ma questi fugge. Tra i carabinieri c'\u00e8 il Brigadiere Francesco Patania, vecchia conoscenza di Di Stefano e Cotone. I tre scoprono il corpo del piccolo Santino Pandurra, figlio del pentito Rosario. Il bambino \u00e8 stato imprigionato nel casolare e poi fatto morire di fame da Partanna. Il metodo di Baratta \u00e8 \"meglio un uovo oggi che una gallina domani\", per cui biasima il Tenente Di Stefano che avrebbe potuto catturare subito il latitante e invece non ha colto l'occasione. \"Ultimo\", in disaccordo coi superiori, agisce secondo i metodi del Nibbio che lo fece crescere sotto la sua ala, ossia il giudice Giorgio Niboli, ucciso da Cosa Nostra. Di Stefano chiede il trasferimento e lascia Cotone e Patania in Sicilia.\nRoberto Di Stefano viene trasferito a Roma, alla caserma \"Orlando De Tomaso\", dove fa subito amicizia con l'Appuntato Domenico Nocelli. Da sette mesi \u00e8 Capitano, si fa chiamare \"Ultimo\" e ha condotto brillanti operazioni come la \"Stadio Connection\" e l'arresto dei fratelli mafiosi Missale, in memoria del Nibbio. Ora decide di prendere su di s\u00e9 le indagini finora svolte dal Maggior Anselmo sul commercialista di Partanna, il ragioniere Giuseppe Niscemi, che si trova a Roma. Ultimo non ha molti amici nell'Arma, il Maggior Anselmo e il Procuratore Baratta lo ostacolano, per\u00f2 ha molta stima del generale Trani che in alcune situazioni lo aiuta. Per portare a termine il compito, \"Ultimo\" vuole costituire, con l'aiuto di Nocelli, un gruppo con altri cinque carabinieri, tutti relegati ai margini dell'Arma. Come \"Ultimo\", ognuno dei sei militari dovr\u00e0 rinunciare al proprio nome di battesimo, sostituendolo con un nome \"di battaglia\" e non far sapere a nessuno gli incarichi o lo scopo della missione. Tra questi, \"Ultimo\" richiama dalla Sicilia proprio Cotone e Patania.\nNasce ufficialmente Crimor. \"Ultimo\" e il suo gruppo Crimor, con l'ausilio di pochi mezzi e l'aiuto del Procuratore Francesca Montanari, anche lei allieva del Nibbio, si mettono al lavoro. Decidono di perseverare sulla pista di Niscemi sebbene il Maggior Anselmo, prima di loro, non vi abbia cavato un ragno dal buco: Niscemi sembra un vicolo cieco.\nAi primi di Agosto, dopo quasi un anno di duro lavoro, gli uomini di Crimor riescono a identificare a Roma il killer Pasquale Corinna detto \"Il Pugliese\" come uno degli uomini di Partanna, e riescono a catturare Niscemi, salvandolo proprio dal Pugliese che doveva eliminarlo per conto di Partanna. Il Pugliese sfugge alla cattura ma Niscemi, per salvarsi da Partanna, decide di collaborare. Nonostante questo successo, la morte colpisce Crimor: Domenico Nocelli muore il 9 agosto per la leucemia di cui soffriva da anni e gli sforzi fatti per aiutare il gruppo. \nDopo un rocambolesco inseguimento in cui viene ferito gravemente \"Arciere\", Crimor arresta anche il braccio destro di Partanna, il Pugliese. La Procura, intanto, spinta da Baratta, cerca di togliere l'incarico a Crimor; prima che questo accada, \"Ultimo\" decide di prelevare Niscemi dal carcere perch\u00e9 \u00e8 l'unico in grado di riconoscere il boss dalla sola foto in loro possesso che risale a molti anni prima, fiduciosi del fatto che la prossima domenica, come svelato da Niscemi, Partanna uscir\u00e0 dal covo per farsi portare a messa. Ma, appena parte l'operazione di cattura guidata da Baratta, \"Ultimo\" decide di non aspettare pi\u00f9 e prelevare subito Niscemi, cos\u00ec il gruppo Crimor riesce a catturare Partanna.\n\u00c8 venerd\u00ec 15 gennaio 1993, data che rester\u00e0 nella storia della lotta alla Mafia."}
{"id": "1107418", "revid": "109520450", "url": "https://it.wikipedia.org/wiki?curid=1107418", "title": "Aderazione", "text": "L'aderazione (in latino adaeratio) consiste nella conversione monetaria di tributi teoricamente richiesti in natura. Etimologicamente, il termine latino \u00e8 formato col preverbio \"ad\" la radice del sostantivo \"aes\", \"aeris\" ('bronzo', ma per estensione 'moneta'). Letteralmente, quindi, significa proprio 'trasformazione (di qualcosa) in moneta'.\nAderazione nella tarda antichit\u00e0.\nLo storico Santo Mazzarino studi\u00f2, per il periodo tardo-antico, la notevole divaricazione tra gli alti valori richiesti dall'autorit\u00e0 fiscale per l\"'adaeratio\" dei cavalli, e il loro prezzo di mercato, e interpret\u00f2 l'aderazione come un fenomeno rivelatore della lotta di classe che contrapponeva i contadini agli esattori."}
{"id": "1107425", "revid": "767487", "url": "https://it.wikipedia.org/wiki?curid=1107425", "title": "The Blues Willies", "text": "The Blues Willies, noti anche come Greg &amp; The Blues Willies, sono stati un gruppo musicale formato dal cantante, chitarrista, attore e fumettista Claudio Gregori e dall'attore comico e imitatore Max Paiella.\nStoria.\nIl gruppo suona canzoni di genere blues, jive, swing e rhythm and blues, alternando a riedizioni di celebri pezzi musicali del passato, quali quelli di Louis Prima, Louis Jordan, The Blues Brothers, Frank Sinatra, brani originali; le loro canzoni sono in ogni caso caratterizzate da testi spiccatamente umoristici.\nIl gruppo \u00e8 noto principalmente per aver preso parte, tra l'altro, al programma televisivo \"Mmmh!\", condotto da Serena Dandini e andato in onda su Rai 2 nel 2002, e alla trasmissione di Italia 1 \"Telenauta '69\".\nNel 2002 realizzano il loro primo album, \"Greg &amp; The Blues Willies\", contenente nove brani originali di Greg e tre cover. Del 2006 \u00e8 invece il secondo album, \"Suonare Stella\", che contiene tre canzoni di Gregori e cinque di Gregori e Attilio Di Giovanni.\nSuccessivamente hanno collaborato ad altri programmi Rai, tra cui \"Bla bla bla\" di Marco Giusti, andato in onda nel 2005, e \"Suonare Stella\", sempre su Rai 2. Nel 2007 si sono esibiti anche sul palco del \"Maurizio Costanzo Show\", hanno partecipato al \"Concerto del 1\u00ba maggio\" in diretta su RaiTre da piazza di Porta San Giovanni in Roma. Nel 2008 sono stati ospiti della trasmissione musicale \"Scalo 76\" in diretta su Rai 2. Sempre nel 2008 hanno presentato il loro lavoro teatrale \"Rockandrology\" al Teatro Morgana e al Teatro Parioli di Roma, riscuotendo un grande successo e replicandolo l'anno successivo. Nel 2009 sono stati la home band della rassegna umoristica \"Senso Zero\" all'Auditorium Parco Della Musica di Roma.\nHanno partecipato come ospiti al disco \"Vintage\" e alla trasmissione \"Speciale per me\" di Renzo Arbore, e al disco omaggio a Lelio Luttazzi \"Per Amore\"."}
{"id": "1107426", "revid": "36426", "url": "https://it.wikipedia.org/wiki?curid=1107426", "title": "Basilica Soluntina di Sant'Anna", "text": "La basilica Soluntina di Sant'Anna (in latino Soluntin\u00e6 Ecclesi\u00e6), si trova nel comune di Santa Flavia in provincia di Palermo.\n\u00c8 la chiesa madre del territorio di santa Flavia e sede parrocchiale.\nStoria.\nVenne costruita su una preesistente cappella rurale dell'inizio del XVII secolo, forse gi\u00e0 dedicata a sant'Anna.\nNel 1666, acquistata dai principi Filangeri insieme con una vicina \"casina\" \u2013 in seguito sostituita dalla villa Filangeri \u2013 assunse il ruolo di cappella di famiglia: i primi interventi d'ingrandimento iniziarono nel 1704 e terminarono nel 1756, con la consacrazione del 19 giugno 1763.\nUna seconda fase d'ingrandimento ebbe inizio nello stesso anno 1756 e si concluse nel 1785: la trasformazione fu radicale, tanto da rendere necessaria una seconda e definitiva consacrazione il 24 luglio, festivit\u00e0 della titolare sant'Anna.\nCon l'aggregazione alla basilica di San Giovanni in Laterano nel 1764, la chiesa acquis\u00ec il titolo di basilica con il privilegio di concedere indulgenze a chiunque la visitasse. Nel 1794 papa Pio VI don\u00f2 le ossa del martire romano sant'Agapeno alla basilica, reliquie ancora custodite nell'originaria teca in legno dorato e dipinto, posta tra le colonnine in marmo rosso dell'altare maggiore.\nDescrizione.\nAll'inizio della prima fase dei lavori risale la navata ovale con quattro nicchie provviste di altari in marmi policromi, ispirata al barocco romano; soltanto in seguito si aggiunsero le due navate laterali e il presbiterio.\nDi grande impatto scenografico la luminosa cupola a cassettoni ottagonali che ricopre la navata ovale, con l'oculo del lanternino \u2013 rivestito all'esterno con lastre di rame \u2013 circondato da un affresco con angeli che reggono un drappo con frange dorate. Affreschi della stessa epoca si trovano sopra gli archi del tamburo, con la rappresentazione delle otto \"Beatitudini\".\nAttraverso un'articolata doppia scala a chiocciola che precede l'altare maggiore, protetta da una cancellata originale in ferro battuto di Antonio Campanella, si accede a una cripta circolare con tre altari alternati a quattro nicchie, affrescata sulla volta con putti e simboli araldico - religiosi. La sua funzione originaria era quella di custodire il tesoro di Sant'Anna e le reliquie di santi e martiri; dall'altare centrale, parte un cunicolo che si sviluppa lungo l'asse longitudinale della zona presbiterale, che termina nel pavimento dell'abside attraverso una griglia di ferro: perse la sua funzione di ventilare l'ambiente, in seguito alla costruzione del coro e dell'abside semicircolare nel 1785.\nIl prospetto principale, in tufo, innalzato nel 1771 su progetto di Antonio Interguglielmi, Giovan Battista Cascione Vaccarini (Palermo, 1729 \u2013 ivi, 1795 circa) e del conte Giovanni Filangeri di Santa Flavia (Palermo, ? \u2013 1752), si presenta con tre portali d'ingresso, ripartito da colonne doriche alla base e da semicolonne ioniche al piano superiore, con al centro una serliana che accoglie il gruppo di \"Sant'Anna con Maria bambina\" in marmo bianco.\nCompletano l'insieme i due campanili allineati agli ingressi laterali, con cuspidi barocche: quello di sinistra dotato di orologio meccanico, l'altro con una meridiana solare.\nI prospetti e le coperture sono stati sottoposti ad accurati interventi di restauro, terminati nel luglio 2007.\nOpere d'arte.\nAd uno dei pilastri della navata ovale, \u00e8 addossato il monumento commemorativo dedicato al principe Pietro II Filangeri, medaglione con busto ad altorilievo in marmo bianco incorniciato da decorazioni vegetali e sovrastato dallo stemma di famiglia, opera di Ignazio Francesco Marabitti (Palermo, 6 gennaio 1719 - ivi, 9 gennaio 1797) del 1762 circa.\nDi grande pregio il baldacchino, eccellente lavoro d'ebanisteria che sovrasta l'altare maggiore, riproduzione in scala ridotta e con colonne corinzie del famoso baldacchino di San Pietro, di Gian Lorenzo Bernini: realizzato da Domenico Di Stefano e parzialmente dorato a foglia da Antonio Pellegrino, fu ideato dall'architetto Antonio Interguglielmi (Palermo, 1724 circa - ivi, 1822).\nL'altare maggiore \u00e8 sormontato da un'alta cupola circolare, all'esterno rivestita da piastrelle policrome, i cui pennacchi sono affrescati con i Dottori della chiesa d'Occidente e d'Oriente. Gran parte delle decorazioni a stucco furono eseguite da Bartolomeo Sanseverino (attivo a Palermo dalla met\u00e0 degli anni '30 agli anni '70 del XVIII secolo), allievo di Giacomo Serpotta: sua altra opera \u00e8 l\"Angelo reggi ombrello\" in stucco, che sovrasta il pulpito rococ\u00f2 in legno dorato e laccato.\nAffiancano l'altare maggiore due organi con i frontoni identici, in legno scolpito, dipinto e parzialmente dorato: quello di sinistra, restaurato nella sola parte meccanica negli anni novanta, risale al 1791 ed \u00e8 opera di Giacomo Andronico in collaborazione con il messinese Carlo Grimaldi.\nNei quattro altari della navata ovale, trovano posto i dipinti su tela concava di Carmelo Salpietra (Corleone, seconda met\u00e0 del XVIII secolo) che raffigurano: \"San Lorenzo con san Giorgio e santi martiri\" (primo altare di sinistra), \"San Michele Arcangelo\" (secondo altare di sinistra), \"San Pietro con i santi Giuseppe e Antonio da Padova e Aronne\" (secondo altare di destra) e \"Santa Teresa d'Avila con le sante Agata, Lucia, Chiara e sante martiri\" (primo altare di sinistra).\nI due altari delle navate laterali sono sovrastati da due grandi pale, olii su tela centinata, dipinti di ottima fattura nella seconda met\u00e0 del Settecento da ignoto, raffigurano l\"Immacolata tra i santi Rosalia e Francesco di Paola\" e \"San Benedetto al cospetto della Santissima Trinit\u00e0\".\nDi grande pregio due sculture in legno policromo a grandezza quasi reale: il \"Cristo risorto\" del 1795 circa, e l'ottocentesca \"San Giuseppe con Ges\u00f9 bambino\", della scuola di Antonio Bagnasco.\nAlle pareti dell'adiacente sacrestia, del 1781, si possono osservare alcuni ritratti di casa Filangeri, databili dal XVII al XVIII secolo."}
{"id": "1107428", "revid": "3115", "url": "https://it.wikipedia.org/wiki?curid=1107428", "title": "Radiazioni ultraviolette", "text": ""}
{"id": "1107429", "revid": "767487", "url": "https://it.wikipedia.org/wiki?curid=1107429", "title": "Ultimo - Il capitano che arrest\u00f2 Tot\u00f2 Riina", "text": "Ultimo - Il capitano che arrest\u00f2 Tot\u00f2 Riina \u00e8 un libro scritto da Maurizio Torrealta, edito dalla Feltrinelli nel maggio 1995. Contiene una prefazione di Ilda Boccassini.\nTrama.\nIl libro parla delle gesta del Capitano dei Carabinieri \"Ultimo\" (al secolo Sergio De Caprio), colui che arrest\u00f2 il boss della mafia siciliana (Cosa Nostra) Salvatore Riina.\nUltimo crea un gruppo di Carabinieri chiamato Crimor (Unit\u00e0 Militare Combattente), in cui ogni membro ha un nome in codice: Aspide, Pirata, Arciere, Ombra, Parsifal, Vichingo, Oscar, Hitto, Solo, Veleno. Questi Carabinieri vivono in clandestinit\u00e0 e all'ombra della societ\u00e0, come l'organizzazione che combattono; alla pistola di ordinanza preferiscono microspie e telecamere; vivono lontano da casa, senza orari e sottoposti a rischio continuo.\nNel libro si narra che il capitano Ultimo, allora facente parte del ROS, e i suoi uomini abbiano presidiato per mesi Piazza della Noce a Palermo. L'intuizione di seguire i movimenti dei Ganci li porta sulle tracce del boss Tot\u00f2 Riina.\nNel libro si racconta che Riina aveva una casa in via Bernini, nella stessa zona Uditore e non lontano da piazza della Noce. Era il 15 gennaio 1993 quando alle 5 e 30 del mattino Ultimo riun\u00ec il gruppo. Con loro c'era il pentito mafioso Baldassarre Di Maggio, che si era piazzato nel furgone con Ombra. Alle 7 Di Maggio riconosce Salvatore Biondino e Tot\u00f2 Riina dentro una Citro\u00ebn ZX mentre stavano uscendo dalla casa in via Bernini. Ombra comunica subito a Ultimo targa, colore e direzione dell'auto; Arciere inizia a seguirlo. Dopo un chilometro e mezzo la disposizione \u00e8 completa, con una copertura a 360 gradi. Al primo semaforo intervengono: la macchina con Tot\u00f2 Riina si ferma, Ultimo e gli altri aprono velocemente le portiere e lo gettano a terra. Ultimo gli avvolge il collo con la sua sciarpa, lo caricano in macchina e lo portano in caserma. In questa giornata \u00e8 stato assestato un grande colpo alla mafia. Ultimo rivendica fermamente il merito dell'arresto per s\u00e9 e i suoi uomini."}
{"id": "1107436", "revid": "363629", "url": "https://it.wikipedia.org/wiki?curid=1107436", "title": "Maschera laringea", "text": "La maschera laringea (o LMA, \"laryngeal mask airway\") \u00e8 un presidio medico-chirurgico impiegato per la gestione delle vie aeree in anestesia o durante le manovre di rianimazione.\nInvenzione e sviluppo.\nFu inventata nel 1980 da un anestesista inglese, il Dr. Archie Brain, e venne sviluppata come alternativa sicura ed efficace alla intubazione endotracheale in casi selezionati. \nDalla sua introduzione i medici dell'area critica di tutto il mondo sono ricorsi all'utilizzo della LMA in pi\u00f9 di 150 milioni di pazienti. Oltre 2.500 pubblicazioni e centinaia di studi clinici hanno testato e provato l'efficacia del presidio in numerose variet\u00e0 di utilizzo.\nCaratteristiche.\nSi tratta di un tubo il cui sbocco distale si trova al centro di una piccola maschera il cui contorno \u00e8 costituito da una cuffia gonfiabile che si appoggia all'adito della laringe. Gonfiando la cuffia la parte posteriore della maschera preme contro il retrofaringe e la cuffia sigilla l'adito laringeo. Il suo utilizzo \u00e8 legato a un'incidenza pi\u00f9 bassa di dolore e tosse rispetto al tubo endotracheale, e risulta di pi\u00f9 facile inserimento, non richiedendo strumenti aggiuntivi.\nQuesto presidio tuttavia non protegge completamente i polmoni dal rischio di aspirazione di sostanze estranee (vomito, secrezioni), e pertanto non \u00e8 indicato in quei pazienti a rischio di questa complicanza.\nSono stati sviluppati altri modelli di maschera laringea, con perfezionamenti rispetto al modello originale. Ad esempio la maschera laringea \"armata\" con tubo spiralato, realizzata espressamente per facilitare l'uso del dispositivo in interventi dove chirurgo e anestesista condividano il campo operatorio: la chirurgia del capo, del collo, revisioni dentali e, in genere, dove sia importante evitare al paziente rischi e discomfort dell'intubazione tracheale. Il tubo \u00e8 estremamente flessibile per varie ragioni: evitare che una sua rotazione accidentale causi la dislocazione della cuffia, poter essere spostato durante la procedura chirurgica senza perdite di tenuta della cuffia contro la laringe. Il tubo resiste all'inginocchiamento quando, in condizioni normali, viene flesso o compresso da un apribocca rigido. La maschera laringea flessibile pu\u00f2 essere usata per le tonsillectomie utilizzando un apribocca tipo Boyle-Davies. Quest'ultima possibilit\u00e0 di impiego sta rivoluzionando l'approccio anestesiologico alla tonsillectomia, soprattutto pediatrica, offrendo un elevato standard in termini di sicurezza e qualit\u00e0 del risveglio.\nUtilizzo.\nLa LMA \u00e8 utile nelle anestesie generali per interventi brevi in cui la chirurgia non richieda la somministrazione di curaro. Nell'ambito dell'emergenza extraospedaliera si utilizza quando l'intubazione orotracheale fallisce per problemmi legati all'anatomia del paziente o al suo posizionamento.\nLa LMA \u00e8 disponibile in diverse misure e la scelta viene effettuata in base al peso corporeo. In generale la misura 4 \u00e8 adatta per le donne e la misura 5 per gli uomini (fino a 100kg). La cuffia della maschera deve essere sgonfiata completamente (assumendo l'aspetto di un cucchiaio senza pieghe alla sua estremit\u00e0) e lubrificata prima del suo inserimento.\nIn sala operatoria \u00e8 necessaria una buona profondit\u00e0 dell'anestesia generale per evitare che il presidio si sposizioni a causa di movimenti involontari del paziente o che il paziente vada incontro a laringospasmo riflesso alla stimolazione dell'ipofaringe.\nUn recente impiego della LMA, invece del tubo endotracheale, \u00e8 quello fatto in corso di intervento di tracheotomia percutanea, per le seguenti ragioni:\nPrima dell'introduzione il paziente deve essere preventivamente anestetizzato oppure deve essere in stato di incoscienza; il collo deve essere leggermente esteso e la bocca ben aperta. \nLa punta della cuffia deve essere tenuta premuta verso l'alto contro il palato duro e quindi contro la parete posteriore del faringe. La mandibola pu\u00f2 essere spinta verso il basso con il dito medio di un assistente. \nSenza usare forza si avanza la LMA in ipofaringe finch\u00e9 si avverte una resistenza definitiva: questa manovra dovrebbe permettere di posizionare la LMA correttamente con la propria punta a contatto dello sfintere esofageo superiore. "}
{"id": "1107437", "revid": "599013", "url": "https://it.wikipedia.org/wiki?curid=1107437", "title": "Medicare", "text": "Medicare \u00e8 il nome dato ad un programma di assicurazione medica amministrato dal governo degli Stati Uniti, riguardante le persone dai 65 anni in su, o che incontrano altri criteri particolari.\nStoria.\nLa relativa legge \u00e8 stata firmata, assieme a quella del programma Medicaid, il 30 luglio 1965 dal presidente Lyndon B. Johnson come emendamento al Social Security Act. Al momento di firmare la legge, Johnson ha assegnato all'ex presidente Harry S. Truman la tessera Medicare facendone il primo beneficiario del programma.\nIl provvedimento \u00e8 finanziato a livello federale grazie ai contributi dei lavoratori e dei datori di lavoro. I principali benefici della legge sono l'assicurazione ospedaliera e l'assicurazione medica gratuite.\nIn seguito al rilevante aumento della popolazione ispanofona negli Stati Uniti, il governo ha provveduto alla traduzione del sito in spagnolo.\nContenuto.\nMedicare \u00e8 il programma di assicurazione sanitaria americano per le persone dai 65 anni in su; alcune persone al di sotto di quella et\u00e0 ne possono usufruire fra cui coloro con insufficienze renali e disabilit\u00e0. In Medicare \u00e8 possibile iscriversi per una parte detta A (assicurazione ospedaliera) e una parte detta B (assicurazione medica). Se non ci si iscrive per la parte B dai 3 mesi antecedenti al compimento dei 65 anni fino ai 3 mesi successivi a tale data, si pagher\u00e0 una penale che consiste in un 10% annuo per ogni anno in cui non ci si iscrive. Oltre alla parte A e B vi sono altre due parti: la parte C, conosciuta come Medicare Advantage, la quale offre piani di assistenza sanitaria gestiti da societ\u00e0 assicuratrici private riconosciute da Medicare; tali piani fanno ottenere benefici alle parti A e B e ai loro servizi e concorrono al pagamento dei farmaci con prescrizione; la parte D, invece, concorre al pagamento delle spese dei farmaci, abbassa le spese dei farmaci prescritti e protegge dall\u2019aumento del costo di tali farmaci."}
{"id": "1107438", "revid": "219110", "url": "https://it.wikipedia.org/wiki?curid=1107438", "title": "Sinaia", "text": "Sinaia () \u00e8 una citt\u00e0 della Romania di abitanti, ubicata nel distretto di Prahova, nella regione storica della Muntenia.\nStoria.\nSinaia \u00e8 una delle pi\u00f9 belle localit\u00e0 montane della Romania, notevole anche per l'architettura pittoresca. La citt\u00e0 prende il nome dal Monastero di Sinaia, intorno al quale fu costruita; il monastero prende a sua volta il nome dal Monte Sinai. Re Carlo I di Romania costru\u00ec presso la citt\u00e0 la sua dimora estiva, il Castello di Pele\u0219.\nSinaia sorge a circa a nord-ovest di Ploie\u0219ti e a a sud di Bra\u0219ov, in un'area montagnosa nella valle del fiume Prahova, subito ad est dei Monti Bucegi. L'altitudine varia da 767 a \nLa citt\u00e0 \u00e8 una popolare meta turistica per gli sport invernali e per le escursioni. Tra le attrazioni turistiche vi \u00e8 il Castello di Pele\u0219, quello di Peli\u0219or, il Monastero di Sinaia, il Casin\u00f2 e la stazione ferroviaria. Sinaia \u00e8 anche stata la residenza estiva del grande compositore rumeno George Enescu, che soggiornava alla villa Lumini\u0219.\nInfrastrutture e trasporti.\nSinaia \u00e8 attraversata dalla strada statale DN1 e viene servita dalla stazione ferroviaria \"Gara Sinaia\" con treni da e verso Brasov e Bucarest gestiti dalla CFR."}
{"id": "1107443", "revid": "1186766", "url": "https://it.wikipedia.org/wiki?curid=1107443", "title": "5 luglio (Algeria)", "text": "In Algeria la data del 5 luglio \u00e8 legata a diverse ricorrenze importanti. Innanzitutto, in questa giornata si festeggia la ricorrenza dell'indipendenza, acquisita il 5 luglio 1962 dopo una guerra durata quasi otto anni (era scoppiata il 1\u00ba novembre 1954). Tale data non \u00e8 casuale: venne infatti scelta dalle autorit\u00e0 del nascente Stato indipendente, per coincidere con la data dell'entrata dei Francesi ad Algeri il 5 luglio 1830. Il referendum finale, che accettava le risoluzioni degli accordi di \u00c9vian avvenne il 1\u00ba luglio e de Gaulle proclam\u00f2 l'Algeria indipendente il 3 luglio. Ma la volont\u00e0 di far coincidere simbolicamente la data dell'indipendenza con quella dell'arrivo dei Francesi rispondeva ad aspettative di rivalsa che erano profondamente radicate da molto tempo. Gi\u00e0 nel XIX secolo, il pio Cheikh Mohand (morto nel 1901 e venerato ancor oggi in tutta la Cabilia) profetizzava:\nProbabilmente \u00e8 per la forte valenza simbolica di questa data che proprio il 5 luglio 1998 venne scelto come termine per l'entrata in vigore della legge sull'arabizzazione: una legge di chiaro contenuto ideologico, fortemente repressiva nei confronti dell'uso del francese e del berbero, ma anche di fatto velleitaria e spesso inapplicata. Per protestare contro questa scelta, che faceva coincidere la data dell'indipendenza con quella della perdita della identit\u00e0 linguistica e culturale degli Algerini di lingua berbera, il cantautore impegnato Loun\u00e8s Matoub predispose per lo stesso giorno l'uscita del suo ultimo CD, in cui, con un'operazione altrettanto simbolica, era contenuta \"Tabratt\" (la \"lettera\" di Matoub ai detentori del potere), che cantava (in cabilo), sulle note dell'inno nazionale, un feroce atto di accusa nei confronti del \"tradimento\" (\"a\u0263urru\") degli ideali rivoluzionari da parte dei governi antidemocratici succedutisi dopo l'indipendenza. Fu probabilmente questo estremo atto di coraggio del \"Ribelle\" che gli cost\u00f2 la vita: 10 giorni prima dell'uscita dell'album, il 25 giugno 1998, un commando armato mai identificato lo trucidava mentre tornava a casa sulla sua auto.\nPer i Berberi della Cabilia il 5 luglio \u00e8 legato anche ad altri ricordi. Infatti, lo stadio di Algeri, intitolato proprio a questa data (\"Stade 5 juillet\") \u00e8 stato testimone di diversi \"exploit\" della Jeunesse Sportive de Kabylie (JSK), la squadra di calcio che per lungo tempo, quando erano vietate le associazioni di ogni tipo, permise ai Cabili di esprimere pubblicamente la loro rivendicazione identitaria. Oltre ai numerosi successi in campo continentale (Coppa d'Africa, Coppa CAF ecc.) maturati in quello stadio, utilizzato per le partite internazionali al posto di quello di Tizi Ouzou, si ricorda la finale vittoriosa della Coppa d'Algeria del 19 giugno 1977, in cui Boumediene venne fortemente contestato dai tifosi che gridavano \"Noi non siamo Arabi!\". Un evento ricordato anche da canzoni di protesta recenti:"}
{"id": "1107444", "revid": "123471270", "url": "https://it.wikipedia.org/wiki?curid=1107444", "title": "Eccellenza Abruzzo", "text": "Il campionato Eccellenza Abruzzo \u00e8 la divisione regionale abruzzese del campionato di Eccellenza, quinto livello nazionale del calcio italiano.\nSi tiene dalla stagione sportiva 1991-92 e si \u00e8 sempre disputato a girone unico a 18 squadre.\nDalla stagione 1995-96, ai fini della classifica, alla vittoria vengono assegnati 3 punti.\nIn precedenza ne venivano assegnati 2.\nLa vincitrice del campionato abruzzese va in Serie D.\nLa e il sono le societ\u00e0 con il maggior numero di vittorie in tale torneo, avendolo vinto tre volte.\nA seguire il ne ha vinti due, mentre altre 20 societ\u00e0 hanno vinto un'edizione a testa. La prima edizione fu vinta per la prima e unica volta da una squadra non abruzzese, il Termoli.\nRegolamento.\nPromozioni in Serie D: La squadra classificata al 1\u00ba posto viene ammessa direttamente al campionato di Serie D. \nPlay off: La squadra classificata al 2\u00ba posto accede direttamente alla fase nazionale delle gare di spareggio \u2013 promozione per l\u2019ammissione al campionato di Serie D soltanto nel caso in cui il distacco con la squadra terza classificata dovesse essere pari o superiore a 10 punti.\nSe la differenza di punteggio nella classifica finale tra la seconda e terza squadra classificata dovesse risultare inferiore ai 10 punti \u00e8 previsto lo svolgimento delle gare di play off tra le squadre classificatesi al 2\u00ba, 3\u00ba, 4\u00ba e 5\u00ba posto.\nNell\u2019ipotesi che una delle suddette 4 Societ\u00e0 abbia gi\u00e0 acquisito il diritto di partecipare al\ncampionato di Serie \u201cD\u201d, disputer\u00e0 i play off, al posto di quest\u2019ultima, la Societ\u00e0 6\u00aa classificata del girone, la quale dovr\u00e0 occupare l\u2019ultimo posto nella graduatoria delle 4 partecipanti.\nLe gare di semifinale si svoglono tra 2^ e 5^- 3^ e 4^, in gara unica sul campo della miglior classificata: in caso di parit\u00e0 al termine dei tempi regolamentari \u00e8 prevista la disputa di 2 tempi supplementari da 15' minuti ciascuno conclusi i quali, ove persistesse il risultato di parit\u00e0, verr\u00e0 considerata qualificata la squadra miglior classificata.\nNel caso in cui il distacco in classifica tra le 2 squadre avversarie fosse pari o superiori ai 10 punti, la miglior classificata accede direttamente al turno successivo.\nLe squadre vincenti effettuano una gara di finale in gara unica su campo neutro: in caso di parit\u00e0 al termine dei tempi regolamentari, verranno effettuati due tempi supplementari di 15\u2019 minuti ciascuno; nel caso di ulteriore parit\u00e0, verr\u00e0 considerata vincente la squadra\nin migliore posizione di classifica al termine della stagione regolare.\nRetrocessione in Promozione e play out:\nL\u2019individuazione del numero di societ\u00e0 retrocesse al campionato di Promozione varia rispetto al numero di societ\u00e0 abruzzesi retrocesse dal campionato di Serie D:\n1) In caso di nessuna o una retrocessione dal campionato di Serie D sono previste 3 retrocessioni al campionato di Promozione: \n2) In caso di due retrocessioni dal campionato di Serie D sono previste 4 retrocessioni al campionato di Promozione: \n3) In caso di tre o quattro retrocessioni dal campionato di Serie D sono previste\n5 retrocessioni al campionato di Promozione:\nStatistiche.\nPartecipazioni.\nA partire dalla prima edizione nazionale dell'Eccellenza con tale denominazione (1991-92) a tutta la stagione 2021-22, al torneo abruzzese hanno preso parte 78 societ\u00e0, qui elencate per ordine discendente di stagioni disputate (in grassetto le squadre partecipanti al torneo in corso):\nRecord.\nTutte le edizioni si sono svolte a 18 squadre (34 incontri per squadra).\nConfronti extraregionali.\nPlay-off nazionali.\nLa 2\u00aa classificata dell'Eccellenza (o la vincente dei play-off dal 2001) accede ai play-off nazionale con altri 27 squadre degli altri gironi di Eccellenza.\n7 di queste 28 squadre (quindi 2 turni ad eliminazione diretta) ottengono la promozione in Serie D."}
{"id": "1107445", "revid": "1699816", "url": "https://it.wikipedia.org/wiki?curid=1107445", "title": "Look at Me (Geri Halliwell)", "text": "Look at Me \u00e8 il primo singolo da solista della cantante pop britannica Geri Halliwell, pubblicato il 10 maggio 1999 e contenuto nel suo primo album \"Schizophonic\". \u00c8 stato pubblicato il 10 maggio 1999 dall'etichetta discografica EMI.\nIl brano \u00e8 un misto di ritmi con persino un'orchestra sinfonica che fa il verso a molti brani di Broadway. Il singolo ha debuttato al secondo posto della classifica britannica e venne accolto calorosamente dal pubblico, che gi\u00e0 la apprezzava come una delle componenti delle Spice Girls. Il singolo conteneva due remix della canzone e la traccia video della stessa. Ottenne il disco o'oro in patria, con 330.000 copie vendute.\nIl video.\nIl video, girato in bianco e nero, la vede dividersi in quattro personaggi e addirittura celebrare il funerale di \"Ginger Spice\", il personaggio affiancatole durante il periodo di militanza tra le Spice Girls. Proprio con questo simbolico gesto Geri ha voluto porre fine alla sua collaborazione con le ex colleghe.\nTracce e formati.\nUK CD Maxi\nUK CD Maxi - Special Edition\nEuropean CD Maxi\nEuropean 2-Track CD Single\nJapanase CD Single\nItalian 12\"\nSide A:\nSide B:"}
{"id": "1107454", "revid": "2043462", "url": "https://it.wikipedia.org/wiki?curid=1107454", "title": "Michele I di Romania", "text": "Poco dopo la nascita di Michele, suo padre, il Principe Carlo, fu coinvolto in una relazione controversa con Magda Lupescu. Nel 1925 Carlo fu infine costretto a rinunciare ai suoi diritti sul trono e si trasfer\u00ec a Parigi in esilio con Lupescu. Nel 1927, Michele sal\u00ec al trono come Mihai I, in seguito alla morte di suo nonno, Ferdinando I. Poich\u00e9 era ancora minorenne, fu istituito un consiglio di reggenza che comprendeva suo zio, il principe Nicola; il Patriarca Miron Cristea; e il presidente della Corte Suprema, Gheorghe Buzdugan. Il consiglio si rivel\u00f2 inefficace e nel 1930 Carlo torn\u00f2 in Romania e sostitu\u00ec suo figlio come re, regnando come Carlo II. Di conseguenza, Michele torn\u00f2 a essere l'erede al trono e ricevette il titolo aggiuntivo di Grand Voievod di Alba-Iulia.\nCarlo II fu deposto nel 1940 e Michele divenne di nuovo re. Sotto il governo guidato dal dittatore militare Ion Antonescu, la Romania si alline\u00f2 con la Germania nazista. Nel 1944, Michele partecip\u00f2 a un colpo di Stato contro Antonescu, nomin\u00f2 Constantin S\u0103n\u0103tescu come suo sostituto, e successivamente dichiar\u00f2 un'alleanza con gli Alleati. Nel marzo 1945, le pressioni politiche costrinsero Michele a nominare un governo filo-sovietico guidato da Petru Groza. Dall'agosto 1945 al gennaio 1946, Michele intraprese uno \"sciopero reale\" e tent\u00f2 senza successo di opporsi al governo controllato dal comunista Groza, rifiutando di firmare e approvare i suoi decreti. A novembre del 1947, Michele si rec\u00f2 nel Regno Unito per partecipare al matrimonio dei suoi cugini, la futura regina Elisabetta II del Regno Unito e il principe Filippo di Grecia a Londra. Poco dopo, la mattina del 30 dicembre 1947, Groza richiese un incontro con Michele, che fu costretto a firmare un atto di abdicazione. Michele fu costretto all'esilio, le sue propriet\u00e0 confiscate e fu privato della cittadinanza romena. Spos\u00f2 la principessa Anna di Borbone-Parma nel 1948 con la quale ebbe cinque figlie e infine si stabil\u00ec in Svizzera.\nLa dittatura comunista di Nicolae Ceau\u0219escu fu rovesciata nel 1989 e l'anno seguente Michele tent\u00f2 di tornare in Romania, solo per essere arrestato e costretto a partire. ; . . Nel 1997, dopo la sconfitta di Ion Iliescu da parte di Emil Constantinescu nelle elezioni presidenziali dell'anno precedente, . . .\nA marzo 2016 ha fatto sapere di essere affetto da tumore della pelle (che si era aggiunto a una leucemia cronica) e annunciato il suo ritiro dalla vita pubblica.\nBiografia.\nInfanzia.\nMichele nacque al castello Foi\u0219or a Sinaia (Romania), figlio dell'allora principe della corona Carlo e della principessa Elena di Grecia, figlia del re Costantino I di Grecia e nipote dell'allora re di Romania Ferdinando I. Quando Carlo scapp\u00f2 con l'amante Magda Lupescu e rinunci\u00f2 ai suoi diritti al trono nel dicembre 1925, Michele divenne erede al trono, su cui si sedette alla morte di Ferdinando nel luglio 1927, a quasi sei anni.\nRegno.\nGli anni trenta e l'era di Antonescu.\nAl momento di salire al trono, Michele aveva poco meno di sei anni. Tra il 1927 e il 1930 vi fu una reggenza (\"Regen\u0163ei\"): a condurla furono il principe Nicola (fratello minore di Carlo II), il patriarca Miron Cristea, la madre Elena e Gheorghe Buzdugan, presidente della Alta corte di giustizia (\"\u00cenalta Curte de Casa\u021bie \u0219i Justi\u021bie\"), morto nel 1929 e sostituito da Constantin S\u0103r\u0103\u021beanu.\nNel 1930, nel contesto della crisi economica, Carlo II fu richiamato in patria dalla classe politica rumena, insoddisfatta della reggenza, e proclamato re dal Parlamento. Michele fu designato principe ereditario e successore di Carlo II, con il titolo di gran voivoda di Alba Iulia.\nNel novembre del 1939, Michele, avendo raggiunto i diciotto anni, ottenne un seggio al Senato della Romania, secondo quanto previsto dalla Costituzione della Romania del 1938.\nNel settembre del 1940, il regime filo-tedesco e anti-bolscevico del primo ministro Ion Antonescu prepar\u00f2 un colpo di Stato ai danni di Carlo II. Antonescu sospese la Costituzione, sciolse il Parlamento e mise Michele sul trono, con il favore del popolo. La Costituzione venne ripristinata nel 1944 e il Parlamento riprese i lavori nel 1946, ma Michele non giur\u00f2 neppure in seguito sulla Costituzione, n\u00e9 il Parlamento approv\u00f2 retroattivamente la sua incoronazione. Michele cinse la Corona d'acciaio che era stata di Carlo I e fu unto dal patriarca della Chiesa ortodossa rumena Nicodim Munteanu nella cattedrale patriarcale di Bucarest, il 6 settembre 1940. In effetti, fino all'agosto del 1944, Michele fu solo una marionetta nelle mani di Antonescu.\nLa svolta contro la Germania nazista.\nIl 23 agosto 1944 Michele si un\u00ec ai politici filo-alleati che includevano i comunisti nell'attuare un colpo di Stato contro Antonescu, che fu arrestato. Nella stessa notte, il nuovo primo ministro, il generale Constantin S\u0103n\u0103tescu, affid\u00f2 la custodia di Antonescu ai comunisti, che lo consegnarono ai sovietici il 1\u00ba settembre. In una trasmissione radio alla nazione e all'esercito, Michele proclam\u00f2 la lealt\u00e0 della Romania agli Alleati, annunciando l'accettazione dell'armistizio offerto dall'URSS, dalla Gran Bretagna e dagli USA, e dichiar\u00f2 guerra alla Germania, ma questo non evit\u00f2 una rapida invasione da parte dell'Unione Sovietica e la cattura di circa 130 000 soldati rumeni trasportati in Russia, nei campi di prigionia. Il colpo di Stato acceler\u00f2 l'avanzata dell'Armata Rossa all'interno della Romania.\nL'armistizio fu firmato tre settimane dopo, il 12 settembre 1944, alle condizioni imposte dai sovietici: il colpo di Stato ebbe quindi l'effetto di una capitolazione, una resa incondizionata ai sovietici. Al re Michele fu risparmiato il destino di un altro alleato dei tedeschi, il principe Kyril di Bulgaria, giustiziato dai sovietici nel 1945, e fu anche l'ultimo sovrano oltre la Cortina di ferro a perdere il trono. Secondo alcuni, il colpo di Stato potrebbe aver accorciato la seconda guerra mondiale di circa sei mesi, salvando centinaia di migliaia di vite. Alla fine della guerra, a Michele fu assegnato il pi\u00f9 alto grado (comandante in capo) della legione di merito da parte del Presidente degli Stati Uniti d'America Harry Truman. Fu anche decorato con l'ordine della Vittoria sovietico da Stalin per il coraggio personale nel rovesciare Antonescu, e per aver posto fine alla guerra della Romania contro gli Alleati.\nSecondo alcuni il colpo di Stato permise alle truppe di Stalin di avanzare pi\u00f9 rapidamente in Romania e in Europa, a scapito degli Alleati occidentali. Altri vedono nella mancata convocazione di Michele alle celebrazioni in onore del Giorno della vittoria un segno di tacita condanna da parte degli Alleati per le conseguenze del colpo di Stato. Michele non fu invitato alle celebrazioni del 60\u00ba anniversario della fine della guerra dagli Alleati occidentali, ma solo dai russi e ad alcune commemorazioni in Repubblica Ceca e in Slovacchia.\nIl regno sotto il comunismo.\nNel marzo 1945 la pressione politica obblig\u00f2 Michele a nominare un governo filosovietico dominato dal Partito Comunista Rumeno. Con il regime comunista Michele funse prettamente da simbolo; dall'agosto 1945 al gennaio 1946 cerc\u00f2 inutilmente di opporsi al governo comunista diretto dal primo ministro Petru Groza, rifiutando di firmare i suoi decreti. In risposta a quelle sovietiche, le pressioni britanniche e statunitensi, re Michele infine rinunci\u00f2 alla sua opposizione e smise di chiedere le sue dimissioni.\nIl re non grazi\u00f2 Ion Antonescu, in seguito condannato come criminale di guerra n\u00e9 i leader dell'opposizione.\nNel corso del 1947 i comunisti imposero la \"dittatura del proletariato\" e costrinsero Michele ad abdicare il 30 dicembre dello stesso anno.\nL'esilio.\nDopo aver subito una perquisizione personale assieme alla regina madre, gli fu permesso di espatriare e si rec\u00f2 dapprima in Inghilterra, dove aveva conosciuto la principessa Anna di Borbone-Parma, che poi sposer\u00e0. Si ritir\u00f2 quindi in esilio in Svizzera, a Losanna, dove lavor\u00f2 per un'industria locale, in difficili condizioni finanziarie, assieme alla moglie e alle numerose figlie. Non ha avuto eredi maschi.\nIl ritorno e la morte.\nSubito dopo la caduta di Ceau\u0219escu cerc\u00f2 due volte di rientrare in patria, ma fu riaccompagnato alla frontiera. Infine raggiunse un accordo con il governo democratico sopravvenuto, e rientr\u00f2 definitivamente in Romania accolto da pi\u00f9 di un milione di persone. Visse in uno dei palazzi di Bucarest (Palazzo di Elisabetta), concesso in uso vita natural durante. Ricopr\u00ec anche incarichi istituzionali e gli venne riconosciuto ufficialmente il titolo di Re.\nHa rappresentato la Romania ai funerali del papa Giovanni Paolo II.\nDopo aver designato la figlia primogenita Margherita quale erede dinastica e averle lasciato la reggenza il 2 marzo 2016, ritirandosi a vita privata, gli venne diagnosticata una leucemia cronica e un carcinoma epidermoide metastatico, che lo costrinse ad affrontare un trattamento complesso e lungo. Non riuscendo nelle cure, mor\u00ec a 96 anni nella sua residenza privata ad Aubonne, in Svizzera, il 5 dicembre del 2017 verso le ore 13:00, assistito dalla figlia minore Maria.\nIl giorno stesso della sua morte, la figlia Margherita, come nuovo capo della Casa Reale di Romania, ha comunicato il seguente proclama alla nazione:\n \nLa Casa Reale ha proclamato 3 mesi di lutto e 40 giorni di lutto pesante, il Presidente della Repubblica Klaus Iohannis tre giorni di lutto nazionale.\nIl 13 dicembre, alle ore 11:00, le spoglie del sovrano sono arrivate all'aeroporto di Bucarest-Henri Coand\u0103, sito nella capitale rumena, Bucarest, da cui la salma \u00e8 stata trasportata in un carro funebre presso il Castello di Pele\u0219, a Sinaia, per poi venir traslata alle 18:00 ed essere esposta per due giorni dalle 20:30 nella sala del trono del Palazzo Reale di Bucarest. Il 16 dicembre, alle 10:30, si \u00e8 tenuta quindi una breve funzione religiosa nella sala del trono e poi, alle 10:55, una cerimonia religiosa e militare nella piazza sottostante, dove \u00e8 stato allestito un catafalco. Alle 11:15 la bara \u00e8 stata posta all'interno del carro funebre che dalle 11:25 l\u2019ha portata in corteo presso la piazza del palazzo reale, per poi passare dal viale della Vittoria, piazza Unirii e terminare nella Cattedrale dei Santi Costantino ed Elena, dove la processione \u00e8 terminata alle 12:15 e poi dalle 12:50 alle 14:00 si \u00e8 svolta la solenne messa funebre del sovrano. Dalle 14:00 alle 20:00 un nuovo corteo funebre \u00e8 passato da piazza Unirii, piazza dell'Universit\u00e0, piazza Romana, piazza Charles de Gaulle, l'Arco Trionfale per poi passare da Chitila, Titu, G\u0103e\u015fti, Topoloveni, Pite\u015fti e terminare a Curtea de Arge\u015f, dove il sovrano, come da tradizione, \u00e8 stato sepolto presso la Nuova Cattedrale Reale ed Episcopale, al fianco della consorte Anna.\nMatrimonio e figli.\nMichele I spos\u00f2 Anna di Borbone-Parma (1923-2016). Tra i due vi furono due cerimonie religiose, una ortodossa che seguiva la fede del marito svoltasi ad Atene il 10 giugno 1948, e una cattolica che seguiva quella della moglie il 9 novembre 1966 a Monaco.\nDa questa relazione nacquero le seguenti eredi:\nPosizioni politiche.\nIn un'intervista con il giornalista Vartan Arachelian nell'aprile 1990, come in altre occasioni, il re ha detto esplicitamente che a causa della violazione della Costituzione e le condizioni di forza (occupazione militare, estorsione con ostaggi, minacciando con la pistola), in cui firma l'atto di abdicazione, il 30 dicembre 1947, considera questo atto giuridico come nullo e non valido.\nA proposito di come si possa restituire il trono e l'idea di un referendum, il re ha mostrato che la nazione romena dovrebbe avere completa libert\u00e0 di scegliere la forma di governo, ma che questa decisione debba essere fatta dopo l'informazione popolare equa e completa. In un'intervista rilasciata allo scrittore Mircea Ciobanu, che \u00e8 stata pubblicata nel volume di riferimento \"Conversazioni con Mihai I di Romania\", re Mihai afferma:\nMihai non incoraggi\u00f2 lo sviluppo del movimento monarchico in Romania, e i partiti monarchici ebbero un impatto troppo debole sul paese post-comunista. Riteneva che una restaurazione della monarchia in Romania potesse avvenire solo come risultato del desiderio del popolo rumeno. \"Se la gente vuole tornare indietro, torner\u00f2\", ha detto nel 1990. Ma ha continuato: \"I rumeni hanno sofferto abbastanza da imporre e avere il diritto di essere consultati sul loro futuro\". Si dice che i monarchici rumeni abbiano offerto il trono della Romania al Principe Carlo del Galles, e che questi avrebbe rifiutato. L'offerta potrebbe essere interpretata come risultato della disillusione monarchica romena sia verso l'erede del re, la principessa Margherita, sia verso il marito, dal momento che Michele non ha perso la speranza per lui e per la sua famiglia di tornare sul trono: \"tuttavia, cerca di far capire alla gente che cosa fosse la monarchia, cosa potrebbe eventualmente fare\". Secondo un sondaggio condotto nel 2007 dalla Famiglia Reale, solo il 14% dei rumeni sarebbe d'accordo nel reintegrare la monarchia. Un sondaggio del 2008 stima la percentuale di rumeni a favore della monarchia al 16%. Sorprendentemente, un altro sondaggio online nel 2011 stima che 4/5 degli utenti di Internet accetterebbero un possibile ritorno alla forma di governo monarchica.\nMihai ha effettuato visite quasi diplomatiche a nome della Romania post-comunista. Nel 1997, ha fatto un tour dell'Europa occidentale, facendo pressioni per ammettere la Romania nella NATO e nell'Unione europea, ricevendo i capi di stato e di governo.\nNel dicembre 2003, a nome di un piccolo tabloid, Mihai ha consegnato il premio Man of the Year al primo ministro Adrian N\u0103stase, leader del partito PSD. Alcuni monarchici considerano il gesto di Michele come una violazione della tradizione di neutralit\u00e0 politica della monarchia e come un compromesso con i suoi nemici ex-comunisti per ragioni finanziarie, mentre la maggior parte dei commentatori politici ha considerato il gesto come una nuova abdicazione.\nPersonalit\u00e0 e interessi personali.\nAll'et\u00e0 di 16 anni, Michele, allora principe ereditario, ha ferito una persona in auto secondo i Registri della Censura, un incidente apparentemente censurato dalla stampa.\nRe Michele durante l'esilio si appassion\u00f2 di automobili, in particolare jeep militari , nonch\u00e9 di aeroplani, (in giovent\u00f9 era stato pilota di corse commerciali) . Michele era interessato alla genealogia regale e aristocratica offrendo il suo patronato onorifico nel 1998, insieme al re Juan Carlos I di Spagna, ri-pubblic\u00f2 la famosa Almanah a Gotha.\nIl 10 maggio 2007, Re Michele ha ricevuto il Premio Hanno R. Ellenbogen, una distinzione assegnata annualmente dalla Societ\u00e0 di Praga a una figura pubblica che ha contribuito alla comprensione e alla cooperazione internazionale. I precedenti vincitori del premio sono V\u00e1clav Havel, ex presidente della Cecoslovacchia (1990-1992) e Repubblica Ceca (1992-2003), Lord Robertson, ex Segretario generale della NATO (1999-2004), Madeleine Albright, ex Segretario di Stato (1997-2001), il maestro Vladimir Ashkenazy e il regista Milo\u0161 Forman. Dal 2007, re Mihai era membro onorario dell'Accademia rumena.\nCollegamenti esterni.\nArticoli biografici\nInterviste"}
{"id": "1107460", "revid": "44939", "url": "https://it.wikipedia.org/wiki?curid=1107460", "title": "Arachidi", "text": ""}
{"id": "1107462", "revid": "4175", "url": "https://it.wikipedia.org/wiki?curid=1107462", "title": "Newlands (Citt\u00e0 del Capo)", "text": "Newlands () \u00e8 un quartiere meridionale di Citt\u00e0 del Capo, in Sudafrica.\n\u00c8 una localit\u00e0 residenziale molto ricercata per le abitazioni ampie e immerse nel verde, tra alberi secolari e bei giardini che fioriscono grazie alla piogge che qui, all'ombra della montagna della Tavola cadono pi\u00f9 copiose che in qualsiasi altro punto della provincia del Capo Occidentale.\nIl sobborgo sorse come area boschiva e fattoria lungo il corso superiore del fiume Liesbeek.\nLa zona suscit\u00f2 in breve tempo grande interesse, fin dai tempi in cui l'allora governatore Simon van der Stel vi fece costruire nel 1700 una tenuta di campagna. Oggi a Newlands risiede buona parte della popolazione agiata di Citt\u00e0 del Capo. \u00c8 inoltre possibile visitare i resti dell'abitazione di lady Anne Barnard, celebre autrice di espitole del XVII secolo. L'edificio si trova immerso tra gli alberi sul lato destro dell'autostrada appena prima dello snodo di Nuwelandlaan. Una seconda casa della Barnard, The Vineyard, \u00e8 oggi trasformata in albergo.\nTra le attrattive principali di Newlands si annovera la piscina locale, la sede del pi\u00f9 antico birrificio della SABMiller dall'altro lato della strada principale, il quartier generale della Southern Lewens, i licei Westerford e Groote Schuur, lo stadio di rugby e quello di cricket, il SACS (South African College School) e il mulino Josephine."}
{"id": "1107463", "revid": "767487", "url": "https://it.wikipedia.org/wiki?curid=1107463", "title": "Mest", "text": "I Mest sono un gruppo musicale statunitense formatosi nell'Illinois, Blue Island, nel 1995. Il gruppo si \u00e8 sciolto nel 2006, per poi ritornare in attivit\u00e0 dal 2008 con il cantante Tony Lovato e una nuova formazione.\nBiografia.\nI cugini Tony Lovato e Matt Lovato formarono insieme la band nell'ottobre 1995.\nL'ultimo chitarrista del gruppo, Datuan Maongko, si un\u00ec a loro nel 1998; il chitarrista precedente fu Ferdausi Kasan, il fratello di Tony Lovato.Egli ha lasciato il gruppo a causa delle differenze creative. Tungko Baganian ha suonato la batteria per i Mest dal 1997.\nNel 1998 hanno pubblicato autonomamente \"Mo' Money, Mo' 40z\". Il loro album di debutto con l'etichetta Maverick Records, \"Wasting Time\", \u00e8 stato pubblicato nel giugno del 2000 e \"Destination Unknown\" nel 2001. Loro viaggiarono come band spalla dei Goldfinger dal 20 luglio 2002 a Las Vegas e dei mesi dopo, nel gennaio 2003, pubblicarono il DVD \"The Show Must Go Off!\". Successivamente, nello stesso anno, hanno pubblicato l'omonimo album \"Mest\"; realizzarono anche il singolo \"Jaded (These Years)\" con la collaborazione di Benji Madden dei Good Charlotte.\nQualcuno defin\u00ec \"Jaded\" un tentativo di guadagnare soldi tramite la popolarit\u00e0 dei Good Charlotte. Comunque Tony Lovato si difese dicendo \nNel 2005, il tour con i Social Distortion venne troncato di netto quando il batterista Nick Gigler ebbe un malore.\nL'ultimo album della band, \"Photographs\", venne pubblicato il 18 ottobre 2005, prima che la band si sciolga nel 2006.\nNel 2008 la band \u00e8 stata riformata dal cantante Tony Lovato con l'aiuto del fratello Steve (che per l'occasione si sposta dalla chitarra al basso) e il batterista Chris Wilson. Dopo un breve tour, Wilson lascia la band e viene rimpiazzato da Richie Gonzales. Successivamente entra a far parte della formazione anche il chitarrista Mike Longworth. Nel 2012 anche Steve decide di lasciare la band, e Tony registra il sesto album in studio della band insieme ai soli Gonzales e Longworth, che suona anche il basso nel disco. Nel 2013 viene pubblicato un altro album, \"Broken Down\", contenente perlopi\u00f9 cover acustiche."}
{"id": "1107464", "revid": "320578", "url": "https://it.wikipedia.org/wiki?curid=1107464", "title": "Tritico", "text": ""}
{"id": "1107466", "revid": "74173", "url": "https://it.wikipedia.org/wiki?curid=1107466", "title": "Michele di Romania", "text": ""}
{"id": "1107469", "revid": "74173", "url": "https://it.wikipedia.org/wiki?curid=1107469", "title": "Mihai di Romania", "text": ""}
{"id": "1107470", "revid": "599013", "url": "https://it.wikipedia.org/wiki?curid=1107470", "title": "L'uomo che cadde sulla Terra", "text": ""}
{"id": "1107483", "revid": "1862310", "url": "https://it.wikipedia.org/wiki?curid=1107483", "title": "Nissi", "text": "Nissi era un comune rurale dell'Estonia settentrionale, nella contea di Harjumaa. Dal 2017 Nissi fa parte del comune rurale di Saue. Il centro amministrativo del comune era il borgo (in estone \"alevik\") di Riisipere.\nLocalit\u00e0.\nOltre al capoluogo, il comune comprende un altro borgo, Turba, e 17 localit\u00e0 (in estone \"k\u00fcla\").\nAude, Ellamaa, Jaanika, Kivitammi, Lehetu, Lepaste, Madila, Munalaskme, Mustu, Nurme, Odulemma, Rehem\u00e4e, Siimika, Tabara, \u00dcrjaste, Vilum\u00e4e, Viruk\u00fcla."}
{"id": "1107499", "revid": "61051", "url": "https://it.wikipedia.org/wiki?curid=1107499", "title": "David Starr Jordan", "text": "Biografia.\nFu il principale ittiologo degli inizi del XX secolo. Scrisse 650 articoli e libri su questo tema, oltre ad essere stato il presidente dell'Universit\u00e0 dell'Indiana e il primo presidente dell'Universit\u00e0 di Stanford.\nFu un attivo pacifista: fu presidente della \"Fondazione Mondiale per la Pace\" dal 1910 al 1914.\nRiconoscimenti.\nA lui \u00e8 dedicato il nome scientifico di un pesce d'acqua dolce, \"Jordanella floridae\"."}
{"id": "1107500", "revid": "108244996", "url": "https://it.wikipedia.org/wiki?curid=1107500", "title": "Trilogia europea", "text": "La trilogia europea \u00e8 una trilogia cinematografica scritta e diretta dal regista danese Lars von Trier che comprende i suoi primi tre lungometraggi: \"L'elemento del crimine\" (1984), \"Epidemic\" (1988) ed \"Europa\" (1991).\nTemi.\nI tre film non costituiscono una trilogia narrativa ma sono uniti da temi comuni e da comuni esplorazioni stilistiche. Il tema portante \u00e8 la decadenza sociale dell'Europa del secondo dopoguerra. Tutti e tre i capitoli della trilogia raccontano di un personaggio le cui azioni idealistiche finiscono col perpetrare il problema che cercano di risolvere. Anche la pi\u00f9 recente trilogia (ancora incompleta) \"USA - terra delle opportunit\u00e0\" ha a che fare col collasso sociale e con gli effetti negativi del comportamento idealista.\nUn altro dei temi comuni della trilogia \u00e8 quello dell'ipnosi:\nGeneri.\nLa trilogia sperimenta inoltre le convenzioni del film noir."}
{"id": "1107505", "revid": "23117", "url": "https://it.wikipedia.org/wiki?curid=1107505", "title": "Wanderlei Luxemburgo", "text": ""}
{"id": "1107508", "revid": "23117", "url": "https://it.wikipedia.org/wiki?curid=1107508", "title": "Wanderley Luxemburgo", "text": ""}
{"id": "1107509", "revid": "701660", "url": "https://it.wikipedia.org/wiki?curid=1107509", "title": "Badia delle Sante Flora e Lucilla", "text": "La badia delle Sante Flora e Lucilla \u00e8 un luogo di culto cattolico del centro storico di Arezzo, situato in piazza della Badia, che ospita le reliquie delle sante martiri Flora e Lucilla, che sarebbero state portate ad Arezzo dal vescovo Giovanni nel IX secolo.\nStoria e descrizione.\nLa costruzione della chiesa ha avuto varie fasi, cominciando da quella gotica ad un'unica navata del 1278. Nel 1315 fu rifatto anche il monastero. \u00c8 databile al 1319 la \"Croce\" dipinta di Segna di Bonaventura. Nel 1489 fu realizzato il chiostro progettato da Giuliano da Maiano. Quattrocentesco \u00e8 l'affresco con san Lorenzo di Bartolomeo della Gatta, datato 1476.\nLa chiesa \u00e8 stata completamente trasformata su progetto di Giorgio Vasari a partire dal 1565. I lavori si protrassero fino al Seicento e nel 1650 fu costruito il campanile. La chiesa \u00e8 a tre navate composte da campate d'identica grandezza, quadrate quelle centrali e rettangolari quelle laterali.\nIl presbiterio \u00e8 dominato dal complesso monumentale dell'altare realizzato da Giorgio Vasari per la cappella della sua famiglia nella pieve di Santa Maria nel 1563 e qui trasportato nel 1865. Nello stesso anno venne spostata un\u2019altra opera di Giorgio Vasari, \"Assunzione e Incoronazione della Vergine\", e collocata nella testata della navata destra. La tavola era stata realizzata nel 1567 per Filippo Salviati e, invece, venne venduta a Nerozzo Albergotti e collocata nella sua cappella della Pieve di Santa Maria. La pala \u00e8 costituita da una tavola centrale ad arco inserita in una cornice lignea intagliata e dorata, la scena \u00e8 suddivisa in due registri ed \u00e8 connessa attraverso la nuvola che arriva fino a met\u00e0 altezza del quadro. Nella parte inferiore il sarcofago aperto con intorno gli apostoli nel registro superiore a destra \u00e8 raffigurato Ges\u00f9 che incorona Maria inginocchiata e a mani giunte, entrambe le figure sono circondate da angioletti. Nella parte superiore lungo l\u2019asse centrale la colomba dello Spirito Santo. Negli scomparti laterali due tavole rettangolari dove sono raffigurati Sant'Agostino (o S. Donato) e San Francesco, e otto tavole poligonali, sull\u2019arco che raffigurano delle Sante martiri (da sinistra con i loro attributi iconologici: Caterina da Siena, Apollonia, Agata, Orsola, Caterina d'Alessandria, Lucia, Margherita, e Maddalena).\nSopra l\u2019altare maggiore \u00e8 collocata la tela della \"Finta cupola\", dipinta a Roma fra il 1701 e 1702 dal gesuita Andrea Pozzo, pittore, architetto e autore del trattato \"Prespectiva pictorum et architectorum\", scritto fra il 1693 e il 1698. Il Pozzo acquist\u00f2 notoriet\u00e0 nel tardo barocco, non solo in Italia, per i dipinti realizzati sui soffitti della chiesa di Sant\u2019Ignazio di Loyola a Campo Marzio a Roma, fra i quali una tela dove l\u2019artista utilizz\u00f2 le sue conoscenze sulla prospettiva per imitare i piani e gli elementi architettonici di una cupola. Il dipinto ne ispir\u00f2 sette similari, incluso quello preparato per la Badia di Arezzo, che misura 8,20 m di diametro e ha una circonferenza di circa 25 m. Per rafforzare la finzione in questo caso, l\u2019artista dipinse anche la luce che sembra colpire l'interno della cupola da sinistra. Attraverso documenti rinvenuti presso l\u2019Archivio della Curia Vescovile di Arezzo \u00e8 stato possibile risalire al committente del dipinto, Vincenzo de\u2019 Chiasserini priore di Monterchi ed \u00e8 stato possibile scoprire che la tela risult\u00f2 corta e fu necessario dipingere un\u2019aggiunta. La tela venne spedita arrotolata da Roma e durante il suo pi\u00f9 ultimo restauro, avvenuto fra il 1988 e il 1992, vennero scoperte sul retro delle iscrizioni, che si riferiscono all\u2019orientamento spaziale da seguire per il suo montaggio, avvenuto nel 1702. \nAll'interno della chiesa \u00e8 conservato anche un ciborio, probabilmente di Benedetto da Maiano."}
{"id": "1107524", "revid": "124391870", "url": "https://it.wikipedia.org/wiki?curid=1107524", "title": "Federico da Pagana", "text": "Biografia.\nFiglio di Nicol\u00f2 da Pagana, quest'ultimo partecip\u00f2 alla fortificazione della colonia genovese di Caffa in Crimea, nacque presumibilmente a Genova intorno al 1315. La sua famiglia - come suggerisce il cognome - era originaria dell'odierna frazione di San Michele di Pagana, a Rapallo.\nDi parte ghibellina e \"legato al popolo\", la professione di Federico da Pagana era rivolta al commercio e alle mercanzie; all'et\u00e0 di 25 anni fu tra gli elettori del primo doge Simone Boccanegra. Avviato alla carriera politica e di stato, fu nominato ambasciatore presso alcune corti e signorie italiane - tra queste i Visconti - e ancora inviato speciale a Vienna presso la corte di Carlo IV di Lussemburgo dopo la nomina di Antoniotto Adorno quale Vicario imperiale.\nQuasi a furor di popolo fu eletto il 7 aprile 1383 nuovo doge di Genova, ma il suo dogato non dur\u00f2 nemmeno un giorno intero poich\u00e9 fu deposto il giorno stesso dell'elezione alla massima carica della repubblica. Gli succedette il decimo doge genovese Leonardo Montaldo.\nTerminata la breve parentesi politica continu\u00f2 a seguire i commerci. Mor\u00ec verosimilmente nel capoluogo genovese intorno al 1406 e trovando sepoltura presso la demolita chiesa di San Domenico."}
{"id": "1107528", "revid": "126257", "url": "https://it.wikipedia.org/wiki?curid=1107528", "title": "Regio VI", "text": ""}
{"id": "1107530", "revid": "889336", "url": "https://it.wikipedia.org/wiki?curid=1107530", "title": "Johanna Sj\u00f6berg", "text": "Specializzata nello stile libero e nella farfalla, ha vinto una medaglia di bronzo alle Olimpiadi di Sydney 2000 nella staffetta 4x100m sl."}
{"id": "1107536", "revid": "15756", "url": "https://it.wikipedia.org/wiki?curid=1107536", "title": "Sequenza di Kozak", "text": "Negli Eucarioti, la sequenza di Kozak \u00e8 una corta sequenza interna dell'mRNA (CCACCAUGG) riconosciuta dal complesso di pre-inizio della traduzione (comprendente la subunit\u00e0 ribosomale minore 40S) mentre questo scansiona l'mRNA a partire dal cap al 5'; solo dopo che \u00e8 avvenuto il legame fra la subunit\u00e0 ribosomale 40S e tale sequenza, la subunit\u00e0 ribosomiale maggiore pu\u00f2 completare il complesso d'inizio consentendo l'avvio della sintesi proteica; all'interno della sequenza di Kozak \u00e8 contenuto il codone d'inizio AUG, codificante per la metionina.\nLa sequenza di Kozak \u00e8 l'equivalente eucariotico della sequenza di Shine-Dalgarno, che nei Procarioti identifica il sito di aggancio del ribosoma all'mRNA durante l'avvio della sintesi proteica; tuttavia, nei Procarioti non si verifica nessuna scansione a partire dal 5', bens\u00ec un appaiamento fra basi complementari dell'mRNA e dell'rRNA 16S della subunit\u00e0 ribosomale minore 30S."}
{"id": "1107538", "revid": "1566286", "url": "https://it.wikipedia.org/wiki?curid=1107538", "title": "Franco Migliacci", "text": "Biografia.\nGli inizi.\n Segue tutti gli studi a Firenze dove la sua famiglia si era stabilita. Qui viene notato ad un concorso per giovani attori che gli fa vincere un soggiorno di tre giorni a Cinecitt\u00e0 e un modesto ruolo in un film di Nino Taranto.\nDecide quindi di trasferirsi definitivamente a Roma e nel mondo del cinema dove lavora facendo la comparsa o partecipando a piccole parti in circa 18 pellicole.\nComincia quindi a lavorare negli sceneggiati per la televisione (fra cui ne \"Il marziano Filippo\", destinato alla tv dei ragazzi) e in numerosi radiodrammi.\nDiventa illustratore per Il Pioniere diretto da Gianni Rodari.\nNel blu dipinto di blu: il successo.\nFinalmente nasce la prima idea di Migliacci nel giugno del 1957. In una giornata che si prospetta negativa, Migliacci, preso dallo sconforto, ha un'intuizione: mandare \"a quel paese il mondo\" dipingendosi le mani e la faccia di blu per sparire nel blu, dipinto di blu.\nModugno si entusiasma all'idea e alle prime parole di Migliacci. Durante 6 mesi di lavoro, Modugno ha l'intuizione del ritornello \"Volare oh oh\", accompagnato dal gesto liberatorio delle braccia spalancate come se fossero ali. La canzone \"Nel blu dipinto di blu\" viene presentata al Festival di Sanremo 1958, dove si classifica al primo posto, e all'Eurovision Song Contest di quell'anno (in programma ad Hilversum, Paesi Bassi) dove si classifica al terzo posto, diventando in brevissimo tempo un successo planetario.\n\"Volare\" \u00e8 soltanto la prima tappa di una lunga collaborazione con Modugno che continuer\u00e0 con brani di grande successo come \"Pasqualino Maragi\u00e0\", \"Io\" e \"Farfalle\".\nNel 1960 interrompe la collaborazione con Modugno cominciando a lavorare come \"battitore libero\".\nScrive in questo periodo per Mina, Milva, Gianni Meccia (del quale \u00e8 anche scopritore e produttore), Fred Bongusto, Rita Pavone, Giancarlo Guardabassi e Patty Pravo, ma i successi pi\u00f9 grandi arrivano con Gianni Morandi, per il quale scrive successi come \"Andavo a cento all'ora\", \"Fatti mandare dalla mamma a prendere il latte\", \"In ginocchio da te\" e soprattutto \"C'era un ragazzo che come me amava i Beatles e i Rolling Stones\".\nGli anni settanta.\nIntanto lavora anche come doppiatore, diventando il primo doppiatore italiano di Klaus Kinski.\nNegli anni settanta scrive per Nada \"Il cuore \u00e8 uno zingaro\" (che vincer\u00e0 in coppia con Nicola di Bari il Festival di Sanremo 1971) e \"Ma che freddo fa\".\nNel 1971 ottiene un nuovo successo scrivendo il testo di \"Che sar\u00e0\", canzone composta da Jimmy Fontana, dedicata alla citt\u00e0 di Cortona (paese toscano da cui proviene la famiglia), e interpretata da Jos\u00e9 Feliciano e dai Ricchi e Poveri, seconda classificata nel Festival di Sanremo 1971.\nProduce il primo Lp di Renato Zero e scrive il musical Jacopone da Todi per Gianni Morandi.\nInsieme a Morandi fonda le edizioni musicali Mimo e la casa discografica MiMo; il nome deriva appunto dalle iniziali dei cognomi di Migliacci e Morandi.\nGli anni ottanta e novanta.\nNegli anni ottanta scrive per Eduardo De Crescenzo i testi dei suoi primi due album e del brano \"Ancora\" che verr\u00e0 portato al successo in Europa da Charles Aznavour. David Bowie, Barry White e i Gipsy King negli anni ottanta propongono le loro versioni di Nel blu dipinto di blu, portando il brano nuovamente nelle vette delle classifiche europee e d'oltreoceano.\nSempre negli anni ottanta produce Scialpi portandolo al successo con Rocking Rolling (vincitore del Festivalbar Discoverde del 1983) e Pregherei (vincitore del Festivalbar del 1988, in coppia con Scarlett von Wollenmann).\nFirma sigle di cartoni animati come \"Daltanious\", \"Heidi\", \"Le nuove avventure di Lupin III\" e \"Mazinga\".\nNel 1985 scrive il testo del brano Uno su mille per Gianni Morandi che ritrover\u00e0 un grande rilancio grazie anche ad un testo che sembra dipingere alla perfezione un momento della vita e stati d'animo vissuti da Morandi stesso.\nGli Articolo 31 scriveranno qualche anno pi\u00f9 tardi, il brano \"Come uno su mille\" che prender\u00e0 spunto dal successo di Morandi.\nNel 1994 collabora alla realizzazione dell'album d'esordio di Ambra Angiolini \"T'appartengo\".\nL'impegno alla Siae.\nViene nominato nel 2003 presidente della SIAE, con alcune polemiche in quanto verr\u00e0 ritenuto da alcuni iscritti come Gino Paoli non rappresentativo; presenter\u00e0 le dimissioni dalla carica due anni dopo.\nFamiglia.\nIl figlio di Migliacci (fratello di Laura Migliacci) ha sposato Barbara Gimmelli, sorella gemella di Daniela, consorte di Mogol."}
{"id": "1107542", "revid": "767487", "url": "https://it.wikipedia.org/wiki?curid=1107542", "title": "Padise", "text": "Padise era un comune rurale dell'Estonia settentrionale, nella contea di Harjumaa. Dal 2017 Padise fa parte del nuovo comune rurale L\u00e4\u00e4ne-Harju. Il centro amministrativo del comune era l'omonima localit\u00e0 (in estone \"k\u00fcla\").\nNel paese sorge un monastero cistercense risalente al XIII-XIV secolo, con un campo santo dell'XI secolo. La struttura fu danneggiata durante la guerra di Livonia, nel XVI secolo, e poi da un incendio, nel 1766.\nLocalit\u00e0.\nOltre al capoluogo, il comune comprende altre 23 localit\u00e0:"}
{"id": "1107543", "revid": "110157", "url": "https://it.wikipedia.org/wiki?curid=1107543", "title": "Louise J\u00f6hncke", "text": "Specializzata nello stile libero ha vinto quattro una medaglia di bronzo alle Olimpiadi di Sydney 2000 nella staffetta 4x100\u00a0m sl."}
{"id": "1107544", "revid": "647919", "url": "https://it.wikipedia.org/wiki?curid=1107544", "title": "War Games", "text": ""}
{"id": "1107546", "revid": "44638", "url": "https://it.wikipedia.org/wiki?curid=1107546", "title": "Milenka Cant\u00f9", "text": ""}
{"id": "1107548", "revid": "121607561", "url": "https://it.wikipedia.org/wiki?curid=1107548", "title": "USA - Terra delle opportunit\u00e0", "text": "USA - Terra delle opportunit\u00e0 \u00e8 un dittico cinematografico scritto e diretto dal regista danese Lars von Trier, che narra le vicende di una giovane idealista di nome Grace nell'America degli anni trenta. Inizialmente era previsto un terzo film, \"Washington\", mai girato.\nFilm.\nDogville.\nIl primo capitolo della trilogia \u00e8 il film \"Dogville\", in cui Grace (interpretata da Nicole Kidman) viene inizialmente nascosta e protetta dal pericolo e successivamente sfruttata dai poveri abitanti di una piccola citt\u00e0 del Colorado.\nManderlay.\nNel secondo capitolo, \"Manderlay\", Grace (interpretata da Bryce Dallas Howard) scopre che la schiavit\u00f9 \u00e8 ancora in voga in una piccola piantagione in Alabama. Grace usa un insieme di ideologia e forza bruta per instaurare una vera democrazia all'interno della piccola comunit\u00e0.\nAspetti comuni.\nEntrambi i capitoli per ora pubblicati sono girati con un approccio minimalista: ambientati su un palco spoglio con pochissimi elementi scenografici, \u00e8 predominante l'uso della macchina da presa a mano. Il personaggio di Grace avrebbe dovuto essere interpretato da Nicole Kidman in tutti e tre i capitoli, ma questa, provata dall'esperienza di \"Dogville\", ha rinunciato a tale ruolo nel secondo capitolo della saga."}
{"id": "1107553", "revid": "44638", "url": "https://it.wikipedia.org/wiki?curid=1107553", "title": "Storm Varese", "text": ""}
{"id": "1107556", "revid": "12062", "url": "https://it.wikipedia.org/wiki?curid=1107556", "title": "Cinta muraria di Padova", "text": ""}
{"id": "1107559", "revid": "1898155", "url": "https://it.wikipedia.org/wiki?curid=1107559", "title": "Serie A 1954-1955 (pallacanestro maschile)", "text": "La Serie A 1954-1955 \u00e8 stata la trentatreesima edizione del massimo campionato italiano di pallacanestro.\nLe squadre di Serie A rimangono 12 e si incontrano in un girone all'italiana con partite d'andata e ritorno. La prima in classifica vince lo scudetto, l'ultima retrocede direttamente e la penultima sfida la seconda classificata della Serie B per l'ammissione al campionato successivo. La Minganti Bologna vince il suo quinto scudetto, spodestando la Borletti (terza) e superando di un punto la Ginnastica Triestina.\nSpareggio retrocessione.\nAl termine della stagione, la Pallacanestro Cant\u00f9 ha disputato lo spareggio salvezza contro la Mazzini Morini Bologna, seconda classificata della Serie B. Le prime due partite sono state giocate in casa delle due societ\u00e0, l'ultima a Venezia."}
{"id": "1107564", "revid": "1282260", "url": "https://it.wikipedia.org/wiki?curid=1107564", "title": "Interfaccia (chimica)", "text": "In chimica, l'interfaccia rappresenta la superficie di separazione che delimita il contorno di due differenti fasi.\nAd esempio, un'interfaccia pu\u00f2 delimitare la fase solida da quella liquida in un sistema eterogeneo formato da un liquido e da un solido in esso insolubile, due fasi liquide formate da liquidi fra loro immiscibili e la fase gassosa da quella liquida in un sistema liquido-gas insolubile.\nLe interfacce pi\u00f9 comuni possono essere di forma sferica o piana, ovvero si possono considerare come sfere aventi raggio rispettivamente finito o infinito. Ad esempio, l'interfaccia tra le gocce d'olio e di aceto nel condimento di un'insalata sono sferiche mentre l'interfaccia acqua-aria in un bicchiere d'acqua \u00e8 considerabile piana.\nInterfaccia e interfase.\nCon il termine interfase (spesso utilizzato come sinonimo di \"interfaccia\") si indica la regione tridimensionale (reale) in cui avviene il passaggio da una fase ad un'altra.\nSebbene i termini \"interfaccia\" e \"interfase\" siano talvolta utilizzati come sinonimi, essi hanno un significato differente e in particolare:\nAd esempio, nel caso di una bolla di sapone, la sua interfase \u00e8 lo strato (reale) a forma di guscio sferico (avente un determinato spessore, seppure piccolissimo) costituito da acqua e sapone, mentre la sua interfaccia \u00e8 la superficie sferica (immaginaria) che passa attraverso tale guscio sferico.\nFenomeni interfacciali.\nL'importanza dell'interfaccia dipende dalla tipologia del sistema in oggetto: nelle condizioni in cui si ha un maggiore rapporto area/volume i fenomeni interfacciali saranno di maggiore intensit\u00e0. A tale categoria di sistemi appartengono i colloidi.\nLa tensione superficiale \u00e8 il principale fenomeno che governa i processi di interfaccia. In relazione alla tipologia di interfaccia, l'instaurarsi di un potenziale elettrostatico, di forze di Van der Waals e di interazioni idrofile/idrofobe pu\u00f2 altres\u00ec rappresentare una caratteristica saliente.\nLe interfacce possono causare vari fenomeni ottici, come la rifrazione. Le lenti ottiche sono un esempio pratico di applicazione dell'interfaccia tra vetro e aria."}
{"id": "1107573", "revid": "122778197", "url": "https://it.wikipedia.org/wiki?curid=1107573", "title": "Stadio Cosimo Puttilli", "text": "Lo stadio Cosimo Puttilli \u00e8 il maggiore impianto sportivo della citt\u00e0 di Barletta ed \u00e8 situato nella zona a est della citt\u00e0, nel quartiere Borgovilla-Patalini.\nDi propriet\u00e0 del Comune di Barletta, agli albori del XXI secolo \u00e8 stato intitolato a Cosimo Puttilli, marciatore due volte campione italiano negli anni trenta e anni quaranta, mentre fino a quel momento aveva assunto la semplice denominazione di stadio comunale. Viene essenzialmente utilizzato per le partite di calcio casalinghe della S.S. Barletta Calcio, club di Lega Pro che possiede la concessione d'uso.\nLa realizzazione dell'impianto era stata resa necessaria al fine di sostituire il vecchio impianto in terra battuta (stadio Lello Simeone), ormai vetusto, soprattutto per soddisfare le ambizioni della citt\u00e0 che aspirava a maggiori traguardi sportivi, rispetto a quelli fino ad allora ottenuti. Cosa che in seguito puntualmente avvenne, visto che nel 1987 la principale squadra di calcio, il riusc\u00ec ad approdare in Serie B.\nNella stagione 2008-2009 \u00e8 stato utilizzato occasionalmente per le partite casalinghe dell'A.S.D. Real Barletta, club di Promozione, mentre fino al momento in cui ha militato in Serie B (primavera 2007) \u00e8 stato spesso utilizzato anche dall'A.C.F. Barletta, club femminile che ha poi militato in Serie C. Oltre che per dei saltuari incontri di calcio per beneficenza, l'impianto annualmente viene utilizzato per un meeting di atletica leggera ed inoltre quotidianamente per gli allenamenti sulla pista e sul campo di varie associazioni sportive. In passato \u00e8 stato utilizzato anche da altre squadre di calcio cittadine minori (ad esempio dalla Libertas Barletta nella stagione 1998-1999), per concerti di musica leggera, giuramenti delle reclute dell'Esercito Italiano, per le rievocazioni della disfida di Barletta e per gare di Tiro con l'arco.\nStoria e caratteristiche.\nFu costruito alla fine degli anni sessanta e fu inaugurato nel 1970. L'impianto, fornito di manto da gioco in erba naturale e di una pista d'atletica regolamentare a pi\u00f9 corsie, \u00e8 stato negli anni varie volte sottoposto a lavori di adeguamento. Dotato sin dalle origini di tribuna coperta, tribuna laterale, gradinata, curve nord e sud (queste ultime scoperte), nel tempo alcuni di questi settori hanno modificato la loro fisionomia a seguito dei vari lavori eseguiti. Il terreno di gioco attualmente occupa una distesa di 105x65 m.\nGli spalti inizialmente avevano una capacit\u00e0 di 17.000 posti non a sedere mentre, dopo l'ampliamento avvenuto nel 1987 a seguito della promozione in Serie B della locale squadra di calcio, i posti sono rimasti 17.000, molti dei quali a sedere. Negli anni novanta l'impianto ha avuto molti problemi per il logorio della struttura, e spesso alcuni settori dello stadio sono stati chiusi perch\u00e9 non conformi alle norme in vigore. Questa situazione \u00e8 rimasta anche dopo che nel 1997 sono stati ospitati alcune gare di calcio valevoli per i Giochi del Mediterraneo.\nA causa della parziale chiusura del settore dei Distinti (Gradinata) e della riduzione della capienza di entrambe le curve, lo stadio poteva ospitare 5.000 posti a sedere circa, ma per adeguarsi alle normative richieste dalla Lega Pro per il campionato di Lega Pro Seconda Divisione (categoria in cui militava la principale squadra di calcio locale), dall'autunno 2009 c'\u00e8 stata un'ulteriore riduzione della capienza che \u00e8 stata portata intorno alla soglia dei 4.000 spettatori (4.018 per l'esattezza).\nCon l'approdo della squadra locale in Lega Pro Prima Divisione sono stati effettuati alcuni lavori richiesti dalla Lega Pro per questa categoria e saranno effettuati dei nuovi lavori che ristruttureranno notevolmente l'impianto, aumentandone la capienza.\nIl restyling.\nNel 2011 sono stati effettuati interventi di adeguamento dell'impianto di videosorveglianza, la realizzazione di una sala regia e il rinnovamento dell'impianto di illuminazione, consentendo di disputare partite in notturna.\nIl 1\u00ba agosto 2011 \u00e8 stato presentato il \"Progetto di adeguamento e potenziamento dello stadio comunale Puttilli\" elaborato dal CONI (Comitato Olimpico Nazionale Italiano). I termini dell'intervento proposto sono i seguenti: avvicinamento degli spalti al terreno di gioco; rimodulazione degli assetti ricettivi dello stadio con innalzamenti dai 10 ai 20 metri (la parte pi\u00f9 bassa sar\u00e0 caratterizzata da un parapetto di 1,20m in luogo delle attuali barriere di 2,50m in doppia battuta); riduzione degli spazi vuoti lungo la pista d'atletica; adeguamento di curve e gradinate. La tribuna verr\u00e0 demolita e sar\u00e0 incrementata la disponibilit\u00e0 di seggiolini (da 1000 attuali a 1700), attraverso l'allineamento della pendenza, la rimozione delle vetrate e l'allestimento di Skybox. Dai 3998 spettatori della capienza attuale, l'impianto arriverebbe a 9000 posti a sedere, con possibilit\u00e0 di ulteriori ampliamenti futuri. I costi dell'intervento sono ammontati a circa 3 milioni di euro totali. I lavori sono iniziati nel luglio 2015 e non sono ancora terminati.\n\"Di seguito viene elencata la cronologia del restyling dello stadio\"\nPartite di livello internazionale.\nIn questo stadio l'11 marzo 1987 si \u00e8 giocata la partita tra Italia Juniores e Spagna Juniores del gruppo eliminatorio di qualificazione al Campionato europeo di calcio Under-18 in Cecoslovacchia:\nLo stadio comunale di Barletta ha ospitato anche i seguenti incontri di livello internazionale durante i XIII Giochi del Mediterraneo:\nIl 6 febbraio 2013 si \u00e8 disputato l'incontro di calcio tra Italia Under-20 e Germania Under-20 valevole per il Torneo Quattro Nazioni Under-20 finito con il risultato di 0-2."}
{"id": "1107576", "revid": "180559", "url": "https://it.wikipedia.org/wiki?curid=1107576", "title": "Serie A 1954-1955 (pallacanestro femminile)", "text": "Il campionato di pallacanestro femminile 1954-1955 \u00e8 stato il ventiquattresimo organizzato in Italia.\nLa Serie A ritorna ad essere composta da otto societ\u00e0 che si incontrano in un girone all'italiana con partite d'andata e ritorno. Vince ancora la Bernocchi Legnano (quarto scudetto), davanti ad Autonomi Torino e Omsa Faenza."}
{"id": "1107577", "revid": "77358", "url": "https://it.wikipedia.org/wiki?curid=1107577", "title": "Ambrosoli Como", "text": ""}
{"id": "1107582", "revid": "125976596", "url": "https://it.wikipedia.org/wiki?curid=1107582", "title": "Genitori cercasi", "text": "Genitori cercasi (\"North\") \u00e8 un film del 1994 diretto da Rob Reiner.\nTrama.\nNorth, undicenne stufo del fatto che i genitori sembrino non apprezzarlo nonostante i buoni voti a scuola, si emancipa legalmente da loro con l'aiuto di Winchell, un suo compagno di classe, che gli ha procurato un avvocato, Arthur. Il giudice impone per\u00f2 una scadenza a North, che dovr\u00e0 trovare due genitori ideali entro la fine dell'estate altrimenti verr\u00e0 messo in un orfanotrofio. Il bambino si mette quindi in giro per il mondo, \"provando\" diverse famiglie e diventando anche un idolo per molti coetanei che si affidano ad Arthur con lo stesso scopo, finch\u00e9 non decide di ritornare indietro; ci\u00f2 suscita il risentimento dell'avvocato e di Winchell, che complottano per eliminarlo. Alla fine per\u00f2 si scopre che si era trattato solo di un brutto sogno di North, dimenticato dai suoi genitori dentro un centro commerciale.\nCast.\nA dare il volto a North \u00e8 Elijah Wood, affiancato in molte scene da Bruce Willis che interpreta il suo angelo custode sotto varie identit\u00e0. In un piccolo ruolo appare l'allora decenne Scarlett Johansson.\nIncassi.\nA fronte di un budget di 40 milioni di dollari, il film ne ha incassati solamente poco pi\u00f9 di 7.\nCritica.\nIl film, considerato uno dei peggiori della storia, ha ricevuto recensioni prevalentemente negative."}
{"id": "1107584", "revid": "986213", "url": "https://it.wikipedia.org/wiki?curid=1107584", "title": "Enrico II di Guisa", "text": "Biografia.\nDestinato alla carriera ecclesiastica, divenne arcivescovo di Reims all'et\u00e0 di 15 anni, ma la morte, nello spazio di un anno, del padre e del fratello maggiore, lo costrinsero a chiedere (e ottenere) la dispensa dai voti per poter diventare duca di Guisa.\nNel 1639 spos\u00f2 in prime nozze la cugina Anna Maria Gonzaga (1616 \u2013 1684), figlia di Carlo I di Gonzaga-Nevers. Si narra che la futura moglie, per potersi unire a lui, abbandon\u00f2 il tetto paterno travestita da uomo. Il matrimonio fu annullato nel 1641 e nel medesimo anno Enrico spos\u00f2 Onorina di Grimberghe (\u2020 1679) dalla quale si separ\u00f2 due anni dopo. Dai due matrimoni non nacque nessun figlio.\nCospir\u00f2 contro il cardinale Richelieu con Luigi di Borbone, conte di Soissons e combatt\u00e9 a fianco di quest'ultimo la battaglia della Marf\u00e9e (6 luglio 1641, nei pressi di Sedan), nella quale Luigi di Borbone-Soissons si uccise per errore. Per la sua condotta fu condannato a morte ed ebbe i suoi beni confiscati, riusc\u00ec a sfuggire alla pena scampando nelle Fiandre. Perdonato dal re, torn\u00f2 in Francia nel 1643 e recuper\u00f2 il ducato di Guisa, mentre la madre riceveva quello di Joinville.\nRinnovando le pretese della sua famiglia sul Regno di Napoli, govern\u00f2 per sei mesi la cosiddetta \"Reale Repubblica di Napoli\" sotto protettorato francese, nata a valle della rivolta di Masaniello del 1647, ma il mancato appoggio da parte del cardinale Mazarino, nonch\u00e9 i suoi errori diplomatici, gli impedirono di mantenere il regno.\nGi\u00e0 all'inizio del suo governo, Gennaro Annese gli deleg\u00f2 soltanto il comando militare, con i medesimi poteri con cui \"il Serenissimo Principe d'Orange difende la Repubblica e Stati populari d'Olanda\". Questa formula limitava al massimo l'azione del Guisa che peraltro, nel giuramento di fedelt\u00e0 alla repubblica - prestato solennemente nel Duomo di Napoli alla presenza del cardinale Ascanio Filomarino (17 novembre 1647) - s'era obbligato ad abbandonare la carica \"sempre che ricever\u00e0 ordini da detta Serenissima Repubblica\". Gi\u00e0 pochi giorni dopo l'insediamento, Antonio Basso gli aveva dovuto ricordare, presumibilmente con toni non del tutto amichevoli, che il suo compito era quello di fondare la repubblica e creare il senato, e null'altro.\nQuesta prospettiva era inaccettabile per il francese che per sopravvivere politicamente doveva saldare le aspettative del popolo con quelle dei nobili. Un mese dopo il giuramento, il Duca di Guisa fece un altro errore che lo allontan\u00f2 dai repubblicani e dai popolari: si proclam\u00f2 Duce della Serenissima Real Repubblica. Lo scontro finale giunse quando il Guisa tent\u00f2 di esautorare la Consulta, ossia il \"covo\" del pensiero repubblicano, mettendogli contro i capitani delle Ottine, che diceva di considerare \"senatori appresso al duca\".\nTra i repubblicani pi\u00f9 intransigenti c'era Antonio Basso, che nel corso di un'accesa riunione nel convento domenicano di San Severo affront\u00f2 il Guisa accusandolo di tirannide e ingiungendogli di avviare le procedure per l'erezione del senato. Il duca gli replic\u00f2 sostenendo che la cosa era intempestiva senza l'autorizzazione del Papa e l'intervento della nobilt\u00e0. Era inoltre da stabilirsi il numero dei senatori, quanti di loro dovessero rappresentare la capitale e quanti le province.\nErano problemi che richiedevano l'ausilio di un'apposita assemblea costituente, ma erano anche uno stratagemma del Guisa per temporeggiare ulteriormente. Antonio Basso ripieg\u00f2 allora sulla creazione di un senato provvisorio da eleggersi nell'ambito della Consulta che, a suo dire, rappresentava gi\u00e0 il \"corpo del Senato\". Nel frattempo per\u00f2 i capitani delle Ottine potevano fungere da vice senatori.\nL'esplodere della rivolta in tutto il viceregno, e l'irruzione delle truppe spagnole attraverso il varco della \"Porta dell'Oglio\" il 5 aprile 1648 segnarono la fine delle velleit\u00e0 dei Francesi su Napoli. Il Guisa fugg\u00ec per i Camaldoli. poi a Marano, attravers\u00f2 Aversa per Santa Maria di Capua, ma il capitano Luigi Poderico, saputo della fuga, lo insegui e lo fece prigioniero nei pressi di Morrone mentre voleva raggiungere lo Stato della Chiesa. Non fu neanche disarmato e con tutti i riguardi portato a Capua e poi a Gaeta. Ben provvisto di cuochi e di servitori, era alloggiato in \"tre stanze grandi, in una delle quali assai capace si spassava al giuoco della Racchetta\".\nDopo qualche tempo fu trasferito in Spagna, dove rimase detenuto dal 1648 al 1652. Una volta liberato tent\u00f2 una seconda campagna per la riconquista di Napoli, ma sub\u00ec uno scacco anche a causa dell'intervento di una flotta inglese al comando dell'ammiraglio Robert Blake. Si install\u00f2 definitivamente a Parigi come Gran Ciambellano di Luigi XIV e vi fin\u00ec i suoi giorni.\nCuriosit\u00e0.\nEnrico II di Guisa \u00e8 stato indicato fra le possibili identit\u00e0 della famosa Maschera di Ferro."}
{"id": "1107585", "revid": "123589862", "url": "https://it.wikipedia.org/wiki?curid=1107585", "title": "James Mangold", "text": "Biografia.\nFiglio di pittori, si \u00e8 laureato al California Institute of the Arts, in cinematografia e recitazione, esordendo alla regia nel 1996 con \"Dolly's Restaurant\" con Liv Tyler. Regista versatile, passa dai drammatici \"Cop Land\" e \"Ragazze interrotte\" alla commedia come \"Kate &amp; Leopold\". Nel 2003 realizza il thriller \"Identit\u00e0\" che si ispira al romanzo di Agatha Christie \"Dieci piccoli indiani\". Nel 2005 dirige il pluripremiato \"Quando l'amore brucia l'anima - Walk the Line\", storia della vita e dell'amore tra Johnny Cash e June Carter. Nel 2007 dirige il western \"Quel treno per Yuma\" con Christian Bale e Russell Crowe, remake dell'omonimo film del 1957. Nel 2017 dirige il film \"Logan - The Wolverine\" e per questo film riceve una nomination agli Oscar 2018 nella categoria miglior sceneggiatura non originale. Nel 2019 dirige il film \"Le Mans '66 - La grande sfida\" anche con questo film riceve la nomination agli Oscar 2020 ma stavolta nella categoria miglior film. Nel maggio del 2020 \u00e8 stato confermato che diriger\u00e0 e scriver\u00e0 il quinto film della saga di Indiana Jones in uscita per il 2023.\nRiconoscimenti.\nPremio Oscar\nGolden Globe"}
{"id": "1107591", "revid": "110157", "url": "https://it.wikipedia.org/wiki?curid=1107591", "title": "Stemma della Groenlandia", "text": "Lo stemma della Groenlandia \u00e8 uno scudo blu con un orso polare d'argento. Questo simbolo fu introdotto nello stemma della Danimarca nel 1666 ed \u00e8 ancora presente su quello della famiglia reale danese. Nel contesto danese l'orso era raffigurato in origine mentre camminava naturalmente, mentre la posizione eretta attuale fu introdotta nel 1819. Il \"London Roll\" del 1470 mostra uno stemma con la frase \"Le Roy de Greneland\" con uno scudo su cui \u00e8 raffugurato un orso polare circondato da tre uccelli. Il titolo reale non riflette alcun titolo ufficiale, ma soltanto che lo stemma poteva essere usato da chiunque controllasse la Groenlandia.\nLa versione correntemente usata dalla Groenlandia \u00e8 stata disegnata dall'artista groenlandese Jens Rosing e adottata il 1\u00ba maggio 1989 dal Landsting. L'orso polare simboleggia la fauna della Groenlandia e il colore blu rappresenta l'Oceano Atlantico e il mar glaciale Artico che bagnano l'isola. Invece della versione danese dello stemma che segue la tradizione araldica, con l'orso polare che alza la zampa anteriore destra, l'orso della versione corrente dello stemma innalza la zampa anteriore sinistra, in aderenza alla credenza tradizionale Inuit che vede gli orsi polari mancini. Un braccio similare \u00e8 utilizzato dalla rappresentativa del governo danese in Groenlandia. In quel caso, l'orso alza la zampa destra, e lo scudo \u00e8 sormontato dalla corona reale.\nLa specifica danese per lo stemma non specifica quale zampa sia alzata, cos\u00ec non ci sono conflitti tra le differenti tradizioni. I sostenitori della piena indipendenza della Groenlandia usano uno sfondo verde.\nIl blasone in termini araldici \u00e8: \"Azzurro, un orso polare argento\".\nStoria.\nL'orso polare \u00e8 stato incluso come simbolo della Groenlandia durante il regno di Federico III di Danimarca, ma il suo utilizzo non si \u00e8 diffuso fino ai primi anni del XX secolo. Nel luglio del 1905 \u00e8 stato introdotto uno stampo speciale con il simbolo della Groenlandia. Il francobollo, distribuito in Danimarca mostra l'emblema della Groenlandia come motivo centrale. Nel 1938 il servizio postale groenlandese \u00e8 stato completamente sostituito dal Royal Danish Postal Service. Il primo francobollo ritrae Cristiano X di Danimarca al posto di usare il soggetto suggerito dai groenlandesi, cio\u00e8 l'aurora boreale, e motivi con foche e orsi polari."}
{"id": "1107595", "revid": "113436850", "url": "https://it.wikipedia.org/wiki?curid=1107595", "title": "Luca degli Albizi", "text": "Biografia.\nEra figlio di Maso degli Albizi. Fu il capo delle potente famiglia degli Albizi dopo l'esilio di suo fratello Rinaldo nel 1434.\nL'errore di Rinaldo fu quello di schierarsi apertamente contro Cosimo il Vecchio, che godeva di un appoggio popolare sconosciuto a \"magnati\" come gli Albizi, per questo dopo la vittoria effimera dell'esilio del 1433, un anno dopo Cosimo rientrava in citt\u00e0 accolto dalla folla e Rinaldo prendeva invece la strada dell'esilio.\nLuca invece si schier\u00f2 sempre dalla parte dei Medici, per questo non sub\u00ec la strada dell'esilio ed il suo ramo familiare pot\u00e9 rimanere in citt\u00e0, continuando ad abitare nel palazzo di famiglia. \nArriv\u00f2 a diventare uomo di fiducia di Cosimo dopo il suo rientro, e ottenne importanti incarichi come ambasciatore a Milano, Roma e Venezia. \nFu in seguito anche gonfaloniere di giustizia (1442) e a pi\u00f9 riprese membro del consiglio dei Dieci di Balia.\nDiscendenza.\nLuca spos\u00f2 in prime nozze nel 1410 Lisabetta de' Bardi (?-1425) e in seconde nozze nel 1438 Aurelia di Vieri de' Medici (?-1475). Nacquero otto figli:\nEbbe un figlio naturale, Masetto (1418-1467), religioso."}
{"id": "1107597", "revid": "30794", "url": "https://it.wikipedia.org/wiki?curid=1107597", "title": "Villa Filangeri", "text": "Villa Filangeri (il cui nome completo \u00e8 Villa Filangeri di Santa Flavia, raramente indicata anche come Palazzo Mazzarino), si trova nel comune di Santa Flavia in provincia di Palermo.\nEra la residenza per la villeggiatura estiva della famiglia Filangeri, principi di questo territorio. Attualmente \u00e8 sede dell'amministrazione comunale di Santa Flavia.\nStoria.\nIl nucleo originario, risale probabilmente ai primi decenni del XVII secolo, quando nell'area dell'attuale residenza sorgeva una \"casina\", di propriet\u00e0 del sacerdote Don Giacomo Lamattina (o La Mattina).\nNel 1666, il principe Pietro Filangeri acquista l'abitazione e la vicina chiesetta di Sant'Anna \u2013 successivamente trasformata fino a diventare l'attuale Basilica Soluntina di Sant'Anna \u2013 e comincia la costruzione per la sua residenza per la villeggiatura.\nFu tuttavia nel secolo successivo, che interventi di ampliamento e decorazione cambiarono radicalmente l'assetto dell'edificio: nel 1746 venne creato il cortile rettangolare centrale, presente piuttosto raramente nelle ville coeve e, intorno al 1750, si decorarono i prospetti con elementi in stucco di stile Rococ\u00f2.\nNel secondo dopoguerra fu venduta dai conti Lanza di Mazzarino al Comune, che ne ha fatto la propria sede: questa nuova destinazione d'uso, ha notevolmente alterato la suddivisione di gran parte degli spazi interni, non tenendo conto delle originarie decorazioni pittoriche e scultoree.\nL'architettura.\nLa residenza.\nLa Villa oggi si presenta con un prospetto Barocco caratterizzato da una scenografica scalinata a doppia rampa, decorato con medaglioni a stucco ornati da ghirlande Rococ\u00f2 e da quattro statue in marmo bianco poste su alti basamenti in pietra, \"allegorie delle Quattro Stagioni\".\nTra Ottocento e Novecento, Ernesto Basile fu autore di alcuni interventi di ristrutturazione: al piano terreno, ricav\u00f2 la Sala da Biliardo, che porta oggi il suo nome, dotata ancora delle originarie \"boiserie\" lignee con reggi mensole \"a colpo di frusta\" (tipico elemento decorativo Art Nouveau), ed un soffitto a volta decorato con motivi floreali dalle tenui cromie.\nLa Cappella.\nSull'ingresso sinistro, si trova una piccola cappella con il prospetto Neogotico in mattoni, con una lunetta sovrapporta in ceramica invetriata policroma, ispirata allo stile dei Della Robbia, con angeli cantori che reggono un nastro con il motto latino \"GLORIA IN EX CELSIS DEO\".\nIl parco.\nNel prospetto posteriore, che guarda verso il parco, Ernesto Basile realizz\u00f2 l'arioso Giardino d'inverno, una struttura in tufo con archi a tutto sesto chiusi da vetrate con infissi in bronzo di gusto eclettico. In fondo al giardino, sempre al Basile si deve una collinetta artificiale di gusto romantico sovrastata da un piccolo \"coffee house\" in bronzo, che riproduce una capanna orientale in bamb\u00f9."}
{"id": "1107605", "revid": "587728", "url": "https://it.wikipedia.org/wiki?curid=1107605", "title": "Bandiera della Kampuchea Democratica", "text": ""}
{"id": "1107612", "revid": "1921140", "url": "https://it.wikipedia.org/wiki?curid=1107612", "title": "Adduzione (fisica)", "text": "L'adduzione \u00e8 un processo di trasferimento di calore che si ha quando coesistono convezione e irraggiamento.\nIn molti casi e problemi, la trasmissione del calore per convezione e irraggiamento coesistono. In questi casi si \u00e8 soliti parlare di trasmissione del calore per adduzione. La quantit\u00e0 di calore trasmessa nel tempo unitario pu\u00f2 essere espressa dalla formula:\ndove h, il fattore di adduzione, \u00e8 dato dalla somma della trasmittanza termica per convezione formula_2 e di quella per irraggiamento formula_3 quando questi sono regolati dalle stesse temperature:\n\u00c8 importante notare che, nonostante si parli di trasmissione del calore per adduzione, in realt\u00e0 non si sta definendo un nuovo tipo di trasmissione ma si usa un termine che raggruppa due tipi di trasmissione differenti (convezione e irraggiamento) quando tali trasmissioni avvengono per formula_5 limitate."}
{"id": "1107615", "revid": "112062551", "url": "https://it.wikipedia.org/wiki?curid=1107615", "title": "Castrone", "text": "Con castrone s'intende un cavallo o un agnello maschio castrato.\nI cavalli in Europa sono spesso castrati poich\u00e9 molti credono che un cavallo \"intero\" (cio\u00e8 non castrato) sia pi\u00f9 difficile da controllare. Molti allevatori, tuttavia, non sono d'accordo e ritengono piuttosto che, a causa della rabbia interiore causata dalla castrazione, siano i castroni ad essere generalmente meno affidabili, pi\u00f9 pericolosi e imprevedibili; essi credono che l'unica situazione che rende lo stallone poco gestibile sia la concomitante presenza di giumente in calore e altri stalloni.\n\u00c8 poco usato nelle competizioni perch\u00e9, avendo poco testosterone, tende ad essere meno performante rispetto allo stallone, inoltre \u00e8 meno conveniente da un punto di vista economico perch\u00e9 non essendo capace di procreare, non pu\u00f2 dare profitto agli allevatori dopo le competizioni. Nello steeplechase \u00e8 per\u00f2 spesso preferito perch\u00e9 meno incline alla distrazione rispetto allo stallone"}
{"id": "1107618", "revid": "13102", "url": "https://it.wikipedia.org/wiki?curid=1107618", "title": "Regio V", "text": ""}
{"id": "1107624", "revid": "767487", "url": "https://it.wikipedia.org/wiki?curid=1107624", "title": "Sgorbia", "text": "La sgorbia \u00e8 un particolare tipo di scalpello che possiede la lama, o ferro, non piano ma sagomato in varie fogge. Come lo scalpello, \u00e8 composta da un manico in legno dove \u00e8 innestata la lama in acciaio.\nEsistono innumerevoli modelli e dimensioni di sgorbie: ci sono le sgorbie a profilo rotondo, con archi di curvatura pi\u00f9 o meno ampi. Le sgorbie per incisione hanno la lama larga 4\u20135\u00a0mm e una profilatura con raggio di 2\u20133\u00a0mm. Le sgorbie da sgrosso hanno lame larghe anche 30\u201340\u00a0mm e raggi di curvatura molto ampi. Esistono anche sgorbie con tagliente a V per creare solchi.\nL'utilizzo della sgorbia avviene percuotendola sul manico con un apposito mazzuolo di legno molto denso e duro, dalla testa zavorrata, o a mano per i lavori di finitura. Viene utilizzata per eseguire intagli nel legno, ricci, foglie, capitelli, putti, o per sagomare parti di mobili bombati o per eseguire sculture vere e proprie. In base al tipo di affilatura le sgorbie si distinguono in sgorbie da incontrare o sgorbie da intagliare."}
{"id": "1107627", "revid": "1305772", "url": "https://it.wikipedia.org/wiki?curid=1107627", "title": "Karin Boye", "text": "Conosciuta principalmente per i suoi componimenti poetici, speriment\u00f2 anche altri generi letterari, come il saggio e il romanzo. L'opera che la rese nota a livello internazionale \u00e8 il romanzo distopico \"Kallocaina\" pubblicato nel 1940.\nBiografia.\nGiovinezza e studi.\nKarin Boye nasce a G\u00f6teborg il 26 ottobre 1900. Il padre, Fritz Boye, era ingegnere civile e la madre, Signe Liljestrand, era impegnata in questioni femminili e politiche, oltre che religiose e spirituali. Boye vanta una discendenza tedesca da parte paterna: il nonno era console prussiano a G\u00f6teborg.\nIn un primo momento fu la madre ad occuparsi dell'educazione della figlia, vista la propria formazione in letterature classiche europee. Il padre rimase invece una figura abbastanza lontana; raramente mostrava tenerezza nei confronti dei figli, come questi rivelarono in seguito. Karin frequent\u00f2 una scuola elementare privata a G\u00f6teborg, dove la sua insegnante fu impressionata dalla sua spiccata intelligenza.\nIn seguito si trasfer\u00ec a Stoccolma con la famiglia, frequent\u00f2 il liceo e ricevette il suo primo premio per un racconto; fu proprio in questo periodo che ebbe inizio la sua produzione lirica e teatrale. Durante il liceo conobbe una ragazza dal temperamento simile al suo, con la quale lesse autori come Dumas, Kipling, H. G. Wells e Tagore. Quest'ultimo ebbe un impatto notevole su di lei, facendole nascere un forte interesse per la mitologia indiana. Venne anche in contatto con il buddismo e cerc\u00f2 di apprendere il sanscrito. Durante gli anni del liceo, Boye inizi\u00f2 a tenere dei diari, in cui annotava le proprie esperienze, specie di carattere religioso e scolastico. Nel 1918 si verific\u00f2 un avvenimento di fondamentale importanza per la sua vita: in un campo estivo conobbe Agnes Fellenius, con la quale strinse una profonda amicizia, e Anita Nothorst, che diventer\u00e0 sua amica nonch\u00e9 oggetto di un amore mai ricambiato.\nConsigliata ad iscriversi alla facolt\u00e0 di teologia, dato che percepiva la propria vita come misteriosamente collegata ad un sentimento di abnegazione, Karin rifiut\u00f2 queste indicazioni in quanto, a seguito di una crisi interiore, aveva scoperto la propria bisessualit\u00e0, e ritenne che una carriera teologica avrebbe implicato una negazione di questa parte di s\u00e9.\nNel 1922 Boye debutt\u00f2 con la raccolta di poesie \"Moln\" (Nuvole), che aveva per temi le scoperte e le svolte che avvengono nella vita, il dubbio nell'esistenza di Dio e l'avvenire. Si iscrisse all'universit\u00e0 di Uppsala, dove studi\u00f2 greco antico e lingue e letterature nordiche. Studi\u00f2 in particolare il norreno, che le serv\u00ec per leggere e apprezzare i componimenti dell'Edda e altri testi in prosa. Oltre all'attivit\u00e0 letteraria, Boye fece anche parte dell'Unione Studentesca di Uppsala in qualit\u00e0 di segretaria prima e presidente in seguito.\nDurante la permanenza ad Uppsala prese parte al movimento radicale socialista Clart\u00e9, al quale aderirono altri letterati, come Selma Lagerl\u00f6f. Nella rivista promossa da questo movimento, Boye pubblic\u00f2 alcune delle sue poesie pi\u00f9 note e un saggio, \"Spr\u00e5ket bortom logiken\", in cui annunciava un nuovo linguaggio simbolico fondato sulla psicoanalisi.\nMatrimonio e carriera in Spektrum.\nNel 1929 spos\u00f2 Leif Bj\u00f6rk, anch'egli attivista del movimento Clart\u00e9. Dopo essere tornata a Stoccolma, divenne editrice presso il periodico di avanguardia Spektrum, importante per l'introduzione del modernismo in Svezia. In questa rivista pubblic\u00f2 diversi saggi e componimenti, e la traduzione a quattro mani con Erik Mesterton di \"La terra desolata\" di T. S. Eliot dall'inglese allo svedese. Nel 1932 termin\u00f2 la collaborazione con Spektrum e ruppe definitivamente i legami con il marito.\nUltimi anni.\nA seguito di un periodo di grave depressione con tendenze suicide, Boye decise di passare un lungo periodo a Berlino, dove si sottopose a psicoanalisi, anche per comprendere meglio la natura della propria inclinazione bisessuale. Lo psicanalista che la seguiva, Walter Schindler, si rese presto conto della gravit\u00e0 della situazione della paziente e lasci\u00f2 scritto nel proprio diario che Boye si sarebbe con ogni probabilit\u00e0 tolta la vita nel giro di 10 anni.\nDurante la permanenza nella capitale tedesca incontr\u00f2 Margot Hanel, una giovane donna ebrea di estrazione borghese che visse con lei fino alla sua morte. Karin era consapevole della propria inclinazione bisessuale da molto tempo, ma faticava ad accettarla, dato che l'omosessualit\u00e0 (e di conseguenza anche la bisessualit\u00e0) all'epoca era considerata reato in Svezia come nella maggior parte dei paesi occidentali.\nDopo aver trascorso un periodo di crescente instabilit\u00e0 mentale, Boye mor\u00ec suicida all'et\u00e0 di 41 anni nel 1941, lo stesso anno in cui si tolsero la vita anche Virginia Woolf e Marina Ivanovna Cvetaeva. Un mese dopo il suo suicidio, anche la compagna Margot Hanel si tolse la vita.\nBoye venne in seguito riconosciuta come importante scrittrice femminista e la sua esplorazione dei rapporti di ruolo maschili e femminili in opere come \"Merit vaknar\" (1933) e \"F\u00f6r lite\" (1936) divenne oggetto di numerosi studi accademici.\nRomanzi.\n\"Kallocaina\".\nBoye scrisse diversi romanzi, tra cui \"Crisi\" (1934) e \"F\u00f6r lite\" (1936), ma il pi\u00f9 importante e conosciuto \u00e8 senza dubbio \"Kallocaina,\" pubblicato nel 1940, un anno prima della morte della scrittrice. \u00c8 un romanzo distopico scritto in forma di diario, spesso accostato a \"1984\" di George Orwell, pubblicato nove anni dopo, e \"Il mondo nuovo\" di Aldous Huxley, in cui \u00e8 presente una critica all'Unione Sovietica e della Germania nazista.\nAnche in \"Kallocaina\", come nell'opera di Huxley, viene somministrata una droga con lo scopo di instupidire e manipolare le persone e impedire loro di provare sentimenti, ritenuti nocivi per il funzionamento della societ\u00e0, e lo Stato controlla la crescita dei soldati fin dalla tenera et\u00e0, quando i bambini vengono sottratti alle famiglie per ricevere un'educazione di stampo militare.\nA differenza de \"Il mondo nuovo\", per\u00f2, in \"Kallocaina\" la funzione riproduttiva della donna \u00e8 ancora di fondamentale importanza per la societ\u00e0: \u00e8 infatti grazie alla riproduzione biologica che viene fornita forza lavoro allo Stato. Tuttavia, la maternit\u00e0 non \u00e8 intesa come rapporto affettivo tra madre e figlio: nel regime dello Stato Universale le donne devono dare alla luce bambini, ma questi apparterranno allo Stato anzich\u00e9 alla famiglia.\nAd avvicinare \"Kallocaina\" a \"1984\" \u00e8 la sottomissione dell'individuo allo Stato: nel romanzo di Boye, infatti, le persone sono costrette a vivere e lavorare per lo Stato, esattamente come succede nel mondo descritto da Orwell. Tutti sono costantemente controllati in \"1984\", come accade anche per i personaggi in \"Kallocaina,\" nonostante siano forme di controllo diverse. Bench\u00e9 il controllo esercitato dai due regimi sia molto rigido, in \"Kallocaina\" un traditore dello Stato verrebbe punito tramite una sua richiesta di perdono via radio, mentre in \"1984\" si rischierebbe la prigione o addirittura la pena di morte. Un'altra differenza tra i due romanzi sta nel personaggio principale; Leo dimostra amore per lo Stato, Winston \u00e8 contrario al regime del Grande Fratello e ne disprezza le politiche fin dall'inizio. Un fattore comune a tutti e tre i romanzi \u00e8 la tecnologia: essa si contrappone alla natura ed \u00e8 rappresentata dall'ambiente industriale, che svolge un ruolo centrale nelle tre opere. Ci\u00f2 che invece contraddistingue la distopia di Boye dalle altre \u00e8 la concezione di dittatura, qui intesa come agente interno all'animo del protagonista, anzich\u00e9 elemento esterno ai personaggi.\nLa voce femminile emerge di rado nel romanzo, dando quasi l'impressione che il punto di vista sia quello di un uomo.\n\"Crisi\".\n\"Crisi\" (\"Kris\", 1934) \u00e8 il secondo romanzo per importanza dopo \"Kallocaina\" e risulta interessante in quanto riflette la crisi interiore a cui la stessa autrice dovette far fronte. Il romanzo tratta la storia di Malin Frost, studentessa universitaria con una forte fede cristiana che si trova nel mezzo di un'altrettanto forte crisi interiore. Malin, che viene di solito considerata una sorta di alter ego di Boye, si innamora, infatti, della compagna di classe Siv, e questo evento la far\u00e0 meditare sulla propria sessualit\u00e0 e la porter\u00e0 a ribellarsi al padre e a Dio stesso.\nAlla fine Malin sceglier\u00e0 la via della ribellione, ignorando la morale tradizionale che etichettava l'omosessualit\u00e0 come crimine, atto \"contronatura\" e frutto di perversione. La crisi spirituale della protagonista si rivela importante ai fini della sua formazione, poich\u00e9 le fornisce forza interiore e fiducia in s\u00e9 stessa e nei valori morali in cui crede, consentendole di accettare la propria sessualit\u00e0 al termine degli studi e di subire una conversione \"al rovescio\" dal Cristianesimo alla fede nella vita. Per come \u00e8 stato scritto e strutturato, il romanzo venne considerato innovativo e modernista e venne incluso nel filone del Bildungsroman.\nPoetica.\nLa produzione di Karin Boye \u00e8 piuttosto consistente, considerata la sua precocit\u00e0 nel comporre poesia. La sua prima raccolta, \"Moln\" (1922), traccia uno sviluppo personale che riflette alcune tematiche che caratterizzeranno buona parte della sua opera, come la riflessione sull'esistenza di Dio.\nBoye si interess\u00f2 a Schopenhauer, interesse che la port\u00f2 a comporre \"En buddhistisk fantasi,\" e profess\u00f2 il credo buddista durante parte dell'adolescenza, per poi convertirsi al Cristianesimo. Componimenti come \"Aftonb\u00f6n\" e \"V\u00e4gsk\u00e4l\" testimoniano la sua fede cristiana. Oltre alla religione sono presenti anche riferimenti alla mitologia greca e nordica e gli elementi mitologici e religiosi spesso si mescolano all'erotismo. Nelle successive raccolte \"G\u00f6mda land\" (1924) e \"H\u00e4rdarna\" (1927), i testi hanno un tono pi\u00f9 cupo e l'influenza di Freud \u00e8 intuibile gi\u00e0 a partire dal titolo della prima raccolta, in cui il concetto di \"terre nascoste\" implica un viaggio da parte della poetessa all'interno della propria psiche. In entrambe queste raccolte \u00e8 palese l'influenza della letteratura norrena.\nLo stile poetico di Boye \u00e8 generalmente caratterizzato da un uso conservatore della lingua e da numerose figure retoriche, quali l'allitterazione e la ripetizione. A contraddistinguere il suo stile \u00e8, per\u00f2, l'uso dell'\"io\" lirico (lyriskt \"jag\"), che sottintende un \"tu\" indeterminato come destinatario. L'omissione del pronome di terza persona rappresenta una grande innovazione in campo letterario, che va a sfidare l'eteronormativit\u00e0 dell'epoca. In altri componimenti lirici di autori contemporanei a Boye \u00e8 pressoch\u00e9 impossibile trovare questo uso dei pronomi, poich\u00e9 essi seguivano uno schema preciso, in cui erano presenti i pronomi maschili e femminili di terza persona, evitando possibili interpretazioni in altri sensi da parte del lettore.\nIl componimento pi\u00f9 famoso di Boye, dedicato all'amica e scrittrice Elin W\u00e4gner, \u00e8 \"Ja, visst g\u00f6r det ont n\u00e4r knoppar brister\" (\"Certo che fa male quando i boccioli si rompono\"), tratto dalla raccolta \"F\u00f6r tr\u00e4dets skull,\" considerato il suo lavoro pi\u00f9 modernista ed espressionista dal punto di vista stilistico. In questa raccolta il verso libero \u00e8 usato in maggior misura rispetto alle raccolte precedenti, soprattutto per consentire un approccio pi\u00f9 diretto con i temi trattati, quali sessualit\u00e0, moralit\u00e0 e psicanalisi. La raccolta ricevette reazioni miste da parte del pubblico. In \"Ja, visst g\u00f6r det ont n\u00e4r knoppar brister\" l'autrice d\u00e0 sfogo ancora una volta al proprio malessere interiore attraverso una serie di metafore legate al mondo della natura. Un esempio \u00e8 rappresentato dal suo incipit:\nLa raccolta \"De sju d\u00f6dssynderna,\" pubblicata postuma\",\" viene considerata da molti come la sua opera migliore. Al suo interno vengono affrontati temi come la morte, la distruzione e la vita."}
{"id": "1107629", "revid": "663182", "url": "https://it.wikipedia.org/wiki?curid=1107629", "title": "Barbara Kopple", "text": "Dedita soprattutto alla regia di documentari, Barbara Kopple \u00e8 stata premiata per la sua attivit\u00e0 con numerosi premi. Nel 2005 dirige il suo primo lungometraggio di finzione, \"Havoc - Fuori controllo\" con Anne Hathaway e Michael Biehn."}
{"id": "1107633", "revid": "78880489", "url": "https://it.wikipedia.org/wiki?curid=1107633", "title": "Catena polipeptidica", "text": ""}
{"id": "1107636", "revid": "51323", "url": "https://it.wikipedia.org/wiki?curid=1107636", "title": "MRna", "text": ""}
{"id": "1107637", "revid": "1924342", "url": "https://it.wikipedia.org/wiki?curid=1107637", "title": "Discografia dei Rammstein", "text": "La discografia dei Rammstein, gruppo musicale heavy metal tedesco attivo dal 1993, si compone di sette album in studio, tre dal vivo, una raccolta e circa trenta singoli.\nLa formazione \u00e8 da sempre composta dal cantante Till Lindemann, dai chitarristi Richard Kruspe e Paul Landers, dal bassista Oliver Riedel, dal tastierista Christian Lorenz e dal batterista Christoph Schneider e ha debuttato nel 1995 attraverso l'uscita del primo album \"Herzeleid\"."}
{"id": "1107645", "revid": "765341", "url": "https://it.wikipedia.org/wiki?curid=1107645", "title": "Louis Charles \u00c9mile Lortet", "text": "Un medico naturalista illuminato.\nAvventuriero e sportivo: i suoi interessi sconfinavano in vari campi scientifici quali la fisiologia umana alle alte quote, o la mummificazione degli animali nel Nuovo Regno.\nMembro della Societ\u00e0 di medicina di Lione, divenne il primo decano alla creazione della nuova Facolt\u00e0 mista di medicina e di farmacia nel 1877. \nAl tempo stesso professore di storia naturale alla Facolt\u00e0 di medicina e professore di zoologia alla Facolt\u00e0 delle Scienze, realizza dei viaggi di studi in Siria e in Egitto, dove studi\u00f2 approfonditamente sia le tecniche di mummificazione che la fauna e i costumi locali."}
{"id": "1107648", "revid": "468411", "url": "https://it.wikipedia.org/wiki?curid=1107648", "title": "Clermont Foot 63", "text": "Il Clermont Foot 63 (\"conosciuta precedentemente come Clermont Foot Aurvegne 63\") \u00e8 una societ\u00e0 calcistica francese con sede nella citt\u00e0 di Clermont-Ferrand. Milita in Ligue 1, il massimo livello del campionato francese. Il club \u00e8 stato fondato nel 1911, ma recentemente, dopo il dissesto finanziario, viene rifondato nella sua forma attuale nel 1990.\nStoria.\nIl club \u00e8 stato fondato nel 1911 con la denominazione di Stade Clermontois. Nonostante il poco successo nei primi giorni di campionato, hanno raggiunto le semifinali della Coppa di Francia durante la stagione 1945-46, trofeo vinto poi dal Lilla. Durante la stagione 1946-1947 abbandonano il campionato causa difficolt\u00e0 finanziarie. Il club torna e diventa professionista di nuovo nel 1966. Nel 1984 si fondono con gli Stade Clermontois-AS e il Montferrand, per formare il Clermont-Ferrand Football Club (CFC). Ripartono dalla terza divisione.\nCon il cambio denominazione in Clermont Foot Auvergne, ripartono dalla Division Honneur. Del 1993, dopo 13 anni e varie promozioni, passano dalla Divisione Honneur alla Ligue 2. Nel corso di questi 13 anni di successi, il club ha avuto numerosi successi in Coppa di Francia.\nLa promozione pi\u00f9 recente del club \u00e8 stato nel 2007, viene promosso dal Championnat National di nuovo alla Ligue 2 dopo esser stati retrocessi nella stagione 2005-2006.\nNel 2014, divenne la prima squadra nel campionato professionistico a nominare un'allenatrice per la propria panchina, infatti dapprima Helena Costa assume l'incarico che terr\u00e0 dal 7 maggio al 24 giugno.\nDopo le dimissioni di Helena Costa, prende il suo posto Corinne Diacre, la prima donna che realmente allener\u00e0 la squadra maschile francese.\nIl 15 maggio 2021 il club conquista la sua prima storica promozione in Ligue 1.\nL'8 agosto seguente, all'esordio assoluto in campionato, vince per 0-2 sul con i gol di Mohamed Bayo e Jodel Dossou.\nStrutture.\nStadio.\nIl Clermont Foot gioca le sue partite casalinghe allo Stade Gabriel Montpied, che ha una capienza di 11.980 posti a sedere.\nAllenatori e presidenti.\nDi seguito l'elenco di allenatori e presidenti del Clermont dall'anno di fondazione a oggi.\nOrganico.\nRosa 2021-2022.\n\"Aggiornata al 1\u00ba febbraio 2022.\"\nRosa 2019-2020.\n\"Aggiornata al 31 luglio 2019.\""}
{"id": "1107649", "revid": "1494380", "url": "https://it.wikipedia.org/wiki?curid=1107649", "title": "XII disposizione transitoria e finale della Costituzione italiana", "text": "La XII disposizione transitoria e finale della Costituzione Italiana vieta la riorganizzazione del Partito Nazionale Fascista.\nPur essendo inserita tra le disposizioni transitorie e finali, ha carattere permanente e valore giuridico pari a quello delle altre norme della Costituzione. Per questo motivo \u00e8 pi\u00f9 corretto parlare, riguardo al primo comma, di XII disposizione finale. Autorevole dottrina sottolinea che la sua collocazione tra le disposizioni transitorie \u00e8 sorretta da ragioni di mera opportunit\u00e0 e rappresenta un dato puramente formale. Il secondo comma, contenente limitazioni temporanee all'elettorato attivo e passivo per i gerarchi fascisti, ha invece carattere transitorio.\nObiettivi.\nLa disposizione aveva lo scopo di evitare che, dopo la caduta del regime fascista, questo potesse essere reinstaurato mediante ricostituzione del partito che ne era alla guida.\nIl testo, inoltre, introdusse delle limitazioni al diritto di voto e all'eleggibilit\u00e0 dei membri di spicco del disciolto regime, delegandone alla legge ordinaria le modalit\u00e0, con una dichiarata deroga da quanto previsto dall' della Costituzione stessa in tema di universalit\u00e0 del diritto di elettorato attivo e passivo.\nDisciplina generale.\nLa legge 20 giugno 1952, n. 645 (la cosiddetta \"legge Scelba\") in materia di apologia del fascismo, sanziona \u00abchiunque fa propaganda per la costituzione di una associazione, di un movimento o di un gruppo avente le caratteristiche e perseguente le finalit\u00e0\u00bb di riorganizzazione del disciolto partito fascista, e \u00abchiunque pubblicamente esalta esponenti, princ\u00ecpi, fatti o metodi del fascismo, oppure le sue finalit\u00e0 antidemocratiche\u00bb."}
{"id": "1107651", "revid": "297059", "url": "https://it.wikipedia.org/wiki?curid=1107651", "title": "Tre formule di unit\u00e0", "text": "Le Tre formule di unit\u00e0 (dette anche con imprecisa traduzione \"Le tre forme di unit\u00e0\") \u00e8 il nome collettivo che viene dato alla Confessione di fede belga, al Catechismo di Heidelberg ed ai Canoni di Dordrecht.\nEsse costituiscono l'espressione confessionale, consacrata dalla legge, dalla liturgia o dall'uso, che definisce in modo preciso e invariato le persuasioni dottrinali di molte Chiese riformate che cos\u00ec intendono richiamarsi alle dottrine del calvinismo.\nOriginalmente le Tre formule di unit\u00e0 furono sanzionate al Sinodo di Dordrecht, un Sinodo nazionale tenutosi nella citt\u00e0 di Dordrecht (detta anche Dort) (nei Paesi Bassi e convocato dalla Chiesa Riformata Olandese dal 1618 al 1619 al fine di comporre una seria controversia sollevata nelle chiese olandesi dal sorgere dell'Arminianesimo.\nLe Chiese riformate che assumono questa base di fede ne fanno uso per assolvere diverse finalit\u00e0. Le Tre formule di unit\u00e0 riassumono gli insegnamenti biblici come quelli che riguardano la Trinit\u00e0, l'Incarnazione, la Predestinazione, la Giustificazione e la Bibbia. Esse permettono ai membri di queste chiese di raccogliersi sotto la stessa identit\u00e0 condivisa sugli insegnamenti fondamentali della Bibbia e quindi relegano le dottrine non essenziali non qui specificate (posizioni politiche, piattaforme educative ecc.) al rango di opinioni personali per impedire alle chiese di dividersi fra di loro. Le Tre formule di unit\u00e0 aiutano gli altri a comprendere ci\u00f2 in cui credono queste chiese e quindi forniscono la base su cui \u00e8 possibile edificare un'unit\u00e0 ecumenica.\nI diversi tipi di documenti inclusi nelle Tre formule di unit\u00e0 servono a scopi diversi. Il Catechismo di Heidelberg \u00e8 un documento scritto sotto forma di domande e risposte per aiutare coloro che sono nuovi alla fede riformata a comprendere gli insegnamenti biblici. La Confessione di fede belga definisce esattamente vari insegnamenti della dottrina cristiana in forma sistematica, mentre i Canoni di Dordrecht rispondono a specifiche questioni teologiche come la natura e l'estensione del peccato, la predestinazione, la redenzione, la grazia e la giustificazione."}
{"id": "1107654", "revid": "339392", "url": "https://it.wikipedia.org/wiki?curid=1107654", "title": "Clermont Foot", "text": ""}
{"id": "1107655", "revid": "767487", "url": "https://it.wikipedia.org/wiki?curid=1107655", "title": "Avere vent'anni", "text": "Avere vent'anni \u00e8 un film del 1978, diretto da Fernando Di Leo.\n\u00c8 probabilmente il film pi\u00f9 censurato e controverso tra quelli diretti da Fernando Di Leo. Interpretato da Gloria Guida e Lilli Carati, due attrici allora molto in voga nella commedia sexy, il titolo trae ispirazione da una frase di Paul Nizan, tratta dal libro \"Aden Arabia\", ripresa nei titoli di testa del film: \u00abAvevo vent'anni... Non permetter\u00f2 a nessuno di dire che questa \u00e8 la pi\u00f9 bella et\u00e0 della vita\u00bb.\nTrama.\nSull'onda tardiva degli anni della contestazione e dell'emancipazione degli anni 1970, Lia e Tina sono due belle giovani, libere ed emancipate, che s'incontrano su una spiaggia. Decidono di viaggiare in autostop fino a Roma, alla comune hippy gestita da il \"Nazariota\", abitata da curiosi personaggi. Le ragazze decidono di trattenersi l\u00e0 e, per mantenersi, vendono enciclopedie porta a porta.\nDurante una perquisizione della polizia, nella comune vengono rinvenute delle droghe (messe da Riccetto che \u00e8 un loro informatore) e le due ragazze vengono rispedite ai paesi d'origine. Durante il ritorno, ancora in autostop, decidono di fermarsi in una trattoria isolata, dove vengono molestate da un gruppo d'avventori. Tina e Lia fuggono inoltrandosi nel bosco, dove vengono per\u00f2 raggiunte dal branco, aggredite, violentate e infine brutalmente uccise.\nProduzione.\nIl film fu girato nel 1978, ma la sceneggiatura risaliva a diversi anni prima. Di Leo aveva in mente di ritrarre le ragazze libere ed emancipate che si erano affermate nella societ\u00e0 italiana dopo il Sessantotto.\nCensura.\nIl film ebbe molti problemi con la censura, soprattutto per il violentissimo finale, in cui le due ragazze vengono violentate e pestate a morte, e Lilli Carati finisce impalata con un ramo conficcato nella vagina. Il film fu subito ritirato dalle sale cinematografiche italiane, fu tagliato e ampiamente rimontato. Il finale fu sostituito con un lieto fine, che cambiava per\u00f2 completamente il senso del film, che venne distribuito malamente e non incass\u00f2 molto.\nDi Leo ha dichiarato: \u00abGloria Guida e Lilli Carati erano molto amate da un certo pubblico, e il fatto che io le abbia fatte ammazzare, stuprare in quella maniera feroce, non so... probabilmente quando il \"romoletto\" \u00e8 andato al bar e la \"romoletta\" gli ha chiesto: \"Com'\u00e8 \"Avere vent'anni\"?\", lui le ha risposto: \"Nun c'ann\u00e0\". Mentre di solito se il film piace si dice: \"Vattel'a vede\". Aver fatto morire quelle due, a livello inconscio avr\u00e0 influito a che un film destinato ai giovani, i giovani non siano andati a vederlo. Non \u00e8 stato un insuccesso, perch\u00e9 i soldi li ha riportati a casa, ma non \u00e8 stato quel successo che credevo, ho fatto male i conti...\u00bb.\nLe diverse versioni.\nIl film, dopo pochi giorni dall'uscita avvenuta nell'ottobre 1978, venne ritirato dalle sale e ridistribuito ampiamente tagliato. Le scene eliminate furono l'incipit sulla spiaggia, le scene saffiche tra le due protagoniste e il violento finale.\nLa versione tagliata usc\u00ec poi nell'estate 1979, ma non ebbe un gran successo; questa versione \u00e8 uscita successivamente in VHS.\nAnni dopo venne distribuita una versione rimontata e ridoppiata, ma il risultato stravolgeva il film. Nel 2004 \u00e8 infine uscita in DVD la versione integrale voluta dal regista, con le sequenze saffiche e il finale originale.\nIl prequel mai realizzato.\nDi Leo aveva intenzione di dirigere un prequel del film, ambientato nell'estate del 1940. Le protagoniste dovevano essere ancora Gloria Guida e Lilli Carati e il titolo doveva essere \"Quello che volevano sapere due ragazze perbene\". Il film per\u00f2 non fu mai realizzato."}
{"id": "1107659", "revid": "53588", "url": "https://it.wikipedia.org/wiki?curid=1107659", "title": "Canoni di Dordrecht", "text": ""}
{"id": "1107661", "revid": "53588", "url": "https://it.wikipedia.org/wiki?curid=1107661", "title": "Sinodo di Dort", "text": ""}
{"id": "1107662", "revid": "339392", "url": "https://it.wikipedia.org/wiki?curid=1107662", "title": "Clermont Foot Club", "text": ""}
{"id": "1107663", "revid": "287204", "url": "https://it.wikipedia.org/wiki?curid=1107663", "title": "490 (disambigua)", "text": ""}
{"id": "1107668", "revid": "53588", "url": "https://it.wikipedia.org/wiki?curid=1107668", "title": "Tre forme di unit\u00e0", "text": ""}
{"id": "1107669", "revid": "287204", "url": "https://it.wikipedia.org/wiki?curid=1107669", "title": "491 (disambigua)", "text": ""}
{"id": "1107672", "revid": "287204", "url": "https://it.wikipedia.org/wiki?curid=1107672", "title": "492 (disambigua)", "text": ""}
{"id": "1107675", "revid": "124523371", "url": "https://it.wikipedia.org/wiki?curid=1107675", "title": "Ossiuriasi", "text": "L'ossiuriasi (conosciuta anche come enterobiasi) \u00e8 una parassitosi intestinale cosmopolita che colpisce soprattutto i bambini. Frequentemente compare una sintomatologia abbastanza caratteristica: prurito anale, sintomi intestinali e, talvolta disturbi \"nervosi\".\nDescrizione ossiuri.\nNonostante le esigue dimensioni, gli ossiuri adulti sono visibili a occhio nudo, sotto forma di piccoli filamenti bianchi.\nLe femmine adulte sono lunghe tra gli 8 e i 13 millimetri, e presentano un diametro di circa 0,5 millimetri, mentre i maschi adulti sono lunghi tra i 2 e i 5 millimetri e possiedono un diametro di circa 0,15 millimetri.\nEpidemiologia.\nL'infezione da ossiuri si verifica in tutto il mondoed \u00e8 l'infezione da elminti (cio\u00e8 parassiti) pi\u00f9 comune negli Stati Uniti e in Europa occidentale. Negli Stati Uniti, uno studio del Center of Disease Control ha riportato un tasso di incidenza complessivo dell'11,4% tra le persone di tutte le et\u00e0. Gli ossiuri sono particolarmente comuni nei bambini, con tassi di prevalenza in questa fascia di et\u00e0 che sono stati segnalati come il 61% in India, il 50% in Inghilterra, il 39% in Thailandia, il 37% in Svezia e il 29% in Danimarca.\u00c8 stato dimostrato che la suzione delle dita aumenta sia i tassi di incidenza che quelli di ricaduta, e la puntura delle unghie \u00e8 stata associata in modo simile. Poich\u00e9 si diffonde da un ospite all'altro attraverso la contaminazione, l'enterobiasi \u00e8 comune tra le persone che vivono a stretto contatto e tende a verificarsi in tutte le persone all'interno di una famiglia.La prevalenza di ossiuri non \u00e8 associata al genere, n\u00e9 a nessuna particolare classe sociale, razza o cultura. \nEziologia.\nL'agente eziologico \u00e8 l'Enterobius vermicularis. Questo nematode \u00e8 caratterizzato dalla presenza di due creste longitudinali poste lateralmente al corpo.\nLa femmina \u00e8 pi\u00f9 lunga (10\u00a0mm) del maschio (4mm circa). Non depone le uova nell'intestino ma le accumula nei suoi ureteri. Quando questi sono pieni si stacca dalla mucosa del cieco e migra verso l'ano.\nPatogenesi.\nRaggiunge le pliche cutanee perianali, deposita le uova (circa 12000) e poi muore. Le uova sono caratteristicamente appiattite e convesse; maturano in 6 ore.\nQuando l'uomo le ingerisce, a livello duodenale si schiudono, si approfondano nelle cripte del duodeno e dell'ileo e mutano in verme adulto che migra nel cieco.\nTrasmissione.\nLa trasmissione si ha per via orale dato che su alcuni cibi o giocattoli, spesso masticati dai pi\u00f9 piccoli, si possono depositare le uova del verme. Un modo per evitarli \u00e8 quello di avere un'igiene pi\u00f9 attenta per non contaminare il resto della famiglia.\nManifestazioni cliniche.\nLe manifestazioni cliniche sono legate principalmente all'irritazione della regione perianale, causata dal parassita che pu\u00f2 portare a lesioni da grattamento che possono facilmente infettarsi. Nei bambini ci possono essere sintomi come l'irritabilit\u00e0, insonnia e convulsioni. Nella donna si pu\u00f2 avere una migrazione dalla zona perianale alla cavit\u00e0 vaginale ed uterina con perdite vaginali e prurito vulvare.\nDiagnosi.\nPu\u00f2 essere effettuata attraverso l'osservazione diretta dei vermi nelle feci, tramite analisi parassitologiche delle feci o tramite \"scotch test\". Quest'ultimo sistema consiste nell'applicare un adesivo trasparente nella zona perianale per qualche secondo, il quale sar\u00e0 quindi posto su di un vetrino. Successivamente il vetrino verr\u00e0 immerso in un liquido ed analizzato con microscopio ottico. \u00c8 necessario ripetere questa operazione per tre giorni consecutivi, prima della toilette alla mattina. Questo procedimento \u00e8 stato dichiarato il pi\u00f9 efficiente per sapere se ci sono uova depositate dagli stessi ossiuri.\nTerapia.\nI trattamenti farmacologici sono fondamentali per l'infezione da ossiuri.Sono cos\u00ec efficaci che molti scienziati medici considerano impraticabili le misure igieniche. Tuttavia, la reinfezione \u00e8 frequente indipendentemente dal farmaco utilizzato. L'eliminazione totale del parassita in una famiglia pu\u00f2 richiedere dosi ripetute di farmaci fino a un anno o pi\u00f9. Poich\u00e9 i farmaci uccidono gli ossiuri adulti, ma non le uova, si raccomanda il primo ritrattamento in due settimane. Inoltre, se un membro della famiglia diffonde le uova ad un altro, saranno necessarie due o tre settimane prima che quelle uova diventino vermi adulti e quindi suscettibili di trattamento. Le infezioni asintomatiche, spesso nei bambini piccoli, possono fungere da riserve di infezione e pertanto l'intera famiglia dovrebbe essere trattata indipendentemente dal fatto che siano presenti o meno sintomi. [9] [23]\nI composti benzimidazolo, albendazolo (nome commerciale Albenza, Eskazole, Zentel e Andazol) e mebendazolo (nome commerciale Ovex, Vermox, Antiox e Pripsen) sono i pi\u00f9 efficaci. Funzionano inibendo la funzione dei microtubuli negli adulti di ossiuri, causando l'esaurimento del glicogeno. Una singola dose da 100 milligrammi di mebendazolo con una dose ripetuta dopo una settimana, \u00e8 considerata la pi\u00f9 sicura ed \u00e8 generalmente efficace con un tasso di guarigione del 96%. Il mebendazolo non ha effetti collaterali gravi, sebbene siano stati riportati dolore addominale e diarrea. \nIl pirvinio pamoato (nome commerciale Pin-X, Combantrin, Anthel, Helmintox e Helmex) uccide gli ossiuri adulti attraverso il blocco neuromuscolare, ed \u00e8 considerato efficace quanto i composti benzimidazolici ed \u00e8 usato come farmaco di seconda linea.Altri farmaci sono la piperazina, che provoca una paralisi flaccida negli ossiuri adulti e agisce inibendo l'assorbimento di ossigeno degli ossiuri adulti. Gli ossiuri situati nel sistema genito-urinario (in questo caso, area genitale femminile) possono richiedere un altro trattamento farmacologico.\nNegli anni sessanta veniva molto utilizzato il pirvinio pamoato che \u00e8 stato successivamente sostituito da molecole pi\u00f9 efficaci e con minori effetti collaterali, quali il Pirantel pamoato, l'Albendazolo ed il Mebendazolo. Nelle infezioni intense il trattamento va ripetuto ogni due settimane.\n\u00c8 stata svolta una ricerca italiana per verificare eventuali riscontri terapeutici grazie all'uso di integratori alimentari a base di semi di zucca, curcuma, mirra e tanaceto\nProfilassi.\nL'infezione da ossiuri non pu\u00f2 essere totalmente prevenuta nella maggior parte dei casi.Ci\u00f2 \u00e8 dovuto alla prevalenza del parassita e alla facilit\u00e0 di trasmissione attraverso indumenti da notte sporchi, uova trasportate dall'aria, mobili contaminati, giocattoli e altri oggetti. L'infezione pu\u00f2 verificarsi anche nelle classi pi\u00f9 alti della societ\u00e0, dove l'igiene e lo stato nutrizionale sono generalmente elevati: lo stigma che associa la povert\u00e0 all'infezione da ossiuri \u00e8 quindi considerato falso.Talvolta \u00e8 necessario confortare i genitori turbati che hanno scoperto che i loro figli sono infetti, poich\u00e9 potrebbero non rendersi conto di quanto sia diffusa l'infezione.\nL'azione profilattica ruota attorno all'igiene personale e alla pulizia degli alloggi.Il tasso di reinfezione pu\u00f2 essere ridotto attraverso misure igieniche, e questo \u00e8 raccomandato soprattutto nei casi ricorrenti.\nLe misure principali sono tenere le unghie corte e lavare e strofinare accuratamente mani e dita, specialmente dopo la defecazione e prima dei pasti. In condizioni ideali, i copriletti, gli indumenti da notte e gli asciugamani dovrebbero essere cambiati ogni giorno.Il semplice lavaggio di vestiti e biancheria li disinfetta.I bambini devono indossare i guanti mentre dormono e il pavimento della camera da letto deve essere tenuto pulito.Gli alimenti dovrebbero essere coperti per limitare la contaminazione con uova di parassiti trasportate dalla polvere.I detergenti per la casa hanno scarso effetto sulla vitalit\u00e0 delle uova di ossiuri e la pulizia del bagno con un panno umido inumidito con un agente antibatterico o candeggina sparger\u00e0 semplicemente le uova ancora vitali. Allo stesso modo, agitando i vestiti e la biancheria da letto si staccano e si diffondono le uova"}
{"id": "1107676", "revid": "1305887", "url": "https://it.wikipedia.org/wiki?curid=1107676", "title": "Zio Paperone e la cassa di rafano", "text": "Zio Paperone e la cassa di rafano, conosciuta anche come Paperino e \"l'Oca d'Oro\" (\"The Horseradish Story\"), \u00e8 una storia a fumetti del 1953, testo e disegni di Carl Barks.\nDa questa storia \u00e8 stato tratto l'episodio \"Su e gi\u00f9 per Paperopoli\" della serie animata \"DuckTales - Avventure di paperi\".\nTrama.\nUn certo Arpagoni che si reca da Paperone raccontando che un suo antenato aveva firmato un contratto con un capitano di una nave, antenato di Paperone; nel contratto il capitano si impegnava a trasportare del rafano in Giamaica e se cos\u00ec non fosse stato avrebbe dovuto cedere tutte le sue sostanze all'antenato di Arpagoni. Il capitano fall\u00ec la missione ma non cedette proprio tutto e cos\u00ec Paperone, essendo discendente del capitano, deve donargli tutte le sue sostanze a meno che recuperi il rafano."}
{"id": "1107677", "revid": "287204", "url": "https://it.wikipedia.org/wiki?curid=1107677", "title": "493 (disambigua)", "text": ""}
{"id": "1107681", "revid": "52076", "url": "https://it.wikipedia.org/wiki?curid=1107681", "title": "Lugal-Zage-Si", "text": ""}
{"id": "1107684", "revid": "196390", "url": "https://it.wikipedia.org/wiki?curid=1107684", "title": "Il colpo della metropolitana", "text": ""}
{"id": "1107687", "revid": "287204", "url": "https://it.wikipedia.org/wiki?curid=1107687", "title": "494 (disambigua)", "text": ""}
{"id": "1107693", "revid": "110157", "url": "https://it.wikipedia.org/wiki?curid=1107693", "title": "Quillota", "text": "Quillota \u00e8 una citt\u00e0 del Cile situata nella valle del fiume Aconcagua, nella Regione di Valpara\u00edso. \u00c8 la citt\u00e0 pi\u00f9 grande nonch\u00e9 il capoluogo dell'omonima provincia.\nNelle vicinanze sono presenti numerose piccole cittadine, tra le quali: San Isidro, La Palma, Pocochay e San Pedro. Quillota \u00e8 un importante centro agricolo (largamente sostenuto da piantagioni di avocado e cherimoya)."}
{"id": "1107718", "revid": "773636", "url": "https://it.wikipedia.org/wiki?curid=1107718", "title": "Chiesa dei Santi Lorentino e Pergentino", "text": "La chiesa dei Santi Lorentino e Pergentino \u00e8 un monumento di Arezzo.\nStoria e descrizione.\nL'edificio fu costruito nel 1363 dalla Fraternita di Santa Maria della Misericordia. La versione attuale dell'edificio risale al 1702. Trecentesco \u00e8 il fregio con storie dei due santi sull'architrave esterno del portale.\nAll'interno si trovava una tavola (oggi al Museo statale d'arte medievale e moderna) con la \"Madonna della Misericordia\", commissionata dalla Fraternita dei Laici a Parri di Spinello e realizzata tra il 1435 e il 1437. La venerazione popolare per i due santi protomartiri aretini \u00e8 molto antica e la prima chiesa a loro intitolata \u00e8 quella medievale, oggi restaurata, posta in fondo a via Marco Perennio e costruita sul luogo della sepoltura lungo l'antica via romana."}
{"id": "1107719", "revid": "287204", "url": "https://it.wikipedia.org/wiki?curid=1107719", "title": "495 (disambigua)", "text": ""}
{"id": "1107725", "revid": "56264", "url": "https://it.wikipedia.org/wiki?curid=1107725", "title": "Waldemar", "text": ""}
{"id": "1107728", "revid": "547034", "url": "https://it.wikipedia.org/wiki?curid=1107728", "title": "Palazzo degli Albizi", "text": "Palazzo degli Albizi \u00e8 un edificio storico del centro di Firenze, situato in Borgo degli Albizi 12.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 dal 1913 sottoposto a vincolo architettonico.\nStoria.\nLa famiglia degli Albizi aveva molti possedimenti nel centro di Firenze, concentrati soprattutto nella strada che da essi prende il nome. Nonostante i momenti difficili della loro storia familiare, quando il capofamiglia Rinaldo degli Albizi venne esiliato per la sua opposizione politica a Cosimo de' Medici (1434), una parte della famiglia, quella legata a Luca degli Albizi, alleato di Cosimo, fu graziata e pot\u00e9 rimanere in citt\u00e0.\nIl palazzo fu eretto attorno al 1500 su preesistenti case mercantili trecentesche in parte gi\u00e0 di propriet\u00e0 della famiglia Albizi in parte dei da Filicaia, fu restaurato su commissione di Luca di Girolamo degli Albizi tra il 1625 e il 1634 dall'architetto Gherardo Silvani, che vi fece - come documenta Filippo Baldinucci - molti lavori \"con tanta magnificentia d'architetture tanto difficile sopra el vechio\". Grazie al rispetto dell'esistente, almeno per quanto riguarda la facciata, tale intervento non stravolse il disegno originario, variamente ricondotto dagli studiosi a Baccio d'Agnolo o a Simone del Pollaiolo detto il Cronaca.\nPervenuto per via ereditaria ai Frescobaldi, il palazzo ha goduto nei primi anni settanta del Novecento di un intervento di restauro curato dall'architetto Emilio Dori (al quale negli anni ottanta altri sono seguiti condotti dallo stesso Dori in collaborazione con l'architetto Giancarlo Facchini) che, come a suo tempo sottolineato da Leonardo Ginori Lisci, \"ha messo in luce molti particolari architettonici un tempo scomparsi, e ha valorizzato in pieno le importanti pitture settecentesche del quartiere terreno\". \nAssieme ai molti appartamenti privati, il palazzo accoglie la sede dell'Istituto Papirologico G. Vitelli. \nDescrizione.\nLa grande fabbrica si presenta ancora nelle nobili e austere forme proprie dell'architettura fiorentina del Rinascimento, con una facciata a intonaco dalla quale emergono gli elementi architettonici in pietra, quali, la cornice del portale, quelle delle finestre a bozze piatte, i marcapiano, il tutto coronato da un tetto fortemente aggettante, sempre nel solco della tradizione locale. \nA Gherardo Silvani la letteratura tende ad attribuire sia la grande loggia a sei arcate inserita nella facciata posteriore (un tempo a guardare un vasto giardino, oggi, tamponata per met\u00e0, uno spazio asfaltato dove ancora resiste un alto albero di magnolia), sia la scala che si sviluppa sulla destra dell'androne. \nSulla facciata, sotto il ricorso del secondo piano, \u00e8 un bello scudo dei primi del Cinquecento della famiglia Albizi (di nero, a due cerchi concentrici d'oro, con il capo d'argento caricato della croce di nero). Sopra il ricorso del primo piano, sul lato sinistro, sono le insegne dell'Arte della Lana e di Calimala; alla stessa altezza, agli estremi della fabbrica, si ripetono le armi degli Albizi. \nSopra il portone infine si trova una lapide, posta nel 1879 e trascritta da Francesco Bigazzi, che ricorda Vittorio degli Albizi, esperto di agronomia, morto nel 1877 senza discendenza maschile. \nSulla sinistra, verso la torre degli Albizi (al numero civico 14), vi sia una soluzione di continuit\u00e0 data da un immobile che solo in un secondo tempo \u00e8 stato adeguato nel disegno del fronte alla mole principale della fabbrica. \nIl cancello che chiude l'androne presenta nuovamente uno scudo con l'arme degli Albizi, sempre nella versione caricata della croce dell'ordine teutonico. \nLe pitture settecentesche di notevole impatto nel loro decorare senza soluzione di continuit\u00e0 gli ambienti, sono bene apprezzabili dalle vetrine sulla strada, che guardano a varie sale attualmente occupati da esercizi commerciali. Nel novero di queste pitture murali poste al terreno e presumibilmente collocabili tra gli anni trenta e quaranta del Settecento, si segnalano lavori attribuiti a Domenico Maria Papi, Matteo Bonechi, Giuseppe Del Moro e Vincenzo Meucci. \nAl primo piano \u00e8 invece un piccolo ambiente, gi\u00e0 adibito a cappella, decorato da un allievo di Bernardino Poccetti, e alcune pitture della seconda met\u00e0 del Settecento, eseguite in occasione del matrimonio di un Albizi con Teresa Spinelli (1795)."}
{"id": "1107730", "revid": "287204", "url": "https://it.wikipedia.org/wiki?curid=1107730", "title": "496 (disambigua)", "text": ""}
{"id": "1107735", "revid": "287204", "url": "https://it.wikipedia.org/wiki?curid=1107735", "title": "497 (disambigua)", "text": ""}
{"id": "1107737", "revid": "124934978", "url": "https://it.wikipedia.org/wiki?curid=1107737", "title": "Genotossicit\u00e0", "text": "In genetica per genotossicit\u00e0 si intende la capacit\u00e0 di alcuni agenti chimici di danneggiare l'informazione genetica all'interno di una cellula causando mutazioni ed inducendo modificazioni all'interno della sequenza nucleotidica o della struttura a doppia elica del DNA di un organismo vivente. Queste alterazioni possono portare allo sviluppo di un cancro.\nMolto spesso il termine viene confuso con quello di mutagenicit\u00e0. Tuttavia \u00e8 importante notare che mentre tutte le sostanze mutagene sono anche genotossiche, non tutte le sostanze genotossiche risultano mutagene. \nIl danno genotossico pu\u00f2 interessare: la distruzione del DNA, le mutazioni geniche indotte da mutageni, le mutazioni cromosomiche indotte da clastogeni e le alterazioni epigenetiche (metilazione del DNA). \nGli agenti genotossici possono essere diretti o indiretti. Le modificazioni possono comportare morte cellulare (apoptosi o necrosi) oppure ancora cancro (neoplasia) se la mutazione interessa la linea cellulare somatica. \nI cambiamenti ereditari, permanenti che invece colpiscono le cellule della linea germinale possono essere trasmessi alle generazioni future comportando difetti congeniti oppure malattie ereditarie.\nI meccanismi attraverso i quali le cellule cercano di impedire l'espressione della mutazione genotossiche comprendono la riparazione dei danni subiti dal DNA oppure l'apoptosi: tuttavia il danno non sempre pu\u00f2 essere riparato o limitato, il che conduce alla mutagenesi.\nI ricercatori cercano di verificare il potenziale genotossico delle singole molecole chimiche esponendo le cellule a substrati ritenuti tossici e valutando la presenza di eventuali alterazioni del DNA.\nIl danno a carico dell'acido desossiribonucleico (DNA) nelle cellule esposte pu\u00f2 essere sotto forma di rottura di un singolo oppure di entrambi i filamenti, perdita dei meccanismi di riparazione per escissione, cross-linking, siti labili agli alcali, mutazioni puntiformi, e aberrazioni cromosomiche strutturali e numeriche.\nCome gi\u00e0 accennato la compromissione a carico del materiale genetico pu\u00f2 comportare la comparsa di neoplasie e cancro. \nNe consegue che molte delle tecniche sofisticate elaborate, tra cui il test di Ames, test tossicologici in vitro e in vivo, ed il \"test della cometa\" (Comet assay),noto anche come elettroforesi su gel a singola cellula (SCGE), sono stati specificamente sviluppati per valutare la potenzialit\u00e0 di alcuni composti chimici nel determinare danni al DNA che possono causare il cancro.\nDiversi sono i fattori che possono influire sul danno genetico in una cellula esposta ad un mutageno e tra questi:\nMeccanismi.\nLe sostanze genotossiche possono indurre danni al materiale genetico delle cellule attraverso interazioni con la sequenza e la struttura del DNA. Per esempio, il cromo, metallo di transizione, interagisce con il DNA nel suo stato di cromo esavalente, cos\u00ec da indurre lesioni della molecola di DNA che portano alla carcinogenesi.\nNelle cellule un'attivazione riduttiva d\u00e0 luogo transitoriamente alla formazione di Cr(V) metastabile, il quale funge da precursore del Cr (III), stato finale intracellulare stabile. I ricercatori hanno eseguito un esperimento per studiare il meccanismo di interazione tra il DNA ed il cromo cancerogeno, utilizzando un complesso Cr(V)-Salen.\nL'interazione risultava specifica per il nucleotide guanina all'interno della sequenza genetica. Al fine di ridurre l'interazione tra il complesso Cr(V)-Salen con la base guanina, i ricercatori hanno modificato la base in 7,8-diidro-8-ossiguanina (8-oxo-G) in modo da avere un sito specifico di ossidazione. La reazione tra le due molecole ha causato lesioni del DNA. Le due lesioni osservate in corrispondenza del sito con la base modificata erano guanidinoidantoina e spiroiminodiidantoina.\nPertanto, queste lesioni contengono prevalentemente trasversioni G -&gt; T. Il cromo esavalente pertanto agisce come cancerogeno ed i ricercatori hanno trovato che \"il meccanismo del danno ed i prodotti di ossidazione delle basi a seguito dell'interazione tra il cromo ad alta valenza ed il DNA sono rilevanti per la formazione in vivo di lesioni al DNA che portano al cancro in esseri umani esposti al cromo.&lt;br&gt;\nDi conseguenza si dimostra come il cromo a valenza elevata possa agire come cancerogeno con 8-oxo-G che d\u00e0 luogo a xenobiotici.\nUn altro esempio di sostanze genotossiche che possono causare danni al DNA sono gli alcaloidi della pirrolizidina. Queste sostanze si trovano principalmente nelle specie vegetali e sono velenose per gli animali, compresi gli esseri umani. Circa la met\u00e0 di queste molecole sono state identificate come genotossiche e molte come oncogene.\nGli studiosi dopo numerosi test ed esperimenti hanno concluso che gli alcaloidi della pirrolizidina \"causano addotti del DNA, DNA cross-linking, rotture del DNA, scambio di cromatidi fratelli, micronuclei, aberrazioni cromosomiche, mutazioni geniche e mutazioni cromosomiche in vivo e in vitro\".\nLe mutazioni pi\u00f9 comuni all'interno dei geni sono le trasversioni G: C -&gt; T: A e la sostituzione di coppie di basi. Gli alcaloidi della pirrolizidina sono mutageni in vivo e in vitro e, quindi, responsabile della carcinogenesi in particolare a carico della ghiandola epatica.&lt;br&gt;\nIl Symphytum \u00e8 un esempio di una specie di pianta che contiene ben quattordici differenti alcaloidi della pirrolizidina.\nI metaboliti attivi interagiscono con il DNA causando diversi tipi di danno all'acido nucleico, inducendo mutazioni e lo sviluppo di cancro nelle cellule endoteliali epatiche e negli stessi epatociti.\nI ricercatori hanno concluso che scoperto alla fine che il \"Symphytum \u00e8 mutageno nel fegato, e che agli alcaloidi in esso contenuti sembra potersi attribuire la responsabilit\u00e0 della tossicit\u00e0 della pianta nonch\u00e9 l'induzione di tumori\".\nLegislazione.\nSecondo la normativa europea (\"direttiva 67/548/CEE\"), ogni sostanza chimica prodotta in quantit\u00e0 superiori ai 10\u00a0kg all'anno, o comunque utilizzata sull'uomo (ad esempio farmaci), deve obbligatoriamente superare test di genotossicit\u00e0 su batteri e per effetti cromosomici, eseguiti secondo le norme di \"Buona Pratica di Laboratorio\". \nIn caso di esito negativo per entrambi, non sono richieste ulteriori sperimentazioni eccetto che in caso di produzioni superiori ad una tonnellata annua o contatto diretto con l'uomo, mentre se si riscontra una positivit\u00e0 nei test su batteri associata ad assenza di danni cromosomici, sono richieste indagini per verificare l'attivit\u00e0 mutagena in cellule di mammifero con altri test, e la ricerca di possibili meccanismi di tossicit\u00e0 specifici per i batteri. \nLa presenza di un effetto di alterazione nella struttura cromosomica rende necessario valutare, secondo il principio della massima precauzione, la possibilit\u00e0 di effetti trasmissibili alla prole in base alle propriet\u00e0 tossicocinetiche e tossicodinamiche della sostanza, ed ulteriori test di analisi pi\u00f9 approfonditi.\nTest di mutagenesi.\nLa valutazione della genotossicit\u00e0 di una sostanza pu\u00f2 essere rilevata mediante test di mutagenesi differenti, spesso usati in maniera incrociata per ottenere risultati pi\u00f9 affidabili, e si effettua su pi\u00f9 dosi di sostanza, per individuarne la minima quantit\u00e0 con effetto tossico e la relazione dose\\effetto. Mentre le mutazioni puntiformi si evidenziano con tecniche genetiche, le mutazioni cromosomiche possono essere rilevate mediante test citologici o su animali in vivo. I test pi\u00f9 utilizzati per la quantificazione del rischio sono:"}
{"id": "1107738", "revid": "773636", "url": "https://it.wikipedia.org/wiki?curid=1107738", "title": "Chiesa di San Michele (Arezzo)", "text": "La chiesa dei Santi Michele e Adriano \u00e8 un edificio religioso di Arezzo.\nStoria e descrizione.\nL'edificio sacro, intitolato dal 1785-1786 ai santi Michele e Adriano, fu costruita in epoca altomedievale. Sebbene documentata per la prima volta nel 1095, essa \u00e8 sorta probabilmente come edificio longobardo posto fuori le mura, lungo la strada di accesso pi\u00f9 importante della citt\u00e0. Dal 1095 la chiesa \u00e8 menzionata come monastero camaldolese.\nLa prima importante trasformazione dell'edificio si verific\u00f2 nella prima met\u00e0 del Trecento. Assumendo un aspetto gotico esso venne ingrandito con aggiunta di cappelle, edicole e pitture murali, tra cui l'affresco con la \"Vergine col Bambino\", attribuito da alcuni ad Andrea di Nerio e da altri a scuola spinelliana.\nNuovo impulso fu dato nel XV secolo e la chiesa con il monastero fu oggetto di grandi trasformazioni. A questa fase risale la commissione (1466) della tavola con la \"Madonna in trono col Bambino tra i Santi Michele Arcangelo, Benedetto, Giovanni Battista e Romualdo\" dipinta da Neri di Bicci.\nUlteriori modifiche risalgono al 1817-1824.\nUna totale trasformazione fu eseguita nel 1934 dall'architetto Giuseppe Castellucci."}
{"id": "1107743", "revid": "287204", "url": "https://it.wikipedia.org/wiki?curid=1107743", "title": "498 (disambigua)", "text": ""}
{"id": "1107745", "revid": "125971626", "url": "https://it.wikipedia.org/wiki?curid=1107745", "title": "Alla ricerca della Valle Incantata", "text": "Alla ricerca della Valle Incantata (\"The Land Before Time\") \u00e8 un film del 1988 diretto da Don Bluth. Prodotto dai Sullivan Bluth Studios e dalla Amblin Entertainment di Steven Spielberg (che figura come produttore esecutivo con George Lucas), \u00e8 un film d'animazione la cui trama \u00e8 incentrata su cinque cuccioli di dinosauro di specie diverse che si mettono in viaggio per trovare la Valle Incantata, un'area risparmiata dalle devastazioni dei tempi preistorici.\nDistribuito negli Stati Uniti dalla Universal Pictures il 18 novembre 1988 e in Italia il 24 dicembre 1989, il film fu un successo di critica e pubblico, e gener\u00f2 un franchise multimilionario che include tredici sequel direct-to-video (senza il coinvolgimento di Bluth, Spielberg o Lucas), una serie televisiva e vario merchandising (giocattoli, videogiochi ecc.).\nTrama.\nUna serie di eventi catastrofici sta causando intensa siccit\u00e0, e diverse mandrie di dinosauri cercano uno degli ultimi luoghi vivibili, un paradiso conosciuto come \"Valle Incantata\". Tra queste, un piccolo branco di \"colli lunghi\" d\u00e0 alla luce un singolo cucciolo, di nome Piedino. Anni dopo, Piedino incontra Tricky, una \"tri-corno\", e iniziano a giocare, finch\u00e9 suo padre interviene, al che la madre di Piedino dice al figlio che le varie specie di dinosauri sono sempre rimaste separate. Quella notte, mentre Piedino segue un \"saltatore\", incontra Tricky di nuovo, e i due giocano insieme per breve tempo fino a quando non appare un feroce \"denti aguzzi\" che li attacca, ma la madre di Piedino viene in loro soccorso. Durante la loro fuga, rimane gravemente ferita dagli attacchi del denti aguzzi. Nello stesso tempo, un terremoto apre una profonda gravina che inghiotte il denti aguzzi e divide Piedino e Tricky dalle loro mandrie. Piedino ritrova la madre morente, che con le sue ultime parole chiede al figlio di raggiungere la Valle Incantata.\nSolo e confuso, Piedino incontra un vecchio scolosauro di nome Rooter, che lo consola dopo aver saputo della morte di sua madre. Piedino sente poi la voce di sua madre che lo guida a seguire il \"cerchio lucente\" oltre la \"roccia che sembra un collolungo\" e poi oltre la \"montagna che brucia\" fino alla Valle Incantata. Ora solo nel suo viaggio, Piedino si riunisce nuovamente a Tricky e cerca di convincerla a unirsi a lui, ma lei rifiuta con arroganza il suo aiuto, e finisce nell'oscurit\u00e0 dopo essere caduta in una gravina.\nPi\u00f9 tardi, Piedino incontra una giovane \"boccagrande\" di nome Ducky, che si unisce a lui. Poco dopo, i due incontrano un \"volatile\" di nome Petrie, la cui aerofobia lo rende estremamente insicuro e nervoso. Tricky, che sta cercando il suo branco, trova invece il denti aguzzi incosciente all'interno della gravina, lo crede morto e lo molesta, ma il denti aguzzi si sveglia all'improvviso. Scappandone inorridita, Tricky si imbatte in Piedino, Ducky, e Petrie, e dice loro che il denti aguzzi \u00e8 vivo, ma Piedino non le crede. Tricky allora descrive il suo incontro, quando accidentalmente manda Ducky in aria. Quando atterra, Ducky scopre un cucciolo muto di \"coda a lancia\", battezzandolo Spike e portandolo nel gruppo. Cercando la Valle Incantata, i cuccioli trovano un rammucchio di alberi che viene poi bruscamente impoverito da una mandria di diplodochi, ma poi trovano un albero carico di foglie. Piedino, Ducky, Petrie e Spike raggiungono la cima, ne staccano le foglie cos\u00ec si procurano il cibo col lavoro di squadra. Tricky rimane in disparte, ma al calar della notte anche lei si addormenta a fianco di Piedino per avere calore e compagnia.\nLa mattina successiva, Piedino e i suoi amici vengono attaccati dal denti aguzzi, ma riescono a scappare. In seguito, i fuggitivi scoprono la roccia che sembra un collolungo di cui parlava la madre di Piedino, e poi una serie di montagne che bruciano. Tricky tuttavia, stanca del viaggio apparentemente senza meta, decide di andare per un'altra strada, ma Piedino le dice che lei sta per andare nella direzione sbagliata. Ne nasce uno scontro fisico tra i due, che viene vinto da Tricky. Piedino prosegue nella sua direzione e gli altri seguono Tricky. Tuttavia, il percorso di Tricky li porta ben presto in pericolo, poich\u00e9 Ducky e Spike vengono minacciati dalla lava bollente e Petrie si blocca in un pozzo di bitume. Piedino li salva, e poi trova Tricky molestata da un branco di feroci pachicefalosauri, ed essendo stato ricoperto di catrame, li spaventa. Tricky si vergogna della sua paura e, riluttante ad ammettere il suo errore, li lascia in lacrime.\nPi\u00f9 tardi, mentre attraversa un laghetto, Petrie vede il denti aguzzi l\u00ec vicino. Stanco di essere pedinato e determinato a vendicare la madre, Piedino ordisce un piano per attirarlo in acqua (con Ducky come esca) sotto un masso vicino, con l'intenzione di annegarlo. L'adescamento funziona, ma Piedino e Spike hanno difficolt\u00e0 a spostare il masso, mettendo Ducky in serio pericolo. In una seguente lotta, il fiato che esce dalle narici del denti aguzzi permette a Petrie di volare. Il denti aguzzi salta sul masso e il piano quasi fallisce, finch\u00e9 Tricky non si riunisce al gruppo per consentire a Piedino e i suoi amici di spingere sia il denti aguzzi che il masso nell'acqua sottostante, provocando cos\u00ec la sua morte. Piedino e i suoi amici credono per\u00f2 che Petrie sia stato mangiato dal denti aguzzi e ne piangono la perdita, ma Ducky lo trova con gioia, inzuppato ed esausto ma vivo.\nPiedino, da solo, segue una nuvola che assomiglia a sua madre fino alla Valle Incantata, venendo raggiunto dagli altri. All'arrivo, Petrie impressiona la sua famiglia volando, mentre Ducky presenta Spike alla sua famiglia, che lo adotta, Tricky si riunisce con il padre e Piedino si ricongiunge con i suoi nonni. I cinque amici si riuniscono infine in cima a una collina in un abbraccio di gruppo.\nProduzione.\nDurante la produzione di Fievel sbarca in America la Universal Pictures e la Amblin Entertainment erano interessate a fare qualcosa con i dinosauri, che hanno visto come un argomento popolare fra i bambini. L'idea di Spielberg era di fare un film come Bambi, solo con i dinosauri. Essa avrebbe raccontato la storia di un giovane dinosauro che cresce in tempi preistorici.\nIl titolo provvisorio usato durante la lavorazione del film era \"The Land Before Time Began\".\nSteven Spielberg e George Lucas avevano in mente di fare il film senza usare dialoghi (come \"La sagra della primavera\" del film \"Fantasia\"), ma l'idea fu scartata per renderlo pi\u00f9 appetibile verso il pubblico giovane.\nDurante la lavorazione del film molte scene furono tagliate dalla produzione, perch\u00e9 Steven Spielberg e George Lucas temevano che esse avrebbero potuto spaventare o turbare il pubblico pi\u00f9 giovane. In totale furono tagliati 10 minuti di animazione, per un totale di 19 scene, e Don Bluth, scontento di questi tagli, fu costretto a montare il film con una durata di soli 69 minuti, per lo pi\u00f9 furono scartate parecchie trovate sulla morte del T-Rex, considerate troppo violente e cruente. Altre riguardavano i personaggi in pericolo di vita o in sofferenza psicologica.\nPiedino (in originale Littlefoot), originalmente sarebbe stato chiamato \"Thunderfoot\"; ma poi fu scoperto che un Triceratops, in un libro per bambini aveva gia quel nome. George Lucas aveva suggerito l'idea che Tricky (in originale Cera) dovesse essere una femmina mentre era in fase di animazione come maschile e fu originalmente chiamato Bambo. Max, il figlio di Steven Spielberg aveva suggerito che Will Ryan, che in precedenza aveva doppiato Digit per \"Fievel sbarca in America\" doppiasse anche Petrie per questa pellicola. Spike, fu ispirato da Cubby, l'animale domestico Chowhound di Don Bluth.\nIl film era inizialmente previsto per la pubblicazione in autunno del 1987, ma la produzione e la data di uscita sono ritardati di un anno a causa dello spostamento dei \"Sullivan Bluth Studios\" di Dublino, Irlanda.\nColonna sonora.\nLa colonna sonora del film \u00e8 stata composta da James Horner (che in precedenza aveva prodotto la colonna sonora per Fievel Sbarca in America) e fu eseguita presso la London Symphony Orchestra e dalla Choir of King's College, Cambridge entrambi della Regno Unito. La colonna sonora ufficiale fu distribuita su Musicassetta e Disco in vinile il 21 novembre 1988, tre giorni dopo il debutto della pellicola e poco dopo su Compact Disc da MCA Records, e contiene 7 brani.\nLa canzone ufficiale del film \"If We Hold On Together\", \u00e8 stata scritta da James Honer ed interpretata da Diana Ross e fu pubblicata come single il 21 gennaio 1989. Fu 23\u00b0 nella classifica del US adult contemporary charts, e fu il pi\u00f9 grande successo per Diana in Giappone (#1), arriv\u00f2 #11 nella classifica in Gran Bretagna e fu incluso nel 1991 dall'album di Diana, \"The Force Behind the Power.\" Il 22 gennaio 2013, la Geffen Records ha pubblicato una versione digitale della colonna sonora in vari servizi di tutto il mondo.\nDistribuzione.\nEdizioni home video.\nIl film fu distribuito in VHS e in laser disc in Italia in dicembre 1990 dalla CIC Video e dalla Universal Studios Home Entertainment.\nL'edizione DVD fu distribuita il 22 settembre 2004. Il DVD presenta il film nello stesso master dell'edizione VHS (nonostante venga indicato come \"rimasterizzato digitalmente\") con l'audio in italiano, inglese e portoghese in Dolby Surround 5.1 e in spagnolo in 2.0; i sottotitoli sono in inglese, italiano, portoghese e spagnolo. Come extra sono inclusi i giochi \"How Do I Find Things?\" e \"Littlefoot's Playhouse\", oltre al trailer di \"Alla ricerca della Valle Incantata 10 - La grande migrazione\". Il 7 ottobre 2015 il DVD \u00e8 stato rieditato in una raccolta con i primi tre sequel.\nAccoglienza.\nIncassi.\nIl film debutt\u00f2 nei cinema americani e canadesi il 18 novembre 1988, nello stesso giorno di \"Oliver &amp; Company\", film della Walt Disney Pictures e nel fine settimana incass\u00f2 7.526.025$, il debutto pi\u00f9 alto in quel tempo per un film d'animazione, battendo il record precedentemente ottenuto dal precedente film di Don Bluth, \"Fievel sbarca in America\" ed ottenendo la top 1 nella classifica del botteghino, battendo \"Oliver &amp; Company\", che aveva incassato 4.022.752$ nel suo debutto. Solo 4 settimane dopo, tra 9 e 11 dicembre, Oliver riusc\u00ec a battere Valle Incantata di una chart su 5\u00b0 e 6\u00b0 nella top list. Alla fine del suo percorso sulla proiezione americana, il totale degli incassi domestici di \"Alla Ricerca della Valle Incantata\" \u00e8 48.092.846$, anche se \"Oliver &amp; Company\" riusc\u00ec a superare il film Don Bluth, con il totale di 53.279.055$.\nNonostante ci\u00f2, il film \"Alla Ricerca della Valle Incantata\" ottenne un notevole successo in tutto il mondo, in particolare in Francia, dove ha accolto 855.369 spettatori e in Germania dove ha accolto 2.569.802 spettatori e fu 8\u00b0 nella classifica dei film pi\u00f9 visti in Germania del 1989.\nAlla fine \"Alla Ricerca della Valle Incantata\" incass\u00f2 48.092.846$ negli Stati Uniti e 36.368.000$ nel resto del mondo, arrivando ad un iincasso di 84.460.846$, quasi vicino al record ottenuto da Fievel Sbarca in America, il secondo maggior incasso di film di animazione non-Disney (superato nel 1997 da \"Anastasia\" della 20th Century Fox e l'anno successivo da \"Il principe d'Egitto\" della DreamWorks Animation) e il 20\u00b0 film a pi\u00f9 alto incasso a livello globale nel 1988.\nCritica.\nLa pellicola ha ottenuto delle recensioni positive da parte della critica. Il sito aggregatore di recensioni Rotten Tomatoes ha calcolato che il 70% delle critiche hanno dato una recensione positiva al film.\nNel suo libro, \"Children's Films: History, Ideology, Pedagogy, Theory\", Ian Wojcik-Andrews mosse delle critiche su quello che aveva visto nel film come allusioni alla mitologia cristiana. Pensava che Piedino avesse lo scopo di rappresentare il \"prescelto\", che lui fosse l'ultimo del suo branco e l'unica speranza del futuro. Ian sottoline\u00f2 anche che il concetto di Piedino che accompagna Tricky, Ducky, Petrie e Spike alla grande vallata, ricordava la teologia Calvinista in cui le anime potevano essere salvate solo se seguivano il Cristo, resistendo alle tentazioni che potevano portarle fuori dal percorso. In conclusione, Ian pensava che la Grande Vallata fosse molto simile al Giardino dell'Eden.\nSequel.\nSono stati creati 13 sequel del film, nessuno dei quali vede la partecipazione di Bluth, Spielberg o Lucas: i primi tre sono stati diretti da Roy Allen Smith, i successivi otto da Charles Grosvenor mentre gli ultimi due rispettivamente da Jamie Mitchell e Davis Doi. Nel 2007 \u00e8 stata trasmessa una serie televisiva che \u00e8 ambientata dopo il tredicesimo film."}
{"id": "1107748", "revid": "287204", "url": "https://it.wikipedia.org/wiki?curid=1107748", "title": "499 (disambigua)", "text": ""}
{"id": "1107749", "revid": "287204", "url": "https://it.wikipedia.org/wiki?curid=1107749", "title": "Mickael Landreau", "text": ""}
{"id": "1107751", "revid": "87136905", "url": "https://it.wikipedia.org/wiki?curid=1107751", "title": "String skipping", "text": "Lo string skipping (letteralmente \"salto di corda\") \u00e8 una particolare tecnica chitarristica. Essa consiste nel suonare su corde molto distanti tra di loro, come ad esempio la prima e la sesta, la quinta e la seconda. \u00c8 una sorta di sweep-picking; anche questa tecnica consente infatti di suonare su ampi intervalli di note. La differenza sta nel fatto che, mentre nello sweep-picking, vengono suonate corde adiacenti, nello string skipping vengono suonate, come detto, corde molto distanti tra loro.\nProprio per questo motivo, questa tecnica richiede una buona padronanza della pennata alternata e una buona coordinazione tra mano sinistra e mano destra.\nChitarristi.\nTra i chitarristi con una buona padronanza di questa tecnica ricordiamo Paul Gilbert, Greg Howe, Richie Kotzen, Michael Angelo Batio e Chuck Schuldiner."}
{"id": "1107757", "revid": "226458", "url": "https://it.wikipedia.org/wiki?curid=1107757", "title": "Basic design", "text": "Il basic design \u00e8 la disciplina centrale del design e serve a insegnarlo concretamente a un pubblico di potenziali progettisti: riequilibra \u201cle relazioni fra componente estetica, tecnologica e scientifica nella disciplina e nella professione\u201d; intreccia intimamente propedeutica (cio\u00e8 la pratica dell'insegnamento di un saper fare) e fondazione disciplinare (cio\u00e8 il pensiero teorico e metodologico che le sta alla base); \u00e8 il luogo dove convergono e si concatenano di fatto ricerca formale ed espressiva, progetto e, appunto, insegnamento.\n\u00c8 teoria della configurazione, distinta dalla teoria della raffigurazione o teoria della rappresentazione schematica, disciplina di base delle scuole di design (tra le pi\u00f9 note la Bauhaus di Weimar e la Hochschule f\u00fcr Gestaltung di Ulma).\n\u00c8 un insieme di fondamenti teorici finalizzati al dare \u201cforma\u201d agli oggetti, fornendo quella sicurezza formale che, \u00e8 opinione diffusa, differenzia i progettisti che la padroneggiano da quelli che la ignorano.\nNel basic design la didattica veicola e, contemporaneamente, genera il corpus delle conoscenze. Quest'ultimo si distilla nelle esercitazioni, letteralmente paradigmatiche, esemplari, che sono \u201cla generalizzazione, la semplificazione di un problema progettuale ricorrente\u201d.\nLa disciplina \u00e8 rigorosa, ma contemporaneamente viva e metamorfica, in costante evoluzione: si adatta alle diverse esigenze di progettazione e trova nel basic interaction design la sua sfumatura pi\u00f9 tecnologica."}
{"id": "1107759", "revid": "82697", "url": "https://it.wikipedia.org/wiki?curid=1107759", "title": "Roberto Carlos Sosa", "text": ""}
{"id": "1107761", "revid": "1501558", "url": "https://it.wikipedia.org/wiki?curid=1107761", "title": "Association Sportive de Cannes", "text": "LAssociation sportive de Cannes \u00e8 una societ\u00e0 calcistica francese fondata nel 1902, con sede a Cannes.\nVincitrice della Coppa di Francia nel 1932, l'AS Cannes aderisce in quello stesso anno al campionato professionistico di Francia. Dopo molte stagioni in seconda divisione, il club ha goduto di un breve periodo di massimo splendore all'inizio degli anni '90 qualificandosi due volte per la Coppa UEFA e dal suo centro di formazione usciranno alcuni giocatori dal talento eccezionale come Zin\u00e9dine Zidane e Patrick Vieira, ed altri professionisti che hanno giocato anche in Italia come il portiere S\u00e9bastien Frey e Johan Micoud (attuale presidente dell'AS Cannes).\nDurante il periodo di splendore, il miglior piazzamento del Cannes in campionato \u00e8 il 4\u00ba posto ottenuto nella stagione 1990-91, mentre nelle due apparizioni in Coppa UEFA il club finir\u00e0 eliminato ai sedicesimi di finale.\nDopo la stagione 1993-1994, conclusa con la seconda qualificazione alla Coppa UEFA grazie al 6\u00ba posto finale, per il Cannes inizi\u00f2 il declino. Nel 1997-1998 la squadra concluse ultima la Division 1 e retrocesse in Division 2, per poi finire relegata nel Championnat National (la terza divisione francese) al termine della stagione 2000-2001. Successivamente il club perde anche il suo status professionistico nel 2004 e deve chiudere il suo centro di formazione nel 2006.\nNel 2009 il club viene acquistato da Said Fakrhi e la presidenza assegnata al figlio Ziad.\nDopo ulteriori retrocessioni amministrative per problemi finanziari, fino alla settima serie dilettantistica (DHR = Division d'Honneur R\u00e9gionale) una nuova compagine societaria apporta le basi economiche e sportive della risalita: grazie a due promozioni in tre anni, per la stagione 2017/2018 il Cannes milita nel campionato National 3, ovvero la 5\u00aa serie gerarchica del calcio francese. L'ambizione della dirigenza sarebbe di ritrovare a medio termine lo status di club professionistico in seconda divisione (Ligue 2), comunque in un dipartimento che conta gi\u00e0 due squadre di alto livello quali l'AS Monaco (campione di Francia in carica) e l'OGC Nice (terzo classificato e inserito in Europa League).\nCalciatori.\nNell'A.S. Cannes ha cominciato a muovere i primi passi da giocatore Zin\u00e9dine Zidane, poi divenuto pi\u00f9 famoso nella e nel . Ludovic Pollet gioc\u00f2 in Coppa UEFA con la societ\u00e0.\nStatistiche e record.\nPartecipazione ai campionati e ai tornei internazionali.\nCampionati nazionali.\nIn campionato il club ha raggiunto il suo traguardo pi\u00f9 prestigioso nella stagione 1932-1933, quando ha disputato la finale per il titolo nazionale, persa 4-3 contro l'. In tempi relativamente pi\u00f9 recenti si \u00e8 classificato quarto nel campionato 1990-1991; insieme ad altre squadre \u00e8 quella che ha all'attivo il maggior numero di partecipazioni in Division 2.\nDalla stagione 1932-1933 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nIl club ha partecipato in due occasioni alla Coppa UEFA, venendo sempre eliminato al secondo turno prima dalla , poi dall'.\nAlla stagione 2021-2022 ha ottenuto le seguenti partecipazioni ai tornei internazionali:"}
{"id": "1107765", "revid": "547034", "url": "https://it.wikipedia.org/wiki?curid=1107765", "title": "Taye Taiwo", "text": "Carriera.\nClub.\nInizi in Nigeria.\nTaiwo ha iniziato a giocare nel Gabros International per poi passare nel 2004 al Lobi Stars. Con la squadra di Makurdi nel 2004 ha disputato la Nigerian Premier League, giocando 27 partite nelle quali ha segnato 8 gol.\nOlympique Marsiglia.\nNel gennaio 2005, diciannovenne, \u00e8 stato acquistato dall'Olympique Marsiglia per 200.000 euro e dopo aver giocato 2 partite con la seconda squadra marsigliese nel CFA \u00e8 stato aggregato alla prima squadra dal tecnico Philippe Troussier. Ha esordito nella Ligue 1 il 12 marzo 2005 nella partita casalinga vinta per 2-1 contro il Lens e dopo 4 presenze nella Ligue 1 2004-2005, gi\u00e0 nell'annata 2005-2006 ha guadagnato la maglia da titolare della formazione francese. Il 16 luglio 2005 ha esordito nelle competizioni UEFA per club in Young Boys-Olympique Marsiglia (2-3), gara valida per il terzo turno della Coppa Intertoto 2005, trofeo che ha poi vinto con l'Olympique Marsiglia insieme al Lens e all'Amburgo. Il 14 agosto 2005, nella partita di campionato contro l'Olympique Lione, ha realizzato la prima rete con la maglia dell'OM segnando al 6' su calcio di punizione. Nel corso della stagione ha disputando la finale della Coppa di Francia 2005-2006, persa per 2-1 contro il Paris Saint-Germain, alla quale l'OM si era qualificato grazie anche a un gol su punizione di Taiwo nella semifinale contro il Rennes, con il pallone calciato ad una velocit\u00e0 di 130 km/h. Al termine della prima stagione intera a Marsiglia ha totalizzato 50 presenze e 4 gol.\nNella stagione 2006-2007 ha disputato in totale altre 50 partite, di cui 37 nella Ligue 1 (massimo personale) conclusa al secondo posto dietro al Lione, e ha segnato 4 reti. Nella stagione successiva ha collezionato 40 partite e 5 gol, esordendo anche in Champions League il 18 settembre 2007 contro il Be\u015fikta\u015f. Sempre contro il Be\u015fikta\u015f, nella gara di ritorno del 28 novembre 2007, ha segnato la prima rete nella massima competizione europea per club con un tiro da fuori area sugli sviluppi di un calcio d'angolo. Nella stagione 2008-2009 \u00e8 stato schierato in campo in 52 occasioni, stabilendo cos\u00ec il record personale di partite disputate con la propria squadra di club in un'annata.\nNel 2009-2010 ha vinto la Ligue 1, dove ha totalizzato 27 presenze e 3 gol, e la Coppa di Lega francese, dopo aver battuto in finale il Bordeaux (3-1), unica partita disputata da Taiwo nel corso della manifestazione. Nella stagione seguente si \u00e8 aggiudicato la Supercoppa di Francia contro il Paris Saint-Germain dopo i rigori, dove ha realizzato il primo delle serie, e la seconda Coppa di Lega francese personale, conquistata grazie a un suo gol che ha deciso il risultato di 1-0 nella finale contro il Montpellier.\nMilan e prestiti a QPR e Dinamo Kiev.\nNel 2011 Taiwo, in scadenza di contratto con l'Olympique Marsiglia, ha firmato per il Milan, dove si \u00e8 trasferito a parametro zero. Ha esordito con la maglia rossonera il 24 settembre 2011 nella partita casalinga di Serie A contro il , vinta 1-0 dal Milan. Nei primi sei mesi della stagione 2011-2012 con il Milan ha disputato in totale 8 partite, equamente divise tra campionato e Champions League.\nIl 24 gennaio 2012 \u00e8 stato ufficializzato il suo passaggio in prestito al Queens Park Rangers fino al 30 giugno 2012. Ha esordito con il QPR il 1\u00ba febbraio seguente nella gara di campionato pareggiata per 2-2 in casa dell'Aston Villa. Terminato il prestito ha fatto ritorno al Milan.\nIl 31 luglio 2012 il difensore nigeriano \u00e8 passato alla Dinamo Kiev, con la formula del prestito con diritto di riscatto. Con la squadra ucraina ha disputato 31 partite segnando un gol nei sedicesimi di finale di Coppa d'Ucraina 2012-2013 contro lo (sconfitta per 4-1).\nBursaspor.\nDopo la decisione della Dinamo Kiev di non riscattare il calciatore, Taiwo \u00e8 tornato al Milan, che il 5 luglio 2013 lo ha ceduto a titolo definitivo ai turchi del Bursaspor; il nigeriano ha firmato un contratto triennale fino al 30 giugno 2016. Ha esordito con la squadra turca il 1\u00ba agosto seguente nella partita di andata del terzo turno preliminare dell'Europa League 2013-2014 contro il Vojvodina realizzando il gol del definitivo 2-2 nei minuti finali della gara. Il 28 aprile 2015 ha rescisso il contratto che lo legava alla squadra turca.\nIn giro per l'Europa.\nIl 30 gennaio 2017 ha firmato un contratto di sei mesi con gli svizzeri del Losanna. Nell'agosto 2017 Taiwo \u00e8 approdato in Svezia all'Eskilstuna con un contratto di pochi mesi, valido fino al termine dell'anno. Al momento del suo arrivo, la squadra occupava l'ultimo posto in classifica con una sola vittoria in 18 partite giocate. L'Eskilstuna non \u00e8 riuscito a evitare l'ultimo posto finale e la retrocessione nel primo campionato di Allsvenskan della breve storia del club.\nNel 2018 si \u00e8 accordato con i finlandesi del RoPS, in cui ha militato per due anni in Veikkausliiga. Nel luglio 2020 ha firmato per i ciprioti del Doxa Kat\u014dkopias senza mai tuttavia scendere in campo.\nL'esperienza negli Stati Uniti.\nIl 20 ottobre 2020 firma un contratto con il Palm Beach Stars, club statunitense della United Premier Soccer League.\nIl ritorno in Finlandia.\nIl 7 dicembre 2021 torna nel paese scandinavo firmando per il , club militante nella terza divisione del campionato finlandese.\nNazionale.\nTaiwo ha fatto parte della nazionale nigeriana Under-20 che ha partecipato al Mondiale 2005 nei Paesi Bassi. Durante la competizione ha disputato tutte e 6 le partite della Nigeria e ha segnato due gol decisivi negli ottavi di finale contro l'Ucraina (1-0) e in semifinale contro il Marocco (prima rete del 3-0 finale), che hanno permesso alla sua Nazionale di raggiungere la finale, persa per 2-1 contro l'Argentina. \u00c8 stato votato come terzo miglior giocatore del torneo, dietro al connazionale Mikel John Obi, \"Silver Ball\", e a Lionel Messi, \"Golden Ball\".\nHa esordito nella nazionale maggiore nigeriana il 17 novembre 2004 in una partita amichevole a Johannesburg contro il Sudafrica.\nNel gennaio 2006 ha partecipato alla Coppa d'Africa in Egitto, dove il 23 gennaio 2006 ha segnato la prima rete con la maglia della Nazionale nigeriana contro il Ghana nella prima partita della fase a gironi, vinta per 1-0. Nel corso della manifestazione, conclusa al 3\u00ba posto, ha disputato 6 partite.\nNel 2008 ha preso parte anche alla Coppa d'Africa 2008 in Ghana, giocando 4 partite fino all'eliminazione ai quarti di finale da parte dei padroni di casa, ed \u00e8 stato convocato dal CT Samson Siasia per le Olimpiadi a Pechino. Tuttavia Taiwo non vi ha preso parte poich\u00e9 l'Olympique Marsiglia gli ha negato il permesso di partecipare alla competizione, che si sarebbe svolta contemporaneamente alle prime giornate della Ligue 1 2008-2009. La Federazione calcistica della Nigeria, non riuscendo a trovare un accordo con il club francese, ha cos\u00ec deciso di non convocarlo ed \u00e8 stato sostituito da Oladapo Olufemi.\nNel 2010 ha preso parte alla Coppa d'Africa in Angola, dove \u00e8 sceso in campo nella prima partita della fase a gironi contro l'Egitto e nella finale per il 3\u00ba e 4\u00ba posto, vinta contro l'Algeria, e ha partecipato al Mondiale in Sudafrica, dove la Nigeria \u00e8 stata eliminata al primo turno. Taiwo ha giocato le prime due partite dei nigeriani contro Argentina (sconfitta per 1-0) e Grecia (sconfitta per 2-1).\nStatistiche.\nPresenze e reti nei club.\n\"Statistiche aggiornate al 19 novembre 2020.\""}
{"id": "1107769", "revid": "767487", "url": "https://it.wikipedia.org/wiki?curid=1107769", "title": "Identit\u00e0 (film)", "text": "Identit\u00e0 (\"Identity\") \u00e8 un film del 2003 diretto da James Mangold, che prende ispirazione dal romanzo di Agatha Christie \"Dieci piccoli indiani\".\nTrama.\nIn una notte buia e tempestosa, in un motel lungo una strada interrotta alle due estremit\u00e0 si incontrano, per ripararsi dalla pioggia battente, dieci estranei: un uomo con la moglie morente e il figlio di lei, un ex poliziotto ora autista di limousine, un'attrice, una squillo, una coppia di giovani sposi, un poliziotto e lo psicopatico carcerato che trasporta, e il gestore del motel stesso.\nQuando un misterioso killer comincia ad uccidere uno ad uno gli ospiti, lasciando loro addosso una chiave del motel come in un conto alla rovescia inesorabile, l'angoscia, il terrore e i sospetti hanno la meglio: \u00e8 probabile che l'assassino si celi proprio fra di loro. Nel frattempo, lo psicopatico assassino seriale Malcolm Rivers, che dovr\u00e0 essere condannato a morte entro poche ore, viene portato d'urgenza davanti al giudice incaricato della sua esecuzione, perch\u00e9 il suo avvocato ed il suo analista sono convinti di poterlo far riconoscere insano di mente, salvandolo dalla pena capitale. Ma qual \u00e8 il collegamento fra le due vicende?\nDistribuzione.\nIl film \u00e8 uscito in Italia il 20 giugno 2003, mentre negli Stati Uniti \u00e8 uscito il 25 aprile 2003.\nAccoglienza.\nIncassi.\nIl film fu un successo al botteghino incassando oltre 60 milioni di dollari; infatti, con un budget di 28 milioni di dollari, il film incass\u00f2 90 milioni di dollari.\nCritica.\nSecondo l'aggregatore di recensioni Rotten Tomatoes, il film ha ottenuto un indice d'apprezzamento del 62% e un voto di 6,386 sulla base di 173 recensioni. Secondo Metacritic, invece, il film ha ottenuto un voto di 64 su 100 sulla base di 34 recensioni. Fu anche accolto molto positivamente dalla critica, con lodi al cast, alle ambientazioni e soprattutto ai forti colpi di scena che lo hanno differenziato dal romanzo dieci piccoli indiani di Agatha Christie.\nCuriosit\u00e0.\nIl nome o il cognome dei personaggi che appaiono nel motel sono degli Stati degli USA."}
{"id": "1107771", "revid": "767487", "url": "https://it.wikipedia.org/wiki?curid=1107771", "title": "Tiago Mendes", "text": "Caratteristiche tecniche.\nGiocatore.\nEra un interno di centrocampo, abile nel recupero e nella successiva distribuzione del pallone.\nCarriera.\nGiocatore.\nClub.\nBraga.\nEsordisce nella stagione 1999-2000 nella squadra riserve del Braga e, la stagione successiva, entra a far parte della prima squadra, grazie anche alle ottime prestazioni nel primo campionato da professionista. Nella prima stagione in Primeira Liga diventa uno dei punti fermi della squadra che termina il campionato al quarto posto, conquistando la qualificazione alla Coppa UEFA.\nBenfica.\nA met\u00e0 della seconda stagione a Braga viene acquistato dal Benfica,\nprestigioso club di Lisbona, con cui si consacra definitivamente conquistando il secondo posto nella Superliga 2002/03 e guadagnando la prima convocazione in nazionale. Il 25 gennaio 2004 nella partita contro il Vit\u00f3ria Guimar\u00e3es il suo compagno di squadra il calciatore ungherese Mikl\u00f3s Feh\u00e9r perde conoscenza in campo per un arresto cardiaco, Tiago \u00e8 il primo a soccorrerlo insieme ai suoi compagni e ad alcuni giocatori del Vitoria, e viste le condizioni del compagno cade a terra in un fiume di lacrime sotto la pioggia battente che aveva colpito Guimaraes. L'anno successivo vince la Coppa di Portogallo contro il Porto di Jos\u00e9 Mourinho che al termine della stagione lo vuole con s\u00e9 al .\nChelsea e Lione.\nTrasferitosi a Londra per 12 milioni di euro, diventa subito protagonista della stagione vittoriosa dei \"Blues\", disputando 51 partite a ottimi livelli e contribuendo alla vittoria della Premier League dopo cinquant'anni di attesa. Rimane agli ordini del tecnico portoghese solo una stagione e nell'estate del 2005 passa all'Olympique Lione nell'ambito dell'affare che porta Michael Essien in Inghilterra.\nA Lione \u00e8 relegato in un ruolo di copertura alle spalle di Juninho Pernambucano e Florent Malouda, ma riesce comunque a imporsi nella stagione della conquista del quinto titolo francese e si riconferma l'anno successivo, sostituendo degnamente il maliano Mahamadou Diarra e vincendo il secondo titolo consecutivo con il Lione.\nJuventus.\nNel mercato estivo \u00e8 uno dei pezzi pregiati della societ\u00e0 lionese: il 21 giugno 2007 passa alla Juventus per il costo di 14 milioni. Tuttavia nella prima stagione con la squadra torinese non riesce a esprimersi al meglio e per questo motivo trova poco spazio nel centrocampo a 4 di Claudio Ranieri, anche a causa del buon rendimento di Cristiano Zanetti. In campionato disputa 20 gare, quasi mai da titolare e con un rendimento di assai basso profilo, rivelandosi il grande flop del mercato della rinascita bianconera. Durante il mercato estivo viene spesso dato in partenza, tuttavia, soprattutto per sua volont\u00e0, nessuna delle piste alla fine si concretizza e rimane a Torino come centrocampista di riserva.\nDopo un inizio stagione nel quale \u00e8 poco presente, anche a causa di un infortunio, riesce a disputare qualche spezzone di partita, nei quali mostra netti progressi rispetto alla stagione precedente, ricevendo anche i complimenti dell'allenatore Ranieri e del presidente Cobolli Gigli in seguito alla prestazione convincente contro il . Successivamente conferma le ottime impressioni destate in precedenza in gare di alto livello come gli scontri diretti con la in campionato e il in UEFA Champions League.\nSabato 22 novembre 2008, al secondo minuto di gioco della partita -, si procura una distorsione al ginocchio sinistro in seguito a un contrasto con l'interista Dejan Stankovi\u0107, che lo costringe a uno stop di 30-40 giorni. Dopo l'infortunio gioca da titolare l'8 febbraio Catania-, confermando i miglioramenti visti in precedenza.\nA causa degli infortuni di Zanetti e Sissoko, forma insieme a Marchisio la coppia titolare del centrocampo bianconero per parte della stagione.\nL'anno successivo, nonostante il cambio di modulo della Juve in favore di un 4-3-1-2 a lui pi\u00f9 congeniale, si dimostra in netto calo rispetto alla stagione precedente, disputando partite di non elevato spessore condite anche da grossolani errori, simili a quelli che avevano caratterizzato il suo difficile primo anno in bianconero. Trascorre una prima parte di stagione essenzialmente come riserva, per poi venire definitivamente accantonato dopo la partita di Champions con il Maccabi Haifa del 3 novembre 2009.\nAtl\u00e9tico Madrid.\nL'8 gennaio 2010 viene ufficializzato il suo trasferimento all'Atl\u00e9tico Madrid, in prestito gratuito con diritto di riscatto. Nella seconda partita giocata da Tiago con la maglia dell'Atl\u00e9tico, in Copa del Rey contro il Celta Vigo, segna il suo primo gol. Chiuder\u00e0 la stagione con 16 presenze in partite ufficiali e tre reti.\nIl 16 agosto 2010 viene nuovamente ceduto in prestito oneroso all'Atl\u00e9tico Madrid, per 1 milione di euro. Pur non avendo partecipato alla vittoria in Europa League dei \"colchoneros\" (in quanto iscritto alla lista UEFA per la Juventus), viene convocato a tempo di record per la Supercoppa Europea, poi vinta (2-0) contro l'Inter. In seguito il club madrileno annuncer\u00e0 che Tiago non verr\u00e0 riscattato (nonostante nell'anno e mezzo passato a Madrid sia stato quasi sempre titolare e abbia fornito ottime prestazioni) e quindi dovr\u00e0 fare ritorno a Torino.\nIl 19 luglio 2011 la Juventus annuncia di aver risolto consensualmente il contratto con il calciatore. Il 20 luglio 2011 si accorda con l'Atl\u00e9tico Madrid. Nella stagione 2013-14 contribuisce, con 22 presenze e 2 gol, alla vittoria della Liga.\nIl 28 novembre 2015 si rompe la tibia della gamba destra, nel corso della partita vinta contro l'Espanyol per 1-0, subendo uno stop forzato di almeno quattro mesi.\nNazionale.\nEsordisce con la maglia della nazionale lusitana il 20 novembre 2002 nella vittoria 2-0 contro la Scozia, e realizza il proprio primo gol il 28 marzo 2007 a Belgrado contro la Serbia.\nPrese parte all'Europeo 2004 con il Portogallo, che giunse al secondo posto, ma non scese mai in campo. Due anni dopo, nel 2006, \u00e8 stato una della colonne portanti del centrocampo dei lusitani, giunti quarti ai Mondiali 2006 in Germania, con 5 presenze su 7 partite giocate dai portoghesi.\nTorna a vestire la maglia della \"Selec\u00e7\u00e3o\" per la gara del 19 novembre 2008 a Brasilia contro il Brasile dopo 15 mesi di assenza.\nPartecipa poi ai Mondiali di Sudafrica 2010 e il 21 giugno segna la sua prima doppietta in nazionale in occasione della vittoria 7-0 sulla Corea del Nord.\nTorna in nazionale l'11 ottobre 2014 a distanza di 4 anni dall'ultima partita, disputando l'amichevole contro la Francia e altre partite fino al 2015.\nAllenatore.\nIl 14 luglio 2017, dopo essersi ritirato dal calcio giocato, entra nello staff di Simeone all'Atletico Madrid."}
{"id": "1107774", "revid": "289247", "url": "https://it.wikipedia.org/wiki?curid=1107774", "title": "Association Sportive de Cannes Football", "text": ""}
{"id": "1107776", "revid": "695564", "url": "https://it.wikipedia.org/wiki?curid=1107776", "title": "Pennata alternata", "text": "La pennata alternata \u00e8 una tecnica della chitarra. Pennata perch\u00e9 consiste nell'uso della \"penna\" appunto, pi\u00f9 comunemente chiamato plettro. La tecnica consiste nell'alternare la pennata sulle corde, in modo da ottenere una velocit\u00e0 di esecuzione maggiore.\nNozioni tecniche.\nFondamentale per questa tecnica \u00e8 il movimento del polso. Molti chitarristi alle prime armi, infatti, tendono a muovere il braccio, anzich\u00e9 il polso. Questo pu\u00f2 sembrare solo un piccolo accorgimento, ma il corretto movimento del polso, alternato una pennata in gi\u00f9 e una in su, pu\u00f2 portare notevoli miglioramenti nell'esecuzione. In contesti rock o metal, viene spesso sfruttata la pennata alternata abbinata a una distorsione o un overdrive e alla tecnica di appoggiare in contemporanea il palmo della mano destra (per i destrorsi) sulle corde della chitarra all'altezza del ponte per creare l'effetto chiamato palm muting. Il palm muting in concorso con una buona velocit\u00e0 di esecuzione pu\u00f2 dar vita a fraseggi molto rapidi ed aggressivi. Nel caso in cui invece durante la pennata alternata non vi sia un passaggio tra corde adiacenti si pu\u00f2 parlare di string skipping, tecnica che permette di eseguire passaggi armonici molto ampi, ma che comunque pu\u00f2 anche essere eseguita con la tecnica del legato; uno dei massimi esponenti di questa tecnica \u00e8 Paul Gilbert. \nUn'altra variante della pennata alternata \u00e8 il cosiddetto pivoting, ossia la tecnica di alternare una nota fissa con il resto del fraseggio. Questa tecnica unita a trilli e legati pu\u00f2 dar vita a licks dal sapore molto barocco. Il miglior modo per eccellere in questa tecnica consiste nell'esercitarsi su singole meccaniche. Con questo termine si vuole intendere dei particolari movimenti tra le corde. \u00c8 assolutamente utile lo studio delle diteggiature della scala pentatonica, la quale, nelle sue forme pi\u00f9 comuni, presenta uno sviluppo su due note per corda, di conseguenza avremo un movimento del plettro gi\u00f9 e su nella prima corda e poi su e gi\u00f9, mettendo in risalto ed in approfondimento la meccanica su e gi\u00f9 tra un salto di corde adiacenti."}
{"id": "1107777", "revid": "599013", "url": "https://it.wikipedia.org/wiki?curid=1107777", "title": "Tony Sylva", "text": "Carriera.\nSylva ha giocato nel Trabzonspor dal 2008 alla fine del 2010. Precedentemente aveva militato nell'Ajaccio, nel e nel LOSC Lille. Il senegalese ha guadagnato celebrit\u00e0 per aver condotto la propria nazionale ai Mondiali 2002 in Corea e Giappone, dove gli africani riuscirono a raggiungere i quarti di finale perdendo solo contro la con un golden gol. Finora \u00e8 quello il miglior risultato raggiunto da una Nazionale africana in un Campionato mondiale, alla pari col (quarti di finale di ) e con il Ghana (quarti di finale di Sudafrica 2010)."}
{"id": "1107789", "revid": "1709477", "url": "https://it.wikipedia.org/wiki?curid=1107789", "title": "Rosegarden", "text": "Rosegarden \u00e8 un programma open source per Linux che permette la composizione di brani musicali, la visualizzazione sotto forma di spartito e la conversione di questi ultimi in file MIDI. \u00c8 stato progettato come clone open source di Cubase."}
{"id": "1107790", "revid": "502002", "url": "https://it.wikipedia.org/wiki?curid=1107790", "title": "Sporting Club Gira", "text": "Lo Sporting Club Gira (codice FIP 000938) era la principale societ\u00e0 di pallacanestro maschile di Ozzano dell'Emilia (BO). Il club \u00e8 stato fondato nel 1945 e fino al 1979 aveva sede a Bologna.\nLa societ\u00e0 attuale \u00e8 legalmente una societ\u00e0 sportiva dilettantistica a responsabilit\u00e0 limitata. Il 30 giugno 2011 si scinde in due cedendo il diritto di DNB dei senior alla Eagles Basket Bologna e mantenendo il settore giovanile che garantisce il mantenimento della realt\u00e0 Gira Ozzano. La scissione, dopo un ricorso effettuato da Giulio Romagnoli socio nel Gira ma anche proprietario della Biancobl\u00f9 Basket Bologna, viene confermata dalla FIP il 12 settembre 2012.\nNella stagione 2016-17 il Gira ha giocato nei Campionati Maschili Giovanili Under 18 Emilia-Romagna in collaborazione con i New Flying Balls Ozzano, la nuova principale societ\u00e0 di pallacanestro in Ozzano (C-Gold). \n24 maggio 2018 New Flying Balls in serie B\nStoria.\nLa societ\u00e0 in origine (1921) era una polisportiva con sede a Bologna, e tra le discipline praticate, oltre alla pallacanestro, spiccava il ciclismo. Il nome stesso, scelto dai fondatori della polisportiva, faceva riferimento alle prime lettere del cognome del ciclista Costante Girardengo, molto popolare in quegli anni.\nIl Gira inizi\u00f2 l'attivit\u00e0 cestistica subito dopo la seconda guerra mondiale, venendo promossa in Serie A dopo la vittoria del campionato di Serie B 1947-48.\nDopo l'esordio in Serie A 1948-49, per un decennio fu la seconda squadra cittadina dietro la Virtus: il Gira riusc\u00ec a classificarsi davanti ai propri rivali nel 1953-54, chiudendo al secondo posto dietro i campioni d'Italia della Borletti Milano. Alla fine degli anni cinquanta inizi\u00f2 il declino, che culmin\u00f2 con la retrocessione del 1960-61 (la squadra chiuse al penultimo posto in classifica).\nIl Gira centr\u00f2 nuovamente la promozione in massima serie dopo la vittoria della Serie A 1962-63; nella stagione 1964-65 si piazz\u00f2 all'ultimo posto, retrocedendo. Il Gira manc\u00f2 la promozione nell'anno successivo, perdendo lo spareggio promozione nel 1965-66.\nNel corso degli anni successivi il Gira non riusc\u00ec ad ottenere la promozione; retrocesse nel terzo livello del campionato ma nel 1975-76 vinse il proprio girone e fu promossa in Serie A2. L'anno successivo arriv\u00f2 seconda dietro la Cinzano Milano, conquistando nuovamente la massima serie. Nella Serie A1 1977-78 riusc\u00ec a salvarsi ai play out, ma l'anno successivo, 1978-79 chiuse al penultimo posto, retrocedendo in A2 ma rinunciando ad iscriversi.\nTrasferitasi dapprima ad Osteria Grande (frazione di Castel San Pietro Terme, in provincia di Bologna) e poi definitivamente ad Ozzano nell'Emilia, il Gira riprese nel 1980-81 dalla Serie C2. Nel giro di pochi anni riusc\u00ec ad arrivare in Serie B2 (1988-1989). Ritorn\u00f2 in Serie B1 nel 1996 sotto la guida di coach Massimo Bernardi. Nel corso degli anni in B1, in maglia arancio-nera sono passati alcuni giovani giocatori che poi sono riusciti a trovare ampio spazio in Serie A e in Nazionale, come: Massimo Bulleri e Simone Cotani.\nNel 2002 il Gira ha conquistato la Coppa Italia di Serie A Dilettanti, sconfiggendo Teramo in finale. Nello stesso anno la squadra \u00e8 stata sconfitta in finale play-off, sempre contro Teramo.\nDopo due stagioni difficili, solo nel 2004-05 e 2005-06 il Gira ha centrato i play-off, fermandosi ai quarti rispettivamente contro Patti e Pesaro. Nelle stagioni 2006-07 e 2007-08 il Gira ha affrontato i play-out, riuscendo ad avere la meglio contro Senigallia prima, e Vado Ligure poi.\nNella nuova Serie A Dilettanti 2008-2009, nonostante in rosa ci fosse Vincenzo Esposito capocannoniere del campionato, il Gira non \u00e8 andato oltre il nono posto, che garantiva comunque la salvezza matematica. Nella stagione 2009-10 il Gira, con una rosa molto giovane composta da sette giocatori under 23, allenata da Stefano Salieri ha chiuso la stagione regolare al terzo posto in classifica (21 vittorie su 28 incontri, record per Ozzano) qualificandosi ai play-off. Dopo aver eliminato Verona nei quarti di finale, ha dovuto cedere nel derby bolognese con la Fortitudo Bologna.\nNel giugno 2010 il Gira \u00e8 stato rilevato da Claudio Sabatini, proprietario della Virtus Pallacanestro, per farne il serbatoio delle giovanili della Virtus Pallacanestro. Il presidente divenne Fabio Sabatini, fratello di Claudio.\nL'operazione risult\u00f2 fallimentare: infatti nella stagione 2010-11 la squadra retrocedette in B Dilettanti (attualmente la DNB); nacque inoltre una forte opposizione da parte di una parte dei tifosi storici del Gira che formarono un movimento denominato \"No Girtus\". In questo nome c'era la fusione di fatto della Societ\u00e0 Ozzanese con la Virtus Bologna. Un esempio mal digerito da molti era l'apparire sulle divise da gioco o maglie di allenamento sia del simbolo del Gira (a sinistra) che di quello della Virtus (a destra).\nIl 22 giugno 2011 in una conferenza stampa Claudio Sabatini annuncia la volont\u00e0 di chiudere il Gira Ozzano di concerto con altri soci del Gira, tra cui gli imprenditori Vacchi e Di Giansante. Il 29 giugno 2011 l'assemblea dei Soci del Gira (tra cui appare anche il nome di Giulio Romagnoli) decide di scindere la societ\u00e0 in due vendendo il titolo senior, e quindi il diritto a giocare in DNB, alla societ\u00e0 appena nata che fa riferimento al presidente della Fortitudo Pallacanestro Bologna, Gilberto Sacrati, ovvero la Eagles Basket Bologna. Ufficialmente, Sacrati da 70.000 \u20ac a Sabatini per mantenere il settore giovanile della Gira Ozzano."}
{"id": "1107797", "revid": "44638", "url": "https://it.wikipedia.org/wiki?curid=1107797", "title": "Gira Bologna", "text": ""}
{"id": "1107801", "revid": "44638", "url": "https://it.wikipedia.org/wiki?curid=1107801", "title": "Preti Bologna", "text": ""}
{"id": "1107812", "revid": "96285218", "url": "https://it.wikipedia.org/wiki?curid=1107812", "title": "Rullo", "text": ""}
{"id": "1107813", "revid": "767487", "url": "https://it.wikipedia.org/wiki?curid=1107813", "title": "Fuori di cresta", "text": "Fuori di cresta (\"SLC Punk!\") \u00e8 una commedia drammatica americana del 1998 scritta e diretta da James Merendino. Il film parla del giovane fan del punk rock Steven \"Stevo\" Levy, un laureato che vive a Salt Lake City. Il personaggio \u00e8 ritratto come lo stereotipo di un punk vandalista a met\u00e0 degli anni '80. Molti eventi e personaggi del film sono presumibilmente basati sulla vita reale, sebbene possano essere stati esagerati.\nIl personaggio di Stevo \u00e8 basato sulla vita dello scrittore/regista James Merendino, anche se il personaggio prende il nome da Stephen Egerton, originariamente conosciuto come Stephen \"Stevo\" O'Reilly, che ha suonato nella band punk di Salt Lake City, i Massacre Guys, ed alla fine \u00e8 entrato a far parte delle band di Los Angeles, i Descendents e gli ALL. Fuori di cresta \u00e8 stato scelto come film d'apertura al Sundance Film Festival del 1999.\nMerendino ha creato il film basandosi sulla sua esperienza maturata a Salt Lake City. Sebbene il film non sia autobiografico, Merendino ha affermato che molti personaggi erano basati su persone che conosceva.\nTrama.\nIl film descrive la vita quotidiana di due punk a Salt Lake City, nello Utah, nell'autunno del 1985: Stevo e il suo migliore amico, \"Heroin\" Bob; Stevo racconta il film. Il soprannome \"Heroin\" \u00e8 ironico, poich\u00e9 Bob ha paura degli aghi e crede davvero che qualsiasi droga (con la notevole eccezione di alcol e sigarette) sia intrinsecamente pericolosa.\nStevo e Bob vanno di festa in festa mentre vivono in un appartamento fatiscente. Passano la maggior parte del loro tempo a combattere con membri di altre sottoculture, in particolare i redneck. Stevo ha una relazione aperta con una ragazza di nome Sandy, mentre Heroin Bob \u00e8 innamorato di Trish, la responsabile di un head shop, ma \u00e8 riluttante a chiederle di diventare la sua fidanzata.\nI due sono modellati dalle loro esperienze con i loro genitori. I genitori di Stevo, ora divorziati, sono ex hippy orgogliosi dei loro sforzi giovanili; tuttavia, Stevo \u00e8 disgustato da ci\u00f2 che percepisce come il loro \"svendersi\" diventando ricchi repubblicani sostenitori di Reagan, scelta che cercano inutilmente di giustificare. I voti di Stevo sono eccellenti, e quando suo padre - un avvocato con una Porsche e un debole per le donne pi\u00f9 giovani - invia una domanda alla Harvard Law School e Stevo viene accettato, il figlio lo rifiuta a causa delle sue convinzioni. Al contrario, il padre di Bob \u00e8 un alcolista che scambia suo figlio e il suo amico per agenti della CIA e li caccia via con un fucile quando lo vanno a trovare il giorno del suo compleanno.\nStevo inizia a vedere gli inconvenienti di vivere la vita punk. Sean, uno degli amici punk di Stevo e Bob, \u00e8 uno spacciatore di droga che una volta tent\u00f2 di pugnalare sua madre mentre era sotto l'effetto di un intero foglio di acido da 100 dosi, prima di essere portato via dalla polizia; successivamente Stevo lo trova in giro per le strade a mendicare con alcuni ovvi problemi mentali.\nMentre Stevo riflette e capisce che il suo rapporto con Sandy non \u00e8 esclusivo, diventa furioso quando scopre che fa sesso con un altro uomo, e lo picchia selvaggiamente, in seguito detestando se stesso perch\u00e9 la sua azione contraddice la sua stessa fede nell'anarchismo. La sua cerchia sociale inizia ad allontanarsi, il suo amico Mike lascia Salt Lake City per frequentare l'Universit\u00e0 di Notre Dame. Stevo si innamora di una giovane ragazza ricca di nome Brandy (Summer Phoenix), che sottolinea che il suo abbigliamento e il suo atteggiamento anarchico sono pi\u00f9 una scelta di moda che una vera e propria filosofia politica. Invece di offendersi, Stevo prende la critica come una cosa positiva che lo fa riflettere e la bacia appassionatamente.\nAlla stessa festa, Heroin Bob si lamenta di un mal di testa (indotto da Spandau Ballet \"She Loved Like Diamond\" che suona allo stereo) e gli viene dato del Percodan (una combinazione di aspirina e ossicodone), che consuma dopo essergli stato detto che le pillole sono semplicemente \"vitamine\" che aiuteranno i suoi mal di testa. L'overdose accidentale di droga lo uccide nel sonno, apparentemente giustificando l'avversione per le sostanze chimiche che aveva precedentemente preso in una diatriba consegnata a Stevo. Quando Stevo scopre che il suo migliore amico \u00e8 morto, viene distrutto completamente. Al funerale, appare con la testa rasata e con abiti diversi, e decide di darci un taglio con il suo stile di vita punk. Decide di andare ad Harvard, e nella narrazione lascia intendere di voler sposare Brandy. Egli osserva nella sua narrazione conclusiva che il giovane se stesso probabilmente avrebbe calciato il culo del futuro se stesso, descrivendo ironicamente se stesso come, in definitiva, solo un altro impostore.\n\"\"In fondo, a conti fatti, devo ammettere di non essere mai stato altro che un impostore del ca**o figlio di pap\u00e0.\" - Frase finale del film detta da Stevo, stando alla traduzione del doppiaggio in italiano. La frase originale \"I guess when all was said and done, i was nothing more than a goddamn trendy-ass poser\" \u00e8 meglio traducibile come \"Alla fin fine immagino di non essere mai stato altro che un dannato atteggiato alla moda\"\"\nLe \"Trib\u00f9\".\nIl film presenta diversi gruppi presentati come \"trib\u00f9\". Il film si concentra principalmente sulla trib\u00f9 punk, ma include anche molti altri:\nNote di produzione.\nIl film \u00e8 stato girato in uno stile aggressivo e altamente cinetico, con ampi colpi di gru, veloci movimenti di dolly e salti.\nLa maggior parte del film \u00e8 stata girata a Salt Lake City, con una scena ambientata ad Evanston, nel Wyoming. Numerose scene hanno avuto luogo in aree ben note localmente:\nSequel.\nNel 2015 \u00e8 uscito un sequel dal titolo \"Punk's Dead\" (\"Slc Punk 2\"), con alcuni dei vecchi personaggi."}
{"id": "1107818", "revid": "1869172", "url": "https://it.wikipedia.org/wiki?curid=1107818", "title": "Episodi di Ugly Betty (prima stagione)", "text": "La prima stagione della serie televisiva \"Ugly Betty\" \u00e8 stata trasmessa negli USA dal 28 settembre 2006 al 17 maggio 2007 sul network ABC.\nIn Italia la prima parte della stagione (episodi 1-14) \u00e8 stata trasmessa in anteprima assoluta su Italia 1 dal 18 maggio 2007 al 27 giugno 2007 per poi interromperne la trasmissione a causa degli ottimi ascolti e preservare il prodotto per la pay per view del digitale terrestre Mediaset Premium. Infatti la seconda parte della stagione (episodi 15-23) \u00e8 stata trasmessa in pay per view su Mediaset Premium dal 1\u00ba agosto 2007 al 15 agosto 2007. In seguito gli episodi 15-23 sono stati trasmessi in chiaro, sempre da Italia 1, dal 4 settembre 2007 al 25 settembre 2007.\nUgly Betty.\nTrama.\nBetty Suarez vive con la sua famiglia, composta dal padre Ignacio, sua sorella Hilda e il figlio di Hilda, Justin. Sua madre \u00e8 morta. Betty cerca di ottenere un posto di lavoro come scrittrice presso la \"Meade Publications\", una compagnia editoriale. Il suo ragazzo, Walter, la lascia per un'altra ragazza e lei rimane molto delusa. Intanto Bradford Meade prende Betty come assistente di suo figlio Daniel Meade, che dirige la rivista \"Mode\" al posto di Wilhelmina Slater. Betty non si trova tanto bene, visto che tutte le sue colleghe la prendono in giro per il suo modo di essere e per il suo aspetto fisico, per\u00f2 conosce Christina e un gruppo di sue amiche che si comportano molto bene con lei. Daniel non la vuole come assistente e cerca di mandarla via, ma quando vede delle sue idee su come sponsorizzare \"Fabia Cosmetics\" decide di scusarsi e farla ritornare al lavoro. Fabia accetta le proposte di Betty. Wilhelmina incontra una donna con il corpo e il volto coperto e stanno tramando per prendere possesso della \"Meade Publications\".\nIntrighi e... coniglietti.\nTrama.\nBetty \u00e8 pronta per avere una scrivania tutta sua e i suoi colleghi la deridono quando mette un coniglietto rosa come segno di porta fortuna. Natalie Whitman ha fatto un servizio fotografico per \"Mode\" e le sue foto stanno per essere ritoccate. Wilhelmina si sente defraudata del suo ruolo quando Daniel chiede di ricevere ogni sera il \"Book\", un elemento molto importante dove ogni sezione a fine giornata inserisce la sua parte di lavoro svolto, cos\u00ec decide di fargliela pagare mettendo dentro il \"Book\" le foto non ritoccate di Natalie. Bradford c'entra con la morte di Fey Sommers, la redattrice di \"Mode\" morta in un incidente d'auto. Daniel lascia il \"Book\" nel suo ufficio e Betty decide di portarselo a casa dopo che Daniel non risponde al telefono, il giorno dopo il \"Book\" \u00e8 scomparso e Betty, disperata, decide di dire la verit\u00e0 a Daniel che invece di arrabbiarsi cerca di trovarlo. Betty si sente in colpa e decide di lasciare il lavoro ma quando il \"Book\" viene ritrovato e tutto viene risolto ritorna. Daniel riceve una strana chiamata da una donna che afferma di sapere tutto sulla sua famiglia.\nDal Queens con furore.\nTrama.\nBradford organizza un party per suo figlio Daniel e per la sua rivista \"Mode\", Betty cerca di entrare ma il buttafuori non l'autorizza. Daniel cerca di attuare dei cambiamenti alla rivista. Bradford manda un suo amico a cercare la macchina di Fey Sommers, ridotta male a causa dell'incidente, in modo da farla sparire per evitare che qualcuno si accorga che era stata manomessa. Betty ha un pranzo importante con il fotografo Vincent Bianchi, anche lui cresciuto nel Queens, e decide di darsi una sistemata, cos\u00ec si fa aiutare da sua sorella che la porta in una specie di centro bellezza. Durante la sua giornata di lavoro viene derisa da Wilhelmina e capisce che cambiare aspetto non \u00e8 servito a niente. Vincent Bianchi accetta di fare una grande servizio fotografico per \"Mode\", quando Wilhelmina lo viene a sapere esplode dalla rabbia.\nTutto per una borsa.\nTrama.\nDaniel deve instaurare un rapporto di amicizia con Oshi un grande amico di Fey. Christina deve dare via alcuni vestiti e accessori di vecchia stagione e tutte le ragazze di \"Mode\" si preparano per ricevere le cose pi\u00f9 belle. Ignacio ha dei problemi con la farmacia che non gli vuole pi\u00f9 passare i farmaci perch\u00e9 la sua assicurazione \u00e8 stata bloccata e quindi deve pagarli. Wilhelmina cerca di incastrare Daniel riguardo ai suoi fondi finanziari.\nUn giro sulla slitta di Fey.\nTrama.\nBetty va a una serata di socializzazione al Rack con Marc e Amanda, cerca di socializzare un po' con tutti visto che \u00e8 la sua prima serata a una festa del genere. Bradford perde un carillon che potrebbe essere la prova della sua relazione con Fey. Intanto Daniel, Vincent e Wilhelmina stanno preparando una scenografia natalizia per fare delle foto da mettere nella rivista \"Mode\". Justin vuole andare al lavoro con Betty e salta alcuni giorni di scuola. Vincent \u00e8 in crisi perch\u00e9 la rivista \"Isabella\" ha rubato le idee per la scenografia natalizia, cos\u00ec Betty, Marc e Amanda sono coinvolti perch\u00e9 sono stati loro a rivelare qualcosa nella serata di socializzazione. Il carillon perduto viene trovato da Daniel sulla sua scrivania, Daniel capisce che qualcuno sta cercando di fare cadere i sospetti della morte di Fey su suo padre. Interrogata da Wilhelmina insieme a Marc e Amanda, Betty rivela come sono andate le cose durante la serata di socializzazione, ma Wilhelmina non punisce nessuno dei tre, spiegando loro che \u00e8 stata Carol a rivelare tutto.\nLa bugiarda, l'orologio e l'armadio.\nTrama.\n\u00c8 Halloween e la famiglia Suarez si prepara a festeggiarlo nel migliore dei modi. Betty va al lavoro vestita da farfalla, il suo ex cerca di riavvicinarsi a lei: le regala la chiave del suo appartamento ed \u00e8 pronto a vivere insieme a lei, ma Betty rifiuta perch\u00e9 per lei \u00e8 troppo presto. Daniel va a trovare sua madre per sapere qualcosa sul suo passato. Betty \u00e8 invitata a pranzo da Henry. Wilhelmina \u00e8 ingrassata e sta facendo di tutto per dimagrire. Ignacio confessa a Betty che vive negli USA illegalmente.\nSegreti, segreti, segreti.\nTrama.\nIgnacio potrebbe essere deportato, un qualsiasi giudice potrebbe decidere di rimandarlo in Messico, cos\u00ec i Suarez si rivolgono a un avvocato che per\u00f2 chiede un anticipo di 20\u00a0000 dollari. Daniel si invaghisce di una ragazza di nome Sofia. Wilhelmina si trova in disaccordo con sua figlia Nico. Betty e Hilda cercano un modo per ottenere i soldi richiesti dall'avvocato, Hilda conosce una ragazza che fa l'avvocato e potrebbe essergli d'aiuto. Bradford va al cimitero a trovare Fey e vede un'ombra molto somigliante a Fey e pensa che la donna sia ancora viva. Ignacio dice a Betty che ha ucciso il fidanzato di sua madre e che poi si sono sposati.\nRisvolti.\nTrama.\nSofia usa la sala conferenze di Daniel per lavorarci con i suoi editori finch\u00e9 non saranno pronti altri uffici. Wilhelmina deve intrattenere Ted Lebeau, presidente della \"Beaumart\", perch\u00e9 servono dei soldi alla rivista per la sua pubblicit\u00e0. Sofia vuole l'opinione di Betty riguardo a un suo articolo. Daniel pensa che Sofia ci stia provando con lui. Betty \u00e8 incaricata da Daniel di scrivere una recensione su un famoso Hotel e cos\u00ec deve passare il weekend l\u00ec. Hilda chiede dei soldi a Santos, il suo ex, non che padre di Justin, per pagare l'avvocato. Daniel scopre che Sofia ha un ragazzo. L'articolo sull'Hotel che Betty aveva fatto non viene accettato da Daniel, cos\u00ec Sofia decide di pubblicarlo sulla sua rivista.\nQuattro giorni del ringraziamento e un funerale.\nTrama.\nSi avvicina il giorno del Ringraziamento. Daniel continua a pensare a Sofia, sta perdendo la testa per lei.\nAmanda e Marc, non avendo altri impegni, decidono di passare il giorno del Ringraziamento in ufficio bevendo e provandosi abiti lussuosi. Nico avvisa Wilhelmina che torner\u00e0 a casa per il giorno del Ringraziamento, cos\u00ec Wilhelmina rinuncia ad andare al party di Donatella Versace per trascorrere la serata con la figlia.\nDaniel parla dei suoi sentimenti a Sofia, ma lei gli consiglia di rimanere semplici amici.\nBradford organizza una serata del Ringraziamento per i caporedattori; ci saranno sia Daniel sia Sofia, ma lei arriver\u00e0 con il suo fidanzato Hunter (Teddy Sears).\nHilda non \u00e8 molto contenta di Betty, che a causa del lavoro trascura la famiglia, facendo sempre tardi.\nGina Gambarro mette in guardia Betty su Leah, l'avvocato che stanno per assumere: si dice che una volta incassati i soldi svanisca nel vuoto. Dopo alcune indagini Betty parla con Hilda riguardo a Leah, ma Hilda crede che Betty sia solo invidiosa e non la ascolta.\nWilhelmina decide di preparare con le sue mani una cenetta con i fiocchi per l'arrivo di Nico, ma quando la figlia arriva a casa le rivela il motivo del suo ritorno: andare a un concerto con le sue amiche.\nNico nota che la madre \u00e8 rimasta molto male e quando scopre la cenetta che aveva preparato decide di rimanere a casa.\nDaniel incontra Hunter e inizia ad avere ancora meno autostima, dal momento che Hunter sembra l'uomo perfetto, e non solo fisicamente.\nBradford vede di nuovo Fey di sfuggita e inizia a credere davvero che non sia morta.\nMarc e Amanda spettegolano ubriachi, ma il pettegolezzo di Marc \u00e8 alquanto piccante: sta iniziando a credere che Wilhelmina sia lesbica a causa delle chiamate che riceve da una donna, visto che Wilhelmina non gli permette assolutamente di ascoltare.\nDecidono di controllare il tabulato delle chiamate di Wilhelmina, trovano il numero e Amanda chiama: \u00e8 una clinica chirurgica e appena dice di essere Wilhelmina le passano una donna, ma appena questa risponde Amanda riaggancia.\nLa sconosciuta chiama in ufficio ma loro non rispondono, quindi chiama Wilhelmina al cellulare e scopre che non \u00e8 stata lei a telefonare, ma qualcun altro dal suo ufficio; entrambe rimangono perplesse.\nHilda da un anticipo di 5.000 dollari a Leah, ma Betty interviene raccontandole il caso di una delle tante donne che truff\u00f2, ma Leah le racconta un'altra versione della storia. Betty, convintasi della buona fede di Leah, le chiede scusa e Hilda decide di invitarla alla cena del Ringraziamento.\nSofia chiede ad Hunter di andare a ballare, ma lui non accetta, cos\u00ec Daniel, spacciandosi per un ottimo ballerino, ne approfitta e insiste per andare a ballare. Daniel non credeva che sarebbero andati in un locale di Salsa, ballo che lui non conosce, cos\u00ec chiama Betty e si fa dare lezioni via telefono. \u00c8 arrivato il momento di fare colpo, ma Hunter prende Sofia tra le sue braccia e ballano una Salsa caliente: Hunter \u00e8 un ballerino professionista.\nBradford vuole scoprire se Fey \u00e8 davvero morta, cos\u00ec si reca al cimitero e aprono la bara: \u00e8 vuota. Leah non si presenta alla cena e quando Hilda prova a chiamarla sia il cellulare che il telefono dell'ufficio sono spenti: Betty aveva ragione!\nDaniel corre in macchina e vuole andare via, Sofia lo raggiunge e gli dichiara che prova dei sentimenti per lui, ma il suo sogno di avere una famiglia non potr\u00e0 realizzarsi con Daniel, bens\u00ec con Hunter.\nDopo avere ricevuto una chiamata Betty si reca subito in un locale dove Daniel \u00e8 ubriaco fradicio e con il cuore in pezzi e si prender\u00e0 cura di lui.\nCapo per un giorno.\nTrama.\nBetty ha portato Daniel a casa sua a causa delle sbornia della sera precedente.\nAl mattino Daniel si sveglia con i postumi della sbornia e non \u00e8 in grado di andare al lavoro.\n\u00c8 nata la figlia di due personaggi famosi e \"Mode\" avr\u00e0 l'esclusiva di presentare la piccola.\nSantos dal giorno del Ringraziamento si \u00e8 stabilito a casa di Betty, ma Ignacio lo considera ancora un ospite a causa delle esperienze passate.\nSofia confessa a Betty che nel week-end si sposer\u00e0 con Hunter ma non \u00e8 sicura di fare questa scelta poich\u00e9 Daniel ha stravolto i suoi sentimenti.\nBetty si ritrova a svolgere il lavoro di Daniel da sola e per di pi\u00f9 in sole tre ore.\nBetty non sa come giustificare l'assenza di Daniel in ufficio e inventa mille scuse.\nIgnacio invita Daniel a rimanere a colazione ma non riesce a mangiare nulla, dopo alcune ore la situazione di Daniel peggiora, ha la febbre, e quindi non potr\u00e0 assolutamente andare in ufficio.\nQuesto Natale in casa Suarez non ci potr\u00e0 essere un albero di Natale, dovranno risparmiare per l'avvocato di Ignacio, Daniel per caso ascolta queste discussioni e decide di fargli una sorpresa, ordina un albero di Natale.\nPer il servizio fotografico della piccola star viene ingaggiato Bruno (Bob Clendenin), un fotografo antipatico e altezzoso che non da' minimamente ascolto a Betty.\nWilhelmina legge uno sms sul cellulare di Marc inviatogli da Amanda e scopre che sono stati loro a intrufolarsi nel suo ufficio.\nBetty non accetta le idee stravaganti di Bruno e cos\u00ec nascono molti disaccordi tra i due.\nDaniel scopre l'affetto e il calore di una famiglia stando a casa di Betty.\nDaniel affida tutte le responsabilit\u00e0 a Betty, sar\u00e0 lei il capo per questo giorno.\nIl fotografo parla della piccola da poco nata come se fosse un mostro, Betty stufa delle concezioni superficiali di Bruno lo licenzia. La ruota dell'auto di Wilhelmina e Marc si buca cos\u00ec rimangono a piedi per le strade di un quartiere malfamato.\nDecidono di prendere un taxi ma la situazione peggiora, l'autista li scaccia dal proprio taxi perch\u00e9 li reputa antipatici, nella fretta Wilhelmina lascia la sua borsa nel taxi.\nBetty racconta a Sofia i motivi dell'assenza di Daniel.\nA Santos non fanno molto piacere i comportamenti che ha suo figlio Justin e dopo una discussione con Hilda se ne va per l'ennesima volta.\nDaniel consiglia a Betty di portare la piccola star con i suoi genitori a casa Suarez proponendo un servizio fotografico semplice ma che esprime l'importanza e il calore di una famiglia.\nMarc e Wilhelmina si sono persi nel Queens senza un soldo, per fortuna trovano una cassetta per le offerte in una chiesa abbandonata in modo tale che possano prendere un taxi che li porti all'aeroporto.\nSofia prima di partire da' un passaggio a Betty fino a casa.\nSofia invita Betty a lavorare per la sua rivista perch\u00e9 le sue capacit\u00e0 sono sprecate a \"Mode\".\nDaniel decide di parlare con Sofia prima che parta, le rivela il suo profondo amore e le regala una decorazione natalizia fatta con le sue mani.\nDopo un bacio Sofia decide di rimandare la sua partenza.\nOgni cosa \u00e8 andata a meraviglia.\nDaniel consiglia Betty di accettare il lavoro che le ha offerto Sofia poich\u00e9 si merita il meglio. Marc si approfitta dei segreti di cui \u00e8 venuto a conoscenza per trarre vantaggi lavorativi da Wilhelmina. Mentre Betty sta raccontando alla sua famiglia la proposta di lavoro che le hanno offerto, due uomini dell'ufficio immigrazione arrivano a casa di Betty per arrestare Ignacio.\nLa finta neve.\nTrama.\nBetty si sveglia di soprassalto e ha paura di avere fatto un sogno premonitore: Henry la bacer\u00e0.\nSofia dopo tre settimane trascorse con Daniel parte, gli consiglia di prendersi una pausa durante la sua assenza, uscendo con altre donne capir\u00e0 se l'ama davvero o \u00e8 solo un'infatuazione.\nMarc continua ad approfittarsi di Wilhelmina grazie al piccolo segreto che ha scoperto.\nBetty non fa altro che pensare al sogno che ha fatto.\nA \"Mode\" devono tagliare delle spese cos\u00ec decidono di organizzare il party di Natale in ufficio.\nDaniel annuncia l'assunzione di Betty al \"M.Y.W.\", la rivista di Sofia. Ci sar\u00e0 bisogno di una nuova assistente e sar\u00e0 Betty a doverla selezionare.\nDaniel ha preso in prestito degli anelli; quando avr\u00e0 scelto quello giusto chieder\u00e0 a Sofia di sposarlo.\nBetty trova vari regali sulla sua scrivania immaginando che siano da parte di Daniel per il nuovo impiego.\nAmanda per farsi assumere come nuova assistente decide di aiutare Betty a organizzare il party natalizio.\nAnche Henry aiuter\u00e0 Betty. A \"Mode\" ci sar\u00e0 un servizio fotografico di \"lingerie\"; una delle modelle \u00e8 Aerin (Mini Anden), la prima fiamma di Daniel.\nAerin cerca subito di sedurlo ma Betty interviene prontamente ricordando il suo fidanzamento con Sofia.\nWalter presenta Betty al suo capo alla festa natalizia della \u201cPro Buy\u201d, il magazzino in cui lavora Walter.\nMarc, dopo avere ascoltato una chiamata di Wilhelmina, \u00e8 molto impaurito, ha paura che pur di farlo stare in silenzio lo faranno fuori.\nAmanda trova gli anelli nell'ufficio di Daniel, se ne prova uno ma le rimane incastrato.\nBetty non \u00e8 sicura che Walter sia l'uomo della sua vita.\nDopo alcune indagini di Bradford sembra che Fey sia davvero morta.\nNonostante Amanda si stia davvero impegnando, Betty non \u00e8 ancora convinta di assumerla a causa della sua vecchia storia con Daniel.\nBetty ed Henry iniziano a parlare di varie cose, improvvisamente si ripete una scena del sogno che Betty ha fatto e presa dal panico lo manda subito via.\nAmanda riesce a dimostrare a Betty che \u00e8 anche capace di sapere difendere Daniel dalle altre donne, allontanando Aerin da Daniel.\nBetty si accorge che quando guarda Henry le batte forte il cuore e si emoziona.\nWilhelmina accompagnata da uno strano uomo trova Marc al party.\nLo portano nel garage isolato dell'edificio, Marc pensa che sia arrivata la sua fine ma in realt\u00e0 Wilhelmina ha deciso di regalargli una meravigliosa auto, comprando il suo silenzio.\nAerin bacia Daniel, cos\u00ec lui capisce di amare solo Sofia, non ha significato nulla quel bacio, non gli ha dato alcuna emozione.\nGina Gambarro per rubare le decorazioni natalizie di casa Saurez si frattura una gamba e cos\u00ec Hilda la invita a trascorrere la serata a casa loro.\nFinalmente l'anello si sfila dal dito di Amanda, Betty decide che Amanda ha le qualit\u00e0 per essere la nuova assistente di Daniel.\nDaniel da' un regalo d'addio a Betty, cos\u00ec lei capisce che i regali precedenti erano di qualcun altro.\nDaniel lascia un messaggio sulla segreteria di Sofia, dichiarandole il suo amore reale.\nMentre Betty e Henry si scambiano sguardi teneri arriva Aerin che lo bacia improvvisamente, Betty ferita scappa via. Anche Wilhelmina scopre che il suo cuore batte per qualcuno: Ted Lebeau che \u00e8 tornato a farle visita.\nBetty torna a casa, Walter le porta il suo regalo di Natale, era stato lui il fautore degli altri regali trovati da Betty. Mentre Betty \u00e8 con Walter arriva una chiamata di Henry a casa Suarez, lascia un messaggio a Hilda invitando Betty al cinema con lui, ma Hilda decide di non dire nulla a Betty sperando che con il tempo apprezzi l'amore di Walter.\nBetty dopo aver dato un bacio a Walter capisce che lui non \u00e8 l'uomo della sua vita, il suo cuore non batte per lui.\nLa scelta di Sofia.\nTrama.\nBetty si trasferisce al \"M.Y.W.\" il giornale di Sofia e incontra una ragazza simile a lei come modo di essere. Ignacio deve dimostrare di stare in USA da molti anni e si fa aiutare da una signora del dipartimento immigrazione. Betty deve fare il suo primo articolo nel nuovo giornale, come tema principale deve parlare delle sue esperienze lavorative a \"Mode\", per\u00f2 \u00e8 molto contraria e Sofia cerca di convincerla recitando una scenetta drammatica. Wilhelmina sta cambiando il suo stile di vita da quando frequenta Ted Lebeau. Sofia dona delle banconote al suo ex ragazzo Hunter davanti al \"Boylesque\", uno strip club, Betty se ne accorge e sospetta qualcosa anche perch\u00e9 Sofia gli aveva detto che Hunter stava in Europa e non l'avrebbe pi\u00f9 rivisto. Wilhelmina si tiene ancora in contatto con una donna che risiede a una clinica e cercano ancora di trovare un piano per prendere tutta la \"Meade Publications\". Christina e Betty vanno al \"Boylesque\" per fare alcune domande a Hunter e scoprono che Sofia ha pagato Hunter per essere la sua ragazza, cos\u00ec Betty chiama Daniel che per\u00f2 ha gi\u00e0 fatto la proposta di matrimonio a Sofia. Ted lascia per sempre Wilhelmina e lei ritorna a essere quella che \u00e8 sempre stata. Sofia spiega a Betty che ha assunto Hunter per convincere Daniel a mettersi con lei. Sofia e Daniel vanno allo show \"Sorgi e Splendi America\" dove annunceranno il loro fidanzamento in diretta TV. Intanto Betty legge un articolo scritto da Sofia che verr\u00e0 stampato a breve con il titolo \"Le regole per sposare l'uomo che desideri in 60 giorni o meno\" e capisce che Sofia non ama Daniel e l'ha usato solo per la sua storia di copertina. Durante la diretta TV Sofia dice a Daniel che non \u00e8 interessata ad avere una relazione con lui e gli restituisce l'anello di fidanzamento. Dopo tutto quello che \u00e8 accaduto Betty lascia il \"M.Y.W.\". Daniel \u00e8 andato via e nessuno sa dove.\nIn o out.\nTrama.\nHilda perde il lavoro. Betty viene assunta come cameriera in un locale. Wilhelmina e la donna che risiede nella clinica stanno per acquistare del materiale che potrebbe collegare Bradford alla morte di Fey Sommers. Daniel sta tornando da Rio. Wilhelmina \u00e8 convinta che il suo piano abbia effetto e si prepara a ricevere il posto di direttore a \"Mode\" cos\u00ec fa una lista di chi deve rimanere e chi no. Betty scopre che Daniel non \u00e8 stato a Rio ma sta nel suo appartamento. A Betty viene fatta la proposta di ritornare a \"Mode\", ma dovr\u00e0 collaborare con Amanda che rimane assistente. Christina aiuta Betty a trovare un modo per tirare su il morale a Daniel. Hilda trova lavoro in un ristorante come produttrice di tortine. Betty chiama Gisele per fare passare del tempo a Daniel, i due hanno un appuntamento che per\u00f2 viene disdetto da Amanda che viene a sapere dei piani di Wilhelmina e sa che deve tradire Daniel se vuole rimanere a \"Mode\". Wilhelmina ha tutte le prove necessarie in una busta e le fa portare alla polizia da Christina, che per\u00f2 non conosce il suo contenuto. Betty prende il posto di Gisele all'appuntamento e passa una serata con Daniel, che ricorda suo fratello Alex e la sua morte. Alex \u00e8 ancora vivo e si scopre che in realt\u00e0 \u00e8 la donna misteriosa con cui parlava Wilhelmina e di cui ha condiviso i piani per prendere il controllo della compagnia Meade.\nLa rivelazione.\nTrama.\n\u00c8 la settimana della moda e Daniel \u00e8 al comando della sfilata del \"Mode\". Hilda partecipa alla settimana della moda visto che ora \u00e8 disoccupata. Per questo evento arriva al \"Mode\" anche Fabia che ha un piccolo litigio con Wilhelmina riguardo ad un vestito. Al \"Mode\" arriva anche Becks un amico di Daniel. Alex Meade vuole andare prima alla sfilata per sapere cosa pensava la gente di lui. Wilhelmina fa delle iniezioni alla pelle del viso e la mattina seguente si sveglia con il viso rosso e gonfio e siccome deve andare alla sfilata si mette degli occhiali. L'assistente sociale di Ignacio si sta prendendo troppa cura di lui. Hilda e Betty litigano. Alex confida a Daniel di essere suo fratello anche se ha il corpo di una donna ha sempre un tatuaggio e Daniel non pu\u00f2 non crederci. I due litigano e Alex gli spiega che aveva sempre desiderato essere una donna e ora il suo nome \u00e8 Alexis. Betty sta cercando Daniel e lo trova insieme a Hilda mentre si baciano. Durante la sfilata Alex (Alexis) Meade rivela davanti a tutti e davanti a suo padre la sua vera identit\u00e0, subito dopo Bradford Meade viene arrestato per l'omicidio si Fey Sommers. Christina capisce che Wilhelmina l'ha solo usata.\nFratelli.\nTrama.\nL'assistente sociale di Ignacio si sta prendendo troppa cura di lui. Betty va in uno SPA con la madre di Daniel, e decide di aiutarla a mettere pace fra i due fratelli...\nLa bufera.\nTrama.\nBetty conosce la ragazza di Henry che \u00e8 da poco a New York e confida a Henry che lei ha lasciato Walter solo per lui e ora \u00e8 molto scontenta dal fatto che lui \u00e8 fidanzato. Alexis vuole vivere la sua vita da donna e va in un locale insieme a Wilhelmina, qui viene derisa da un gruppo di ragazzi. Christina deve fare un vestito per Sarah Jessica Parker e si fa aiutare da Marc. Betty dice a Daniel che sua madre gli ha confidato di avere ucciso Fey. Daniel assume per aiutare suo padre un avvocato, Grace Chin, che risulta essere una ragazza rifiutata da lui ai tempi del liceo e che gli far\u00e0 pagare questo rifiuto.\nLa ciliegina sulla torta.\nTrama.\nDaniel sta avendo una relazione con l'avvocato di suo padre, Grace Chin. Betty viene invitata alla festa di compleanno di Charlie, la ragazza di Henry, e porta con s\u00e9 il suo dentista il Dottor Farkas. Alexis si arrabbia quando viene a sapere che Daniel aveva preso un avvocato per suo padre senza il suo consenso. Wilhelmina scopre grazie a Christina che Daniel ha una relazione con Grace Chin e cerca di farlo capire ad Alexis con un video registrato da Marc cos\u00ec Alexis toglie il caso di suo padre all'avvocato Grace Chin. La madre di Daniel confessa alle autorit\u00e0 che \u00e8 stata lei a uccidere Fey Sommers e cos\u00ec viene arrestata. Bradford verr\u00e0 rilasciato dalla prigione e potr\u00e0 riprendere il controllo della \"Meade Publications\".\nNon chiedere, non dire.\nTrama.\nLa madre di Marc arriva in citt\u00e0 per partecipare a un concorso con il suo gatto. Claire, la madre di Daniel, viene rinchiusa dentro una clinica per disintossicarsi e poi verr\u00e0 messa in prigione, intanto Bradford Meade riprende il controllo della \"Meade Publications\" e vuole licenziare sua figlia Alexis dalla rivista \"Mode\". Marc ha detto a sua madre di essere fidanzato per non fargli capire che \u00e8 gay, cos\u00ec si fa aiutare da Betty che diventa la sua fidanzata per un giorno. Claire Meade che ha in possesso la rivista \"Mode\" decide che sua figlia Alexis deve continuare a lavorare l\u00ec e Daniel cerca di lavorare insieme a sua sorella, ma Alexis cerca di tagliarlo fuori dalla rivista. Wilhelmina vuole prendere il controllo di \"Mode\" e cos\u00ec cerca di sedurre Bradford.\nFuori gioco.\nTrama.\nQuincy Combs sta scrivendo un libro dedicato alla famiglia Meade ma a quanto pare non sta inserendo avvenimenti positivi. Betty cerca di controllare Daniel e di incoraggiarlo nel continuare al meglio il suo lavoro a \"Mode\". Alexis rilascia alcune informazioni a Quincy Combs riguardo al rapporto con suo padre e intanto scopre che Quincy \u00e8 in possesso di alcuni diari di Fey Sommers. Amanda cerca di avere un aumento di carriera e vuole diventare l'assistente di Alexis. Betty trascorre una serata con Christina a un locale. Ignacio va a casa di Costance per incontrare il suo nuovo avvocato. Anche Wilhelmina vuole mettere le mani sui diari di Fey per vedere come ha fatto a sedurre Bradford. Hilda scopre che Constance \u00e8 stata licenziata due mesi prima e chiama subito Ignacio che per\u00f2 non pu\u00f2 uscire di casa perch\u00e9 Constance lo vuole sposare, ma dopo un chiarimento Constance capisce di avere sbagliato. Christina e Betty litigano quando Christina dice a Betty che \u00e8 diventata famosa solo perch\u00e9 ha collaborato con Wilhelmina riportandogli pettegolezzi e facendogli dei favori. Amanda mentre prende alcune scarpe da uno scaffale apre una entrata segreta senza neanche accorgersene. Alexis dopo avere letto una pagina del diario di Fey capisce che suo padre non \u00e8 stato sempre cattivo con lei e cerca di scusarsi. Daniel conosce due ragazze che dicono di essere sorelle, ma dopo che Daniel passa la notte con una di loro, quella pi\u00f9 piccola e scopre che le due sono madre e figlia e che la figlia \u00e8 diciassettenne. Le due lo ricattano cercando di andare in una delle copertine di \"Mode\".\nLo scandalo Petra-Gate.\nTrama.\nDaniel \u00e8 nei guai perch\u00e9 non sa che scelta fare. Betty cerca di essere pi\u00f9 \"fredda\" a \"Mode\", perch\u00e9 pensa che non sia un posto dove si possono fare amicizie. Christina cerca di chiarire con Betty, ma Betty non vuole. Henry e Charlie litigano. Rodrigo, un fotografo brasiliano, flirta con Alexis e la invita a cena, ma in realt\u00e0 Rodrigo \u00e8 stato pagato da Bradford per cercare di portare Alexis fuori dagli Stati Uniti. Hilda ricomincia a frequentare Santos che le fa una proposta di matrimonio. Daniel scopre, grazie a Betty, che Petra ha 20 anni e quindi non andr\u00e0 in carcere. Amanda frequenta un designer e cerca di avere una relazione con lui. Charlie, di nascosto, vede Henry e Betty che si abbracciano. Christina e Betty si chiariscono. La relazione tra Wilhelmina e Bradford si rafforza ancora di pi\u00f9 quando Wilhelmina aiuta Bradford nel tentativo di mandare Alexis fuori dal paese. Ignacio parla con il suo avvocato e scopre che verr\u00e0 rimandato in Messico.\nLa giornata della segretaria.\nTrama.\nIgnacio deve ritornare in Messico e rientrare negli Stati Uniti legalmente, ma i Suarez non hanno i soldi per il viaggio. Betty ha il compito di progettare \"la settimana dei segretari\" di \"Mode\", che si svolger\u00e0 in un ristorante a tema medievale, inoltre cerca di dare alcuni consigli a Daniel riguardo alla sua dipendenza dal sesso. Intanto Hilda si prepara per il suo primo esame che determiner\u00e0 il suo futuro alla scuola di cosmetici. Alexis scopre che Rodrigo \u00e8 stato pagato da suo padre per convincerla a lasciare gli Stati Uniti. Wilhelmina va in carcere a trovare Claire e torna da Bradford con alcune ferite, provocate da Marc su sua richiesta, e gli dice che \u00e8 stata Claire a fargli male, cos\u00ec Bradford decide di divorziare da Claire. Intanto inizia la festa dei segretari e Henry combatte, sull'arena contro l'assistente di Alexis, per difendere Betty. Charlie \u00e8 invidiosa del rapporto che c'\u00e8 tra Betty ed Henry e cos\u00ec dice a Betty di lasciare stare il suo ragazzo. Hilda viene promossa alla prova di cosmetica. Daniel Meade regala a Betty i soldi per il viaggio in Messico.\nUn albero cresce a Guadalajara.\nTrama.\nI Suarez arrivano in Messico dalla famiglia del padre. Jordan Dunn, la ex di Alex prima che diventasse Alexis, \u00e8 arrivata a \"Mode\". Marc \u00e8 invidioso perch\u00e9 Amanda ha un nuovo amico, Taveres... Wilhelmina cerca di dare un nuovo stile a Bradford. Betty vuole completare l'albero genealogico, visto che mancano i nomi dei famigliari della madre. Intanto scopre che sua nonna \u00e8 ancora viva ma non aveva buoni rapporti con Ignacio. Taveres organizza una festa insieme ad Amanda, dove mostra tutti i suoi vestiti, alla festa partecipano anche Marc e Wilhelmina. Alexis sta facendo di tutto per fare scomparire suo padre. Daniel sta flirtando con Jordan. Bradford divorzia ufficialmente da Claire. Un uomo misterioso vuole vendicarsi di Ignacio. Marc e Amanda entrano di nascosto a \"Mode\", dopo che la festa di Taveres non \u00e8 finita molto bene, e decidono di svagarsi, mentre Marc sale su uno scaffale per prendere delle scarpe si apre una stanza segreta, la stanza di Fey Sommers. Ignacio deve rimanere in Messico e non pu\u00f2 tornare negli Stati Uniti. Daniel viene aggredito mentre stava comprando delle pillole per la sua dipendenza dal sesso.\nEast Side Story.\nTrama.\nI Suarez sono tornati dal Messico, solo Ignacio \u00e8 rimasto, ma fortunatamente Betty sta cercando di sistemare le cose con l'avvocato. Betty scopre che Daniel fa uso di droga per combattere la sua dipendenza dal sesso. Wilhelmina e Bradford decidono di sposarsi. Claire organizza una fuga dal carcere insieme alla sua \"amica\" Yoga per potersi vendicare di Wilhelmina. Marc e Amanda decidono di non rivelare a nessuno la stanza segreta di Fey Sommers, ma Christina sorprende Amanda mentre cerca di entrare, cos\u00ec entra anche lei e le due rimangono intrappolate all'interno. Betty dichiara ad Henry l'amore che prova per lui ed Henry le risponde di avere appena lasciato Charlie e di essere pronto a iniziare un rapporto con lei. Hilda prepara il suo matrimonio con Santos. Charlie dice a Betty che \u00e8 incinta e che il figlio \u00e8 di Henry, Henry decide di partire per Tucson insieme a Charlie perch\u00e9 non vuole lasciarla da sola. Justin si prepara per la sua recita scolastica. Anche Alexis scopre che suo fratello si droga e lo porta in ospedale con la macchina del padre i cui freni sono stati manomessi, e durante il tragitto l'auto va a sbattere contro un albero. Betty scopre che Charlie frequenta il Dott. Farkas da qualche mese e quindi il figlio che sta aspettando potrebbe non essere di Henry. Intanto Christina e Amanda, rimaste intrappolate nella stanza segreta di Fey, si raccontano i loro segreti e scoprono alcuni documenti che dimostrano che Amanda \u00e8 figlia di Fey Sommers. Santos rimane coinvolto in una rapina a un negozio, la sua vita \u00e8 in pericolo quando cerca di ribellarsi e il rapinatore gli spara."}
{"id": "1107824", "revid": "1702319", "url": "https://it.wikipedia.org/wiki?curid=1107824", "title": "Picchiarello", "text": "Picchiarello (\"Woody Woodpecker\"), inizialmente chiamato Picchio Pacchio, \u00e8 un personaggio immaginario dei cartoni animati e dei fumetti ideato da Walter Lantz nel 1940; \u00e8 un picchio antropomorfo, basato sul modello del picchio delle ghiande (pur essendo simile anche al picchio pileato), comparso per la prima volta in cortometraggi prodotti da Lantz stesso e distribuiti dalla Universal Pictures. Appare in molti cameo in film come \"Chi ha incastrato Roger Rabbit\" e \"Uomini sulla Luna\", in cui \u00e8 inserito un cortometraggio nel quale il personaggio descrive i problemi fisici e tecnici del volo spaziale. Ha una propria stella nella Hollywood Walk of Fame.\nGenesi del personaggio.\nIl personaggio debutta nel 1940 in un cortometraggio con protagonista Andy Panda, intitolato \"Knock Knock\", ma dall'anno successivo Walter Lantz lo rende protagonista di una serie di corti. La creazione del personaggio \u00e8 dovuta allo sceneggiatore Ben Hardaway per la caratterizzazione e all'animatore Alex Lovy per il grafica, mentre gli presta la voce il celebre doppiatore Mel Blanc. A conferirgli l'aspetto definitivo con cui \u00e8 conosciuto sar\u00e0 per\u00f2 il grande animatore Fred Moore nel 1947.\nCaratterizzazione del personaggio.\nPicchiarello \u00e8 un picchio antropomorfo , con postura bipede e ali completamente trasformate in braccia; ha la testa rossa, il becco e le zampe gialli, gli occhi verdi, il corpo blu e la pancia bianca. Indossa inoltre un paio di guanti bianchi. Ha una personalit\u00e0 attiva con tratti di follia, per cortometraggi con gag slapstick e nonsense, accentuando il suo animo irriverente e fastidioso, una personalit\u00e0 molto simile alla prima versione di Daffy Duck (quando il celebre papero era \"maniacalmente folle\"). Nonostante la sua indubbia tendenza a irritare altri personaggi egli \u00e8 intimamente buono e talvolta sono altri personaggi a punzecchiarlo prima che sia lui a cominciare.\nMedia.\nCortometraggi.\nPicchiarello \u00e8 protagonista di una omonima serie cinematografica prodotta dalla Walter Lantz Productions tra il 1941 e il 1972 e composta di 194 cortometraggi animati. La serie ottenne nel 1944 una \"nomination\" al premio Oscar come miglior corto d'animazione per l'episodio \"Picchiarello acrobata\" (\"The Dizzy Acrobat\") e nel 1949 una \"nomination\" all'Oscar alla migliore canzone per \"The Woody Woodpecker Song\", la storica sigla della serie, scritta da George Tibbles e Ramey Idriess. Col passare degli anni, mentre le sue apparizioni si facevano sempre pi\u00f9 numerose, molti personaggi si sono affiancati a lui nelle sue avventure (il burbero tricheco Wally Walrus, il lupo Wolfie Wolf, l'astuto avvoltoio Buzz Buzzard, la fidanzata Winnie Woodpecker, i nipotini Knothead e Splinter, l'infido Dapper Denver Dooley, l'alligatore Gabby Gator e l'irascibile Signorina Meany ). \nSerie televisiva.\nNel 1999 \u00e8 uscita una nuova serie sul personaggio, \"The New Woody Woodpecker Show\" (in Italia chiamata semplicemente \"Picchiarello\").\nLungometraggi.\n\"Picchiarello - Il film\" (2017) film a tecnica mista, che mischia il live action e grafica computerizzata.\nWebserie.\nIl 22 novembre 2018, Deadline Hollywood ha riferito che Universal 1440 Entertainment stava producendo una nuova serie animata 2D. La serie ha debuttato il 3 dicembre 2018 sui canali YouTube ufficiali di Picchiarello. La seconda stagione \u00e8 stata lanciata nel 2020."}
{"id": "1107825", "revid": "47112", "url": "https://it.wikipedia.org/wiki?curid=1107825", "title": "Probatorio", "text": "In diritto, per probatorio s'intende la prova giuridica della propriet\u00e0. Nel linguaggio giuridico, probativo, che costituisce una prova.\nNel catasto.\nIl catasto italiano \u00e8 in gran parte \"non probatorio\"; in realt\u00e0 alcune zone nord-orientali del paese hanno il sistema catastale tavolare asburgico.\n\"Non probatorio\" vuol dire che non d\u00e0 prova legale circa il proprietario del fondo. Il catasto italiano \u00e8 anche variegato perch\u00e9 unione di pi\u00f9 catasti. L'unione si \u00e8 avuta nel 1861 con l'unit\u00e0 d'Italia. In quei tempi i territori dell'Italia nord-orientale erano sotto l'Impero austro-ungarico, che adottava un catasto probatorio."}
{"id": "1107826", "revid": "1573940", "url": "https://it.wikipedia.org/wiki?curid=1107826", "title": "Tetrao urogalloides", "text": "Il gallo cedrone dal becco nero (Tetrao urogalloides ) \u00e8 una specie di tetraone strettamente imparentata con il pi\u00f9 diffuso gallo cedrone occidentale (\"Tetrao urogallus\").\n\u00c8 una specie stanziale che vive nelle foreste di larici della taiga della Russia orientale, cos\u00ec come in Mongolia settentrionale e in Cina.\nL'aspetto del gallo cedrone dal becco nero maschio \u00e8 simile a quello della sua controparte occidentale, ma \u00e8 di colori pi\u00f9 nerastri e presenta delle grosse macchie bianche sulle regioni inferiori e sulle ali.\nNelle estreme regioni occidentali del suo areale il gallo cedrone dal becco nero si ibridizza con il gallo cedrone occidentale."}
{"id": "1107828", "revid": "767487", "url": "https://it.wikipedia.org/wiki?curid=1107828", "title": "Ad un'ora della notte", "text": "Ad un'ora della notte (\"Night Watch\") \u00e8 un film del 1973 diretto da Brian G. Hutton.\nLa pellicola, con protagonisti Elizabeth Taylor e Laurence Harvey, \u00e8 adattata da una pi\u00e8ce teatrale di Lucille Fletcher.\nTrama.\nEllen Wheeler \u00e8 una infelice e solitaria casalinga, il cui matrimonio con John \u00e8 sull'orlo del fallimento. Per evadere dallo squallore della propria esistenza, la donna \u00e8 solita trascorrere sveglia la notte, bevendo, fumando e guardando fuori dalla finestra del proprio appartamento.\nDurante una di queste nottate insonni, l'esistenza di Ellen subisce un brusco cambiamento quando si trova ad assistere a un omicidio, compiuto nel cortile della casa disabitata dirimpetto alla sua. Avvertita immediatamente la polizia, Ellen esce di casa e si reca personalmente sul luogo del delitto, ma di quest'ultimo non trova traccia alcuna. John \u00e8 convinto che la moglie sia vittima delle sue fantasie ma Ellen viene creduta dalla sua migliore amica Sarah.\nAlla fine la donna scoprir\u00e0 che si tratta di un complotto ordito dal marito e dalla sua amante per farla dichiarare inferma. L'intreccio psicologico si dipaner\u00e0 con un finale a sorpresa."}
{"id": "1107830", "revid": "1610933", "url": "https://it.wikipedia.org/wiki?curid=1107830", "title": "Gallo cedrone dal becco nero", "text": ""}
{"id": "1107836", "revid": "106356", "url": "https://it.wikipedia.org/wiki?curid=1107836", "title": "Home From Home", "text": ""}
{"id": "1107838", "revid": "37401", "url": "https://it.wikipedia.org/wiki?curid=1107838", "title": "Al-Ubaid", "text": ""}
{"id": "1107840", "revid": "1573940", "url": "https://it.wikipedia.org/wiki?curid=1107840", "title": "Tetrao", "text": "Tetrao \u00e8 un genere di uccelli della famiglia dei Phasianidae.\nTassonomia.\nComprende 2 specie:"}
{"id": "1107841", "revid": "21880", "url": "https://it.wikipedia.org/wiki?curid=1107841", "title": "Tetraone", "text": ""}
{"id": "1107845", "revid": "30610", "url": "https://it.wikipedia.org/wiki?curid=1107845", "title": "Pallacanestro Pavia", "text": "La Pallacanestro Pavia \u00e8 stata la principale societ\u00e0 di pallacanestro maschile di Pavia. Disputava le partite interne inizialmente presso il cortile della Palestra Civica di via Porta, negli anni '50 si trasfer\u00ec di pochi metri nella ex rimessa dei camion dei pompieri, riadattata a Palasport, poi dai primi anni '60 al Palazzo Esposizioni della locale Camera di Commercio ed infine dal 1984 al PalaRavizza.\nStoria.\nI pionieri degli anni trenta del G.U.F. in Divisione Nazionale.\nNel 1933 venne fondato a Pavia il Comitato Provinciale della Federazione Italiana Pallacanestro con primo presidente il prof. Aurelio Chiappero. Sempre in quell'anno fu istituito il G.U.F. (Gruppo Universitario Fascista) cittadino che fu ammesso dalla FIP nella Divisione Nazionale 1935/36, che era la massima categoria del tempo. Esperienza che prosegu\u00ec per i sette anni successivi sino al 1943, con miglior piazzamento il 4\u00ba posto assoluto nella Serie A 1938-39.\n1943-1958: il periodo d'oro del dopoguerra.\nCon la scomparsa del GUF, la pallacanestro pavese fu rappresentata inizialmente dall'Onda Pavia, societ\u00e0 fondata nel 1943 che acquis\u00ec i diritti sportivi del GUF e fu ammessa alla Serie Unica 1945-46, e 1946-47.\nNel campionato di Serie A 1947/48, dopo aver cambiato denominazione in Pallacanestro Pavia, si piazza al 3\u00ba posto nel girone B, non sufficiente per essere ammessa alla finale nazionale.\nNel campionato di Serie A 1948/49 viene istituito il girone unico a 12 squadre al quale Pavia viene ammessa, ottenendo per due stagioni consecutive il settimo posto, con Gervasi terzo nella classifica marcatori 1949/50. Nella stagione successiva 1950/51 Pavia continu\u00f2 a militare in massima serie, piazzandosi al quinto posto, mentre al termine della stagione 1951/52, nella quale arriv\u00f2 ultima (dodicesima), retrocesse in Serie B.\nLa permanenza di Pavia in serie cadetta dur\u00f2 una sola stagione: infatti nella stagione 1952/53 fu subito promossa in Serie A, prevalendo nel girone finale di Serie B su Reyer Venezia, Libertas Livorno e Napoli.\nDa neo-promossi in A, nel 1953/54 i pavesi centrano un grande quarto posto che li proietta fra le grandi, subito a ridosso del trio Olimpia Milano, Virtus Bologna e Gira Bologna. Nel campionato 1954/55 viene raggiunta la salvezza per un solo punto, ma \u00e8 il preludio per la stagione migliore in assoluto. Infatti nel 1955/56 con l'avvento della sponsorizzazione della maggiore azienda cittadina, la fabbrica di macchine da cucire Necchi, i pavesi ottengono un eccezionale terzo posto assoluto (alle spalle di Virtus Bologna e Borletti Milano), vincendo l'11 dicembre 1955 una memorabile e storica partita (80-75) contro la Borletti, in un Palasport di Via Porta incandescente, dopo essere rimasti solo in 3 (Rosolen-Ferrari-Baruffi) nei minuti finali (approfittando del fatto che all'epoca non esisteva la regola dei 24 secondi). Questo piazzamento rimane il migliore in assoluto a livello maschile nella storia del basket pavese.\nIn quegli anni figurano in rosa grandi giocatori quali Djordje Andrija\u0161evi\u0107 (famoso per il \u201cpiazzato\u201d a due mani), Tullio Rochlitzer (nativo di Zara, unico giocatore di basket ad esser stato nazionale italiano e jugoslavo), Lele Rosolen (10 presenze in nazionale), Remo Ferrari, Carlo Montemartini (6 presenze in nazionale), Gervasi (tiratore micidiale, sempre ai primi posti nella classifica marcatori). Ma vi sono altri importanti giocatori locali che si mettono in luce in quel periodo fulgido, vera fucina di talenti: Pisati, Zatti, Scamoni, Conti. Parallelamente alla carriera da giocatore, Rosolen allena anche una emergente squadra femminile, con la nazionale Pagani come elemento di punta.\nNel campionato 1956-57 la Necchi termina al nono posto e si salva ma al termine della stagione lo sponsor lascia l\u2019abbinamento con la societ\u00e0 sportiva Pall. Pavia che, di conseguenza, si viene a trovare in difficolt\u00e0 economiche.\nNel 1957-58 la formazione pavese, priva di sponsor, si posiziona decima in classifica a pari merito con Livorno a 28 punti, e a decidere la retrocessione dovr\u00e0 essere lo spareggio salvezza disputato a Pesaro il 18 maggio 1958. Pavia vince 42 a 36 e cos\u00ec riesce ad aggiudicarsi la permanenza in Prima Serie.\nLe difficolt\u00e0 finanziarie perdurarono e l'iscrizione al campionato dell'anno successivo avvenne con qualche giorno di ritardo, cos\u00ec che la Federazione stabil\u00ec l'esclusione della squadra pavese, a beneficio della ripescata Pallacanestro Livorno. Dopo 25 anni di permanenza, Pavia lasci\u00f2 \"a tavolino\" il campionato di Serie A. \nNella stagione 1958-59 la Societ\u00e0 prosegu\u00ec comunque l\u2019attivit\u00e0 a livello giovanile e nel campionato regionale lombardo di Promozione (Girone A). Rimasta senza giocatori, dalla stagione 1959-60 la S.S. Pallacanestro Pavia rinunci\u00f2 all'affiliazione e cess\u00f2 definitivamente ogni attivit\u00e0.\n1958-1975: anni di grande economia.\nPer 5 anni Pavia rimase senza una societ\u00e0 a livello maschile a rappresentarla se non in tornei a livello provinciale e regionale, sfiorando nel 1962/63 la promozione in terza serie con il CUS Pavia, che per due stagioni dal 1961 al 1963 \u00e8 stata la societ\u00e0 principale della citt\u00e0. Successivamente, per un decennio fu l'Onda Pavia dello storico dirigente Luigi Bigi a rappresentare la citt\u00e0 a livello maschile, con mezzi minimi, sino alla promozione in Serie D del 1965-66. Nel 1966-67 con il rientro di Lele Rosolen come allenatore e di alcuni vecchi protagonisti in Serie A (Morani-Cecchi-Ferrari-Conti), l'Onda ottenne un buon 2\u00baposto nel Girone A della serie D. Nel 1967-68 l'Onda ottenne il primo posto nel Girone A di Serie D, venendo promossa in C. Nel 1968-69 con una cavalcata trionfale vinse il girone A della serie C, dominando il campionato dall'inizio alla fine, in un Palazzo Esposizioni ritornato caloroso e partecipe come ai tempi di Via Porta, retrocedendo per\u00f2 subito in Serie C l'anno successivo dopo uno spareggio col Gira Bologna perso di 1 solo punto.\nNegli anni successivi e fino alla stagione 1974/75 l'Onda Pavia, sempre allenata e gestita da Rosolen, fu protagonista di buoni campionati nella terza serie di allora, con una partecipazione sempre in grande economia e con miglior risultato due quarti posti nel 1973 e 1974.\n1975-1995: dalla fusione degli oratori alla riconquista della serie A.\nNell'estate 1975 Rosolen, che aveva rilevato l'Onda, accett\u00f2 di cedere il diritto di C ad un nuovo gruppo dirigente presieduto dal Prof. Magenes che rappresentava la fusione di 3 societ\u00e0 di estrazione oratoriale della citt\u00e0 (Olmo, Audaces, Celeres), cui si un\u00ec la Virtus l'anno successivo. La nuova societ\u00e0, guidata dall'ex-arbitro internazionale Marchesi e con Tullio Rochlitzer DS, denominata ancora una volta Pallacanestro Pavia, sfrutt\u00f2 il titolo sportivo dell'Onda e si iscrisse alla Serie C con rinnovate ambizioni.\nLa Pallacanestro Pavia, sponsorizzata Ivlas dal 1975 al 1977, e Necchi dal 1977 al 1983, riusc\u00ec a centrare la promozione in Serie B nel 1978/1979; la promozione in Serie A2 arriv\u00f2 al termine della Serie B 1984-1985.\nDal 1985-86 al 1990-91 la Pallacanestro Pavia disput\u00f2 la Serie A2. Lo sponsor negli anni di A2 fu \"Annabella\" fino al 1990; nei tre anni successivi fu \"Fernet Branca\". Al termine della stagione 1990-1991 Pavia, allenata da Tonino Zorzi, riusc\u00ec a riconquistare la massima serie dopo i play-out. La permanenza in Serie A1 fu per\u00f2 breve: dur\u00f2 infatti la sola stagione 1991-1992, che si concluse con la retrocessione dopo i play-out. Nuovamente in Serie A2, la squadra venne affidata alla guida tecnica di Attilio Caja; qualificatasi ai play-out, Pavia fall\u00ec tuttavia la promozione.\nSenza sponsor tra il 1993 ed il 1995, la Pallacanestro Pavia concluse all'ultimo posto la Serie A2 1994-1995. La stagione si complic\u00f2 a causa della difficile situazione economica: i giocatori si misero in sciopero per il mancato pagamento degli stipendi, i tifosi contestarono la societ\u00e0 presieduta da Barbara Bandiera, ed al termine del campionato la societ\u00e0 si sciolse e fall\u00ec.\n1997-2014: la Nuova Pallacanestro Pavia.\nCon la scomparsa della Pallacanestro Pavia, il panorama cestistico cittadino fu rappresentato da quattro differenti societ\u00e0: l'Oscar, la Vigentina, la Celeres e la Longobardos. Proprio queste ultime due, nel 1997 si fusero, dando vita (nella sua terza rivisitazione) alla Nuova Pallacanestro Pavia, presieduta da Erardo Costa e sponsorizzata Caffex. La squadra eredit\u00f2 il titolo sportivo della Celeres, e fu ammessa in Serie B d'Eccellenza 1997-98.\nGi\u00e0 nel 1998, nuove difficolt\u00e0 di natura economica costrinsero la societ\u00e0 a cedere i giocatori pi\u00f9 importanti; la squadra, senza sponsor, riusc\u00ec comunque a salvarsi dopo i play-out di B d'Eccellenza 1998-99, avendo sconfitto Padova per 2-1. La stagione seguente fu altrettanto problematica, tanto che la societ\u00e0 fu vicina alla cessione del titolo sportivo. A quel punto intervennero a supporto del Prof. Costa un gruppo di sponsor rappresentati da Gabriele Ripa e Aldo Di Bella, che rilevarono la gestione e consolidarono economicamente la societ\u00e0.\nInfatti, con il primo sponsor Sacil HLB, immediatamente nella stagione di Serie B 2000-2001 fu formata una squadra assai competitiva in grado di puntare alla promozione nella istituenda Legadue: allenatore era Alberto Martelossi, e in squadra militavano Alberto Angiolini, Francesco Gori, Andrea Della Valentina, Federico Bellina, Marco Rolando, Fabio Di Bella, Andrea Zatti, Damiano Dalfini, Davide Vecchiet, Matteo Cavallini. La promozione ottenuta trionfalmente in una stagione in cui Pavia riusc\u00ec ad aggiudicarsi anche la Coppa Italia LNP 2001.\nPrimo sponsor in Legadue fu la \"Sacil Hlb\"; successivamente, dal 2002 al 2009, fu l'azienda \"Edimes\". In Legadue la squadra si piazz\u00f2 sempre tra il sesto e il dodicesimo posto, venendo in pi\u00f9 occasioni eliminata ai play-off, ma nella stagione 2006-07 arriv\u00f2 fino in finale soccombendo solo in gara 4 contro la Scavolini Pesaro. Nel 2009-10 il nuovo sponsor divenne \"Paul Mitchell\". Proprio al termine di quest'ultima stagione, avvenne la vendita del titolo sportivo alla Scaligera Verona, a causa delle difficolt\u00e0 economica in cui versava la societ\u00e0 pavese: la squadra veneta acquis\u00ec il diritto di disputare la Legadue 2010-11, Pavia fu invece ammessa in Serie A Dilettanti FIP 2010-2011.\nMutata ancora una volta (la quarta) denominazione sociale in \"Pallacanestro Pavia\", la squadra lombarda sub\u00ec una nuova retrocessione dopo la sconfitta nello spareggio contro Matera, valido per la permanenza in A Dilettanti 2010-2011. La squadra tuttavia fu ripescata in DNA 2011-2012, campionato conclusosi con il quinto posto nella Divisione Nord Ovest e la relativa permanenza nella categoria.\nPermanenza messa in dubbio da problemi finanziari, sfociati il 29 giugno 2012 con la rinuncia alla DNA e la relativa richiesta di iscrizione al campionato di DNC. La societ\u00e0 si iscrisse in C regionale e costru\u00ec un roster interamente formato da giocatori locali.\nAlla fine della stagione rinunci\u00f2 all'iscrizione della squadra al campionato di C regionale, iscrivendosi alla Prima Divisione provinciale, ultimo livello dei campionati di basket. Alla fine della stagione 2013-14 si ritir\u00f2 dal mondo agonistico della pallacanestro. "}
{"id": "1107847", "revid": "1610933", "url": "https://it.wikipedia.org/wiki?curid=1107847", "title": "Fagiano di monte eurasiatico", "text": ""}
{"id": "1107848", "revid": "1898155", "url": "https://it.wikipedia.org/wiki?curid=1107848", "title": "GUF Pavia", "text": ""}
{"id": "1107850", "revid": "34392", "url": "https://it.wikipedia.org/wiki?curid=1107850", "title": "Edimes Pavia", "text": ""}
{"id": "1107851", "revid": "767487", "url": "https://it.wikipedia.org/wiki?curid=1107851", "title": "Rapporto di mescolanza", "text": "Il rapporto di mescolanza \u00e8 il rapporto tra la massa mv di vapore acqueo e la massa ms d'aria secca contenute in una certa massa d'aria umida m (miscela aria-vapore acqueo):\nGeneralmente s'intende come un rapporto tra i chilogrammi di vapore acqueo e i chilogrammi di aria secca. Dato per\u00f2 che la massa di vapore totale contenuta nell'atmosfera \u00e8 generalmente bassa, il rapporto di mescolanza si esprime spesso in grammi di vapore acqueo per chilogrammo d'aria secca. Per esempio se vi sono 5 g di vapore acqueo in 1\u00a0kg di aria umida:\nTale rapporto pu\u00f2 essere espresso anche cos\u00ec:"}
{"id": "1107853", "revid": "156341", "url": "https://it.wikipedia.org/wiki?curid=1107853", "title": "Associazione Basket Cavezzo", "text": ""}
{"id": "1107854", "revid": "1317408", "url": "https://it.wikipedia.org/wiki?curid=1107854", "title": "La sedia di Vincent", "text": ""}
{"id": "1107855", "revid": "156341", "url": "https://it.wikipedia.org/wiki?curid=1107855", "title": "Associazione Sportiva Ginnastica Comense 1872", "text": ""}
{"id": "1107858", "revid": "1924342", "url": "https://it.wikipedia.org/wiki?curid=1107858", "title": "Some Hearts", "text": "Some Hearts \u00e8 il disco di debutto della cantante statunitense Carrie Underwood, uscito negli Stati Uniti e in Canada il 15 novembre 2005.\nL'album \u00e8 stato anticipato dal singolo \"Inside Your Heaven\", che ha debuttato alla posizione numero 1 della Billboard Hot 100.\nIl secondo singolo \u00e8 stato \"Jesus, Take the Wheel\", il quale \u00e8 restato alla numero 1 della classifica country per 6 settimane.\nIl terzo ed il quarto singolo estratto dall'album sono stati \"Don't Forget to Remember Me\" e \"Before He Cheats\", ad oggi ancora la maggiore hit di Carrie Underwood, hanno raggiunto la posizione numero 2 e numero 1.\nAnche l'ultimo singolo estratto, \"Wasted\", ha raggiunto la posizione numero 1.\nNel 2016 l'album ha raggiunto le 8 milioni di copie vendute nei soli Stati Uniti, arrivando alle 10 milioni vendute mondialmente. diventando l'album di maggior successo di Carrie Underwood."}
{"id": "1107862", "revid": "1318658", "url": "https://it.wikipedia.org/wiki?curid=1107862", "title": "Mario Baratta", "text": "Tra i suoi molteplici interessi spicca in particolare la sismologia storica, disciplina di cui \u00e8 considerato il fondatore.\nLa vita.\nStudi\u00f2 scienze naturali a Torino e a Pavia, ove, sotto la guida di Torquato Taramelli, si laure\u00f2 nel 1890. Dallo studio fisico dei fenomeni sismici il suo interesse si spost\u00f2, fin dai primi anni, allo studio storico dei terremoti. Pubblic\u00f2 nel \"Bollettino della Societ\u00e0 Geologica\" (nel 1890, nell'anno stesso della laurea) gli \"Appunti storici sulle teorie sismico-chimiche\" e la \"Contribuzione alla teorie dei terremoti\".\nTra il 1891 e il 1896 fu a Roma in qualit\u00e0 di assistente presso l'Ufficio Centrale di Meteorologia e Geodinamica, ma successivamente prefer\u00ec ritornare a Voghera, dedicandosi, pi\u00f9 che allo studio sul campo, al pi\u00f9 \"casalingo\" ma, nel suo caso, assai pi\u00f9 produttivo, studio storico dei fenomeni naturali. Questa specializzazione, praticamente da lui creata, unita al suo rigore scientifico, gli diedero in breve grande fama.\nDal 1903 fu professore di Geografia Fisica presso l'Universit\u00e0 degli Studi di Pavia, nella quale dal 1915 alla morte fu ordinario di Geografia, e dal 1922 anche preside della Facolt\u00e0 di Lettere. Collabor\u00f2 con l\"'Istituto Geografico De Agostini\" di Novara per la diffusione della cultura geografica in Italia attraverso la rivista \"La geografia\", di cui fu direttore e nella quale vennero pubblicati i contributi di Luigi Visintin sulla nuova impostazione da dare alla cartografia italiana. Anche durante il periodo fascista (movimento politico cui il Baratta aveva fin dall'inizio aderito con entusiasmo, credendo di trovarvi la prosecuzione degli ideali mazziniani tra cui era cresciuto) fu il punto di riferimento della vita culturale locale di Pavia, dove nel 1923 fu anche Presidente del Consiglio provinciale.\nStabilitosi in una villa sulle colline di Casteggio, paese alle cui antichit\u00e0 dedic\u00f2 un saggio (\"Clastidium\", 1932) che testimonia l'ulteriore spostamento dei suoi interessi verso gli studi di geografia storica e di storia, vi si spense prematuramente nel 1935.\nLe opere.\nL'opera \"I terremoti d'Italia\" (Fratelli Bocca Editori, Torino, 1901), che ebbe il giovane Baratta come maggior contributore, contiene la descrizione pi\u00f9 dettagliata possibile di ben 1364 terremoti avvenuti in Italia nei duemila anni precedenti. Nello stesso anno il Baratta pubblic\u00f2 la \"Carta sismica d'Italia\" (la seconda edizione del 1935 fu da lui diretta poco prima della morte), che doveva essere nella sua intenzione il primo tassello di un atlante sismico del globo. Fu sempre lui a dare la pi\u00f9 minuziosa descrizione, pochi anni dopo, della catastrofe sismica che distrusse nel 1908 Messina e Reggio di Calabria.\nLa sua predilezione per la geografia storica lo port\u00f2 anche a studiare le implicazioni cartografiche, geografiche e geologiche dell'opera di Leonardo da Vinci, su cui scrisse numerosi saggi; ed estese questo interesse ad altri autori e cartografi antichi. Questi studi gli permisero altres\u00ec di ricostruire l'aspetto antico di diversi territori (importanti contributi diede in particolare per la zona del Delta del Po).Notevole fu anche la sua opera cartografica: oltre ad avere elaborato la Carta sismica d'Italia, collabor\u00f2 con Luigi Visintin alle prime edizioni del \"Grande Atlante Geografico De Agostini\" ed all'\"Atlante della produzione e dei commerci\", con Plinio Fraccaro e Luigi Visintin all'\"Atlante Storico\" dell'Istituto Geografico De Agostini. Il \"Grande Atlante\" testimonia la precoce intuizione degli autori nel rappresentare cartograficamente una grande variet\u00e0 di fenomeni, non solo fisici. Infatti gi\u00e0 nella prima edizione del '22 conteneva varie carte tematiche innovatrici, soprattutto economiche e storiche (cfr. cambiamenti della carta geografica dopo la prima guerra mondiale). Baratta dedic\u00f2 altres\u00ec diversi saggi a temi economici e di geografia economica.\nIl fondo librario e cartografico.\nAppassionato bibliofilo, Baratta raccolse un'ingente biblioteca personale che, dopo la sua morte, il figlio don\u00f2 all'Universit\u00e0 di Pavia dove \u00e8 attualmente conservata presso la Biblioteca di Studi Umanistici.\nStudioso puntuale e sistematico, Baratta inizi\u00f2 a raccogliere i volumi della sua biblioteca privata in giovane et\u00e0, molto probabilmente prima della sua laurea (1890) e sicuramente prima del suo insediamento come docente a Pavia, nel 1903: risalgono infatti al 1898 i primi timbri databili con certezza (\u201cMario Baratta \u2013 9 Nov. 1898 - Voghera\u201d), con cui egli aveva contrassegnato un primo nucleo di opere: lo stesso timbro, che si differenzia solo per la datazione riportata al centro, anno per anno identifica i volumi che entrano a far parte della sua collezione almeno fino al 1915.\nL'anno dopo la morte dello studioso, avvenuta nel 1935, in una lettera al Rettore Paolo Vinassa de Regny, il figlio di Baratta espresse il desiderio di donare all'allora Istituto di Geografia gran parte dei libri e delle numerose carte geografiche appartenuti al padre, a condizione che venissero conservati e riuniti in una sala dell'Istituto e identificati dalla scritta \u201cDonazione del Prof.re Mario Baratta\u201d. Nella medesima lettera si richiedeva che l'intermediario della transazione fosse l'allora preside della Facolt\u00e0 di Lettere, Plinio Fraccaro. La donazione venne immediatamente accettata, e il fondo fu opportunamente sistemato nella biblioteca.\nInizialmente fu catalogato su schede cartacee, ancora oggi conservate in uno schedario in ferro collocato presso il Fondo; recentemente \u00e8 stato ricatalogato e conta attualmente in oltre 5400 titoli tra volumi monografici ed opuscoli estratti da periodici (raccolti in 110 scatole). A ci\u00f2 si aggiunge il materiale non ancora catalogato, in particolare alcuni manoscritti, alcune riproduzioni di dispense di corsi universitari, numerose carte geografiche disegnate a mano, litografie e stampe per un totale di 17 cartelle suddivise in 6 cassetti.\nI volumi del fondo sono contrassegnati 15 tipi di identificativi, tra etichette, \"ex libris\" e timbri, compreso quello apposto dalla biblioteca dopo l'accettazione (\u201cFondo Baratta\u201d). Si presume che l'adozione di diverse tipologie di identificativi abbia accompagnato l'evolversi della carriera dello studioso: ve ne sono infatti alcune che riportano il nome semplice, mentre altre presentano il titolo \"dottor\". Mentre i timbri si differenziano per l'uso di caratteri e inchiostri diversi, etichette ed \"ex libris\", pur nelle sostanziali differenze, sono accomunati da uno spazio destinato ad accogliere il numero d'ingresso o la collocazione del volume. Il pi\u00f9 frequente \u00e8 quello, descritto da Jacopo Gelli ed Egisto Bragaglia, rettangolare con una tessitura a nodi leonardeschi intorno ad un doppio circolo con il nome dell'autore e un riquadro dove in alcuni casi \u00e8 stampato il numero della collocazione: questo \"ex libris\" \u00e8 riprodotto anche in 2 formati pi\u00f9 piccoli.\nDa un punto di vista tematico, si tratta di materiale di studio e di approfondimento delle tematiche care a Baratta, incentrate sulla situazione idrogeologica dell'Italia, la meteorologia, la didattica della geografia e, in particolare, lo studio e la storia dei fenomeni sismici in Italia alla base di opere come la \"Carta sismica d'Italia\", \"Sulle aree sismiche italiane\" (Voghera 1901) e, infine, \"I terremoti in Italia\" (Firenze 1936). Tra le opere di maggior rilievo, la bibliografia pressoch\u00e9 completa dei geologi Torquato Taramelli e Federico Sacco, del sismologo Giuseppe Mercalli, del fisico Luigi Palazzo, dell'astrofisico Annibale Ricc\u00f2 e di altri numerosi studiosi delle scienze della terra. Un piccolo nucleo di testi antichi, editi tra il 1626 e il 1830, riguarda nello specifico studi storici di sismologia con specifici riferimenti alle aree del Vesuvio e dell'Etna."}
{"id": "1107865", "revid": "1186766", "url": "https://it.wikipedia.org/wiki?curid=1107865", "title": "Lorusso (cognome)", "text": ""}
{"id": "1107866", "revid": "339392", "url": "https://it.wikipedia.org/wiki?curid=1107866", "title": "Gruppo Sportivo Libertas Trogylos Basket", "text": ""}
{"id": "1107869", "revid": "38601", "url": "https://it.wikipedia.org/wiki?curid=1107869", "title": "Rennina", "text": ""}
{"id": "1107870", "revid": "2056951", "url": "https://it.wikipedia.org/wiki?curid=1107870", "title": "Maeglin", "text": ""}
{"id": "1107871", "revid": "991694", "url": "https://it.wikipedia.org/wiki?curid=1107871", "title": "Aredhel", "text": ""}
{"id": "1107872", "revid": "1679129", "url": "https://it.wikipedia.org/wiki?curid=1107872", "title": "Phoenix Technologies", "text": "La Phoenix Technologies Ltd (NASDAQ: PTEC) \u00e8 una azienda produttrice di software per BIOS. Fondata nel 1979 ed ha la sua sede principale a Boston.\nIn collaborazione con l'IBM ha sviluppato la specifica El Torito.\nHyperSpace.\nNel novembre del 2007 l'azienda ha presentato la tecnologia HyperSpace in grado di estendere le funzionalit\u00e0 dei firmware EFI.\nTramite questa tecnologia \u00e8 possibile utilizzare lettori multimediali, messaggistica istantanea, VoIP, programmi per la gestione del sistema o collegarsi alla rete sia tramite cavo che senza fili. HyperSpace contiene anche un gestore di macchine virtuali denominato HyperCore, basato su Linux.\nI rivali di questa tecnologia sono: FlashMate, di Silicon Storage Technology, Insyde Software e SplashTop, di DeviceVM (quest'ultima implementata da ASUS)."}
{"id": "1107874", "revid": "1573940", "url": "https://it.wikipedia.org/wiki?curid=1107874", "title": "Oratorio di San Marco (Prato)", "text": "L'oratorio di San Marco di Prato sorge in piazza San Marco.\nL'edificio risale al XII secolo. Questo conserva la facciata in pietra alberese, con trasformazioni secentesche che interessarono anche gli interni (in particolare l'altare). All'esterno si trova un portale con timpano ad arco, tre finestre centinate e un rosoncino centrale, sotto la forma a capanna del tetto con spioventi. Oggi la chiesa non \u00e8 pi\u00f9 officiata.\nL'edificio attualmente ospita la sede di Prato dell'Unitalsi."}
{"id": "1107881", "revid": "1573940", "url": "https://it.wikipedia.org/wiki?curid=1107881", "title": "Lasioptera", "text": "Lasioptera \u00e8 un genere di ditteri della famiglia Cecidomyiidae (sottofamiglia Cecidomyiinae, trib\u00f9 Lasiopterini). Comprende specie galligene o predatrici.\nSistematica.\nAlcune specie del genere \"Lasioptera\":"}
{"id": "1107883", "revid": "712828", "url": "https://it.wikipedia.org/wiki?curid=1107883", "title": "Anglachel", "text": ""}
{"id": "1107886", "revid": "339392", "url": "https://it.wikipedia.org/wiki?curid=1107886", "title": "Mondiali di calcio Germania 2006/Qualificazioni", "text": ""}
{"id": "1107892", "revid": "339392", "url": "https://it.wikipedia.org/wiki?curid=1107892", "title": "Anguirel", "text": ""}
{"id": "1107910", "revid": "1573940", "url": "https://it.wikipedia.org/wiki?curid=1107910", "title": "Chiesa di Santa Maria in Castello (Prato)", "text": "La ex-chiesa di Santa Maria in Castello di Prato sorge nell'omonima piazza.\nStoria e descrizione.\nTestimoniata sin dall'XI secolo presso il muro dell'antico castello di Prato, era la chiesa pi\u00f9 importante del primitivo \"Castrum Prati\". Vi si conservava una pala di Fra Bartolomeo, \"Assunzione della Vergine con san Giovanni Battista e santa Caterina d'Alessandria\", ora al Museo nazionale di Capodimonte a Napoli.\nSoppressa nel 1783, venne trasformata in un palazzo, sulla cui facciata \u00e8 stata rimessa in vista la muratura in alberese della chiesa (sono riconoscibili tracce del portone d'ingresso e del soprastante occhio circolare)."}
{"id": "1107916", "revid": "6606", "url": "https://it.wikipedia.org/wiki?curid=1107916", "title": "Pelagia Bere\u017ea di Ustjug", "text": "\u00c8 venerata come santa dalla Chiesa ortodossa russa.\nBiografia.\nPoche informazioni sono giunte di Pelagia prima dell'inizio della sua vita ascetica. Di famiglia medio-borghese, rimasta vedova decise in et\u00e0 avanzata di dedicarsi interamente alla vita di \"Stolta in Cristo\", cos\u00ec com'erano chiamati coloro i quali simulando pazzia, vivendo in povert\u00e0 e pregando incessantemente ritenevano di poter prendere parte alla Passione di Ges\u00f9.\nDurante tale periodo della sua vita le sue agiografie raccontano di come vivesse in povert\u00e0, dividendo quel poco che le era donato in elemosina con i poveri della citt\u00e0, e dormendo sempre sopra di un'asse di legno o di una stufa. Disprezzata dai suoi concittadini per la povert\u00e0 che ostentava per la strada e venerata da altri che la ritenevano dotata del potere della chiaroveggenza, Pelagia fu a Ustjug una dei numerosi esponenti del movimento ascetico degli Stolti, che in passato aveva dato alla citt\u00e0 santi importanti quali San Procopio di Ustiug. La particolarit\u00e0 del soprannome Bere\u017ea (che in russo significa betulla) deriva dal suo patronimico Berezina.\nMiracoli e leggende devozionali.\nL'agiografia della santa riporta una serie di miracoli, per la maggior parte legati a una sua presunta capacit\u00e0 di predire eventi futuri, di cui di seguito se ne elencano i pi\u00f9 significativi:"}
{"id": "1107920", "revid": "2083832", "url": "https://it.wikipedia.org/wiki?curid=1107920", "title": "Nicola Rossi-Lemeni", "text": "Biografia.\nDi padre italiano e madre russa, avvi\u00f2 dapprima gli studi legali per poi dedicarsi al canto, dapprima sotto la guida della madre ed in seguito con Cusinati a Verona.\nDebutt\u00f2 alla Fenice di Venezia nel 1946 come Varlaam nel \"Boris Godunov\". L'anno successivo, nello stesso ruolo, approd\u00f2 precocemente alla Scala, iniziando una brillante carriera che avr\u00e0 nel teatro milanese la sua sede d'elezione. Oltre alla regolare attivit\u00e0 scaligera durante tutti gli anni cinquanta, svolse un'importante carriera internazionale, con presenze, tra le altre, a Buenos Aires (1949), Royal Opera House di Londra (1952), Metropolitan (1953: \"Faust\" e \"Don Giovanni\"). Si esib\u00ec ripetutamente, soprattutto nella prima parte della carriera, con Maria Callas.\nAffront\u00f2 un repertorio vasto ed eterogeneo, che spaziava dal settecento di Cimarosa, Pergolesi e Mozart (\"Don Giovanni\", \"Le nozze di Figaro\"), al primo ottocento di Rossini (\"L'italiana in Algeri\", \"Il turco in Italia\", \"Mos\u00e8\"), Bellini (\"I puritani\", \"Norma)\" e Donizetti (\"L'elisir d'amore\", \"Anna Bolena\" nella storica ripresa \"callasiana\" del 1957), fino a Verdi (\"Don Carlo\", \"La forza del destino\", \"I vespri siciliani\"). Sostenne inoltre, grazie anche alla padronanza della lingua, il ruolo principale nel \"Boris\". Un cenno a parte merita il suo rapporto elettivo con Ildebrando Pizzetti, che scrisse ben nove opere basandosi specificatamente sulla sua vocalit\u00e0; carismatico, in particolare, il suo \"Assassinio nella cattedrale\", eseguito nella prima mondiale alla Scala il 1\u00ba marzo 1958.\nCondusse anche un'apprezzata attivit\u00e0 di poeta e pittore. Dopo essere stato coniugato con la figlia del maestro Tullio Serafin, spos\u00f2 in seconde nozze il soprano Virginia Zeani, con cui fece coppia frequentemente anche sul palcoscenico.\nDopo il ritiro dalle scene si dedic\u00f2 all'insegnamento presso l'Universit\u00e0 di Bloomington nell'Indiana; fra i suoi allievi vi fu Vivica Genaux."}
{"id": "1107923", "revid": "287204", "url": "https://it.wikipedia.org/wiki?curid=1107923", "title": "Th\u0101bit ibn Qurra", "text": "Biografia.\nOriginario dell'alta valle dell'Eufrate, apparteneva alla comunit\u00e0 Sabea di religione mandea. Th\u0101bit ibn Qurra' parlava come lingua natia l'aramaico che, nella sua variante occidentale, viene definita siriaco.\nAnche suo figlio Sinan ibn Thabit, fu matematico e astronomo, oltre che medico.\nInizialmente svolse la professione di cambiavalute (\"sarr\u0101f\") ma la sua vita cambi\u00f2 radicalmente quando incontr\u00f2 Mu\u1e25ammad bin M\u016bs\u0101, il pi\u00f9 anziano dei celebri Ban\u016b M\u016bs\u0101, una famiglia di matematici attiva a Bassora. Mu\u1e25ammad infatti intu\u00ec subito che, dietro la sua abilit\u00e0 aritmetica, si celava uno spiccato talento matematico e lo convinse a dedicarsi a questi studi. Lo port\u00f2 quindi con s\u00e9 a Baghdad e lo fece suo allievo. Th\u0101bit ibn Qurra' studi\u00f2 matematica (\"hi\u1e63\u0101b\"), astronomia (\"\u02bfilm al-falak\") e filosofia (\"falsafa\").\nL'arabo divenne la sua seconda lingua, che us\u00f2 per scrivere tutte le sue opere. Famoso per i suoi trattati di meccanica, astronomia, matematica pura e geometria, Th\u0101bit ibn Qurra' fu pioniere dell'algebra geometrica e propose teorie che portarono allo sviluppo della geometria non-euclidea, della trigonometria sferica, del calcolo integrale e della teoria dei numeri reali. Studi\u00f2 alcune sezioni coniche (parabola ed ellisse), il calcolo integrale (algoritmi per il calcolo delle superficie e volumi dei solidi) e la statica.\nScrisse l\"Opuscolo sui numeri amicabili\" e compose una \"Esposizione concisa della \"Metafisica\" di Aristotele\". La copia pi\u00f9 antica degli \"Elementi\" di Euclide risale al IX secolo, e Th\u0101bit ibn Qurra' ne fece una nuova traduzione pochi decenni pi\u00f9 tardi.\nMentre Euclide aveva lasciato del tutto da parte i numeri amicabili, Th\u0101bit ibn Qurra', stabilendo le condizioni che consentono d'individuare le coppie di numeri amicabili, diede la dimostrazione di quello che sarebbe divenuto il grande teorema sull'argomento. I greci conoscevano una sola coppia di numeri amicabili, cio\u00e8 il 220 e il 284; i matematici arabi, dal canto loro, ne scopriranno altre, tra cui 17296 e 18416 (nota col nome di \"coppia di Fermat\" perch\u00e9 Pierre de Fermat la riscopr\u00ec parecchi secoli pi\u00f9 tardi), e la coppia , (conosciuta sotto il nome di \"coppia di Cartesio\", perch\u00e9 Cartesio la riscopr\u00ec alcuni secoli dopo).\nTradusse uno studio di Archimede per la costruzione di un ettagono regolare. Lavor\u00f2 alla teoria dei numeri ed estese il loro uso per descrivere le proporzioni tra elementi geometrici. Secondo Copernico Th\u0101bit determin\u00f2 la lunghezza dell'anno sidereo in 365 giorni, 6 ore, 9 minuti e 12 secondi, sbagliando di appena tre secondi.\nSolo alcune delle sue opere si sono conservate nella forma originale. \nL'attivit\u00e0 di traduzione.\nLa sua conoscenza del greco antico e la curiosit\u00e0 scientifica lo indussero a tradurre, in tutto o in parte, varie opere dei matematici greci. \nTra esse si ricordano: \nRivedette inoltre varie traduzioni mal fatte da altri, tra cui gli \"Elementi\" di Euclide e l\"Almagesto\" di Claudio Tolomeo."}
{"id": "1107930", "revid": "85405", "url": "https://it.wikipedia.org/wiki?curid=1107930", "title": "Sant'Andrea di Costantinopoli", "text": ""}
{"id": "1107931", "revid": "125084221", "url": "https://it.wikipedia.org/wiki?curid=1107931", "title": "Madman Across the Water", "text": "Madman Across the Water \u00e8 il sesto album (e il quarto in studio) dell'artista britannico Elton John, pubblicato il 5 novembre 1971.\nIl disco.\nL'album fu registrato in tempi brevissimi ed \u00e8, insieme a \"Tumbleweed Connection\", il picco qualitativamente pi\u00f9 alto della produzione di Elton John. Evidentissimi i grandi arrangiamenti orchestrali di Paul Buckmaster; il produttore \u00e8 ancora una volta Gus Dudgeon. Realizzato in buona parte nell'arco di una quindicina di giorni, nella pausa tra un tour e il successivo, \u00e8 la dimostrazione dello stato di grazia del duo John/Taupin in quegli anni: i brani sono semplicemente geniali, anche sul piano tecnico, rasentano la perfezione stilistica, e l'ermeticit\u00e0 dei testi di Bernie Taupin spicca in molte canzoni. Pezzi come, per esempio, \"Tiny Dancer\", \"Levon\", \"Madman Across the Water\", \"Indian Sunset\", \"Holiday Inn\" e \"Goodbye\" sono unanimemente considerate dei capolavori e sono molto lodate da larghissima parte della critica. La title - track doveva essere originariamente inclusa nel precedente album \"Tumbleweed Connection\". Tuttavia fu messa da parte e venne infine inserita nel disco successivo, a cui diede anche il titolo. Uno dei demo del pezzo realizzato nelle sessioni di \"Tumbleweed\" pu\u00f2 essere ascoltato nella raccolta del 1992 \"Rare Masters\".\nAlcuni tra i pi\u00f9 grandi session men dell'epoca furono chiamati ad accompagnare Elton, che intanto era notevolmente sotto pressione a causa dell'enorme e improvviso successo che gli era cascato addosso in meno di due anni.\nCuriosamente, l'album fu, inizialmente, quasi ignorato dalla critica e dal pubblico; solo pi\u00f9 tardi, arriv\u00f2 a raggiungere l'ottavo posto nella classifica degli Stati Uniti e il 41\u00b0 in quella del Regno Unito (in Italia raggiunse il quattordicesimo posto).\nAl giorno d'oggi viene considerato un album fondamentale, non solo nella discografia di Elton John, ma anche nell'intera storia del rock.\nTracce.\nTutte le canzoni dell'album sono firmate Elton John/Bernie Taupin.\nClassifiche.\nAlbum\nSingoli"}
{"id": "1107932", "revid": "111319", "url": "https://it.wikipedia.org/wiki?curid=1107932", "title": "Amy van Dyken", "text": ""}
{"id": "1107933", "revid": "184755", "url": "https://it.wikipedia.org/wiki?curid=1107933", "title": "Oratorio di San Sebastiano (Prato)", "text": "L'oratorio di San Sebastiano di Prato sorge in piazza San Domenico.\nStoria e descrizione.\nAppoggiato alla parte posteriore della chiesa di San Domenico, l'oratorio della compagnia di San Sebastiano, del XV secolo, fu ristrutturato nel 1496 dopo la predicazione del Savonarola nella citt\u00e0.\nLa semplice facciata fu rifatta nell'Ottocento; l'interno, coperto da una volta a botte ribassata, conserva interessanti tele del XVII-XVIII secolo, tra cui una notevole pala attribuita a Ridolfo del Ghirlandaio, con \"la Madonna e il Battista che intercedono presso Cristo per Prato\" (dipinta durante la pestilenza del 1530). Vi sono inoltre conservati degli stalli lignei ottocenteschi e un organo in controfacciata (creato da Giacobbe Maria Paoli nel 1838)."}
{"id": "1107934", "revid": "85405", "url": "https://it.wikipedia.org/wiki?curid=1107934", "title": "San Giovanni il Chiomato", "text": ""}
{"id": "1107939", "revid": "1505583", "url": "https://it.wikipedia.org/wiki?curid=1107939", "title": "Clea DuVall", "text": "Biografia.\nNasce a Los Angeles, California, figlia unica di Rosemary e Stephen DuVall. I suoi genitori divorziano quando ha 12 anni e dopo il secondo matrimonio della madre Clea abbandona la scuola per andare a vivere da sola. Decide di voler tentare la carriera da attrice e si iscrive alla Los Angeles County High School of the Arts; contemporaneamente lavora per mantenersi da sola.\nCarriera.\nIl suo debutto avviene con una piccola parte in \"Little Witches\". Il primo lavoro importante \u00e8 rappresentato dal film di Robert Rodriguez \"The Faculty\", del 1998, dove partecipano anche Elijah Wood e Josh Hartnett. In seguito ottiene ruoli principali in diverse produzioni, tra cui \"Ragazze interrotte\", \"The Astronaut's Wife - La moglie dell'astronauta\", \"Kiss Me\", \"Fantasmi da Marte\" e \"Tredici variazioni sul tema\".\nDopo aver partecipato a \"The Laramie Project\", \"Identit\u00e0\" e \"21 grammi\", Clea DuVall prende parte alla serie HBO vincitrice di un Emmy Award \"Carniv\u00e0le\", prodotta in due stagioni dal 2003 al 2005. Intanto recita in \"Helter Skelter\", che le fa guadagnare una nomination ai Satellite Awards e \"The Grudge\", al fianco di Sarah Michelle Gellar.\nNel 2007 appare in \"Zodiac\" di David Fincher, ha inoltre un ruolo nella celebre serie televisiva \"Heroes\". Ha diretto un cortometraggio dal titolo \"It's Not Easy Being Green\", dove recita al fianco di Leisha Hailey e Carla Gallo.\nNel 2012 viene scelta da Ryan Murphy per interpretare la fidanzata di Lana Winters, protagonista della seconda stagione della serie antologica \"American Horror Story\".\nVita privata.\nClea DuVall \u00e8 dichiaratamente lesbica.\nRiconoscimenti.\nFlorida Film Critics Circle Awards\nPhoenix Film Critics Society Awards\nDoppiatrici italiane.\nNelle versioni in italiano delle opere in cui ha recitato, Clea DuVall \u00e8 stata doppiata da:"}
{"id": "1107940", "revid": "85405", "url": "https://it.wikipedia.org/wiki?curid=1107940", "title": "San Michele di Klops", "text": ""}
{"id": "1107944", "revid": "15756", "url": "https://it.wikipedia.org/wiki?curid=1107944", "title": "Davey Boy Smith", "text": "\u00c8 noto per aver lottato per diversi anni nella federazione statunitense World Wrestling Federation e nella giapponese All Japan Pro Wrestling dapprima con il suo vero nome in coppia con suo cugino Dynamite Kid nel tag team noto come \"The British Bulldogs\" e in seguito come wrestler singolo con il nome The British Bulldog.\nLa parola \"Boy\" che appare nel suo nome \u00e8 dovuta a un errore in fase di compilazione del suo certificato di nascita: uno dei suoi genitori confuse il campo \"middle name\" (\"secondo nome\") con \"gender\" (\"sesso\") e vi inser\u00ec \"Boy\".\nSmith inizi\u00f2 i suoi allenamenti come wrestler guidato da Ted Betley a Winwick, in Inghilterra, prima di spostarsi a Calgary, Alberta per allenarsi sotto la guida di Stu Hart nella Stampede Wrestling. Durante i suoi allenamenti con Hart, Smith conobbe Diana, la figlia pi\u00f9 giovane di Stu e di sua moglie Helen; Diana divenne sua moglie nel 1984. Dal loro matrimonio, che termin\u00f2 con il divorzio nel 2000, nacquero Harry (1985) e Georgia (1987).\nCarriera.\nDavey Boy Smith inizi\u00f2 a lottare gi\u00e0 a 16 anni in un programma della Independent Television (ITV) con il nome di Young David, assieme al cugino. Notato dagli scout di Bruce Hart, si trasfer\u00ec in Canada assieme a Billington per allenarsi nella palestra della famiglia Hart, guidato dallo stesso Hart e da Roy Wood. Smith divenne uno dei wrestler di punta della federazione degli Hart, la Stampede Wrestling. Durante la sua permanenza nella SW, Smith ebbe un feud con Dynamite Kid ed il 9 luglio 1982 vinse il suo primo titolo, lo Stampede British Commonwealth Mid-Heavyweight title, sconfiggendo proprio suo cugino.\nNel 1983 Smith debutt\u00f2 nella New Japan Pro-Wrestling partecipando ad un feud che vedeva coinvolti Billington e The Cobra (George Takano) culminato in un match il 7 febbraio 1984 per l'NWA Jr. Heavyweight Championship. Al termine del feud, Smith e Billington iniziarono a lottare in coppia sia nella New Japan che nella Stampede Wrestling con il nome British Bulldogs. Nel 1984 i Bulldogs fecero una mossa che lasci\u00f2 senza parole il mondo del puroresu: i due abbandonarono la NJPW per passare alla sua pi\u00f9 accesa rivale, la All Japan Pro Wrestling; il loro approdo coincise con l'inizio dell'annuale Tag Team tournament della federazione. I Bulldogs impressionarono tutti per le loro capacit\u00e0 sul ring ed attirarono su di loro l'interesse della World Wrestling Federation.\nWorld Wrestling Federation (1985-1988).\nI Bulldogs, assieme al cognato di Smith Bret Hart e a Jim Neidhart furono trasferiti dalla SW alla WWF in concomitanza con l'acquisto da parte di Vince McMahon della federazione canadese; dapprima al duo fu concesso di lottare anche per la AJPW, ma ben presto McMahon riusc\u00ec a fare suo il duo con un contratto di esclusiva.\nNella WWF i Bulldogs iniziarono un lungo feud con Bret Hart e Jim Neidhart, conosciuti come la Hart Foundation. Ebbero anche un feud con i Dream Team (Greg Valentine e Brutus Beefcake). A WrestleMania 2, accompagnati da Captain Lou Albano e Ozzy Osbourne, i Bulldogs sconfissero il Dream Team e conquistarono i WWF World Tag Team Championship. I Bulldogs difesero il titolo per circa nove mesi contro i Dream Team ed il duo formato da Nikolai Volkoff e The Iron Sheik. Nel gennaio 1987, furono costretti a perdere le cinture contro la Hart Foundation a causa di un grave infortunio alla schiena occorso a Dynamite Kid.\nAl loro ritorno sul ring ai Bulldogs fu affidata una mascotte, un vero bulldog di nome Matilda. Lottarono in diversi feud: con gli Islanders (che secondo le storyline avevano rapito il cane), con i Demolition e con i Rougeau Brothers.\nPoco tempo dopo, in seguito ad una vera rissa nel backstage tra Billington e Jacques Rougeau, i Bulldogs decisero di lasciare la WWF. Nello scontro causato da uno scherzo di Curt Hennig (Mr. Perfect), Rougeau ruppe due denti a Billington con un tirapugni e la federazione lo obblig\u00f2 a pagargli il conto del dentista.\nRitorno alla Stampede ed alla All Japan (1989-1990).\nI Bulldogs tornarono a lottare nella Stampede Wrestling e nella All Japan Pro Wrestling. Il management della Stampede sper\u00f2 che con il ritorno dei Bulldogs la situazione di crisi della federazione potesse migliorare ma l'effetto sperato non fu raggiunto. Fu presa la decisione di non far lottare pi\u00f9 i due insieme; ci\u00f2 caus\u00f2 problemi con il proprietario della All Japan, Shohei Baba, il quale continu\u00f2 a proporre i wrestler nei propri show come un tag team. Il 4 luglio del 1989 Smith, assieme ai wrestler Chris Benoit, Ross Hart e Jason the Terrible (Karl Moffatt), furono vittime di un serio incidente automobilistico. Smith, che non indossava la cintura di sicurezza nell'occasione, ruppe il parabrezza con la testa e ricevette cento punti di sutura. Smith riprese in seguito a lottare assieme a Billington nei British Bulldogs per la All Japan, scontrandosi con altri tag team come Joe e Dean Malenko, Kenta Kobashi e Tsuyoshi Kikuchi e Nasty Boys.\nIl rapporto tra Smith e Billington inizi\u00f2 tuttavia a deteriorarsi e Smith lasci\u00f2 la All Japan per tornare nella WWF.Smith dichiarer\u00e0 anni dopo in un'intervista che Mc Mahon vol\u00f2 dagli States per farlo tornare in WWF insieme al cugino e riformare il Tag Team dei British Bulldogs, ma Dynamite Kid, per i rapporti ormai logori con lo stesso Smith e per quanto accaduto l'anno precedente con i Rougeau, rifiut\u00f2 e rimase in Giappone.\nWorld Wrestling Federation (1990-1992).\nIl suo secondo periodo nella WWE vide Smith lottare con il nome \"The British Bulldog\". Nei due anni successivi, Smith fu considerato un mid carder, intraprendendo feud con The Warlord e Mr. Perfect. Smith raggiunse una discreta popolarit\u00e0 negli Stati Uniti ma divenne una vera e propria stella nel suo paese natale, dove le trasmissioni della WWF su Sky Network iniziavano a raccogliere un buon successo. Nel 1992 la WWF decise di tenere l'annuale pay-per-view SummerSlam nello stadio di Wembley a Londra. Il main event dello show vide Smith (accompagnato sul ring dal futuro campione indiscusso dei pesi massimi Lennox Lewis) sfidare Bret Hart in un match per l'Intercontinental Championship detenuto da Hart. Davanti ad 80.000 persone Smith vinse il titolo, disputando un match che molti wrestler ritengono il migliore della sua carriera. Poco tempo dopo, Smith perse il titolo in favore di Shawn Michaels e venne svincolato dalla WWF.\nL'inglese venne allontanato per via dello scandalo steroidi che in quel periodo pervase la WWF, comportando la cacciata di molti atleti dai fisici culturistici, tra cui lo stesso Smith e Ultimate Warrior.\nWorld Championship Wrestling (1993).\nSmith pass\u00f2 alla World Championship Wrestling nel 1993, utilizzando come nome Davey Boy Smith, poich\u00e9 \"British Bulldog\" era un trademark della WWF. Affront\u00f2 feud contro Sid Vicious e Big Van Vader; sfid\u00f2 quest'ultimo a Slamboree 1993 per il World Heavyweight Championship e diede vita ad un'alleanza di discreto successo con Sting. Nello stesso anno venne riportata la notizia che il wrestler ebbe un alterco con un uomo in un bar che stava facendo delle avances a sua moglie; a ci\u00f2 segu\u00ec un procedimento legale. Ci\u00f2 non piacque alla WCW che termin\u00f2 il suo contratto con il wrestler. Stando a quanto dichiarato in seguito da suo figlio Harry, Smith avrebbe avuto una disputa circa i proventi del merchandising e ci\u00f2 determin\u00f2 il suo allontanamento.\nLavor\u00f2 per qualche federazione indipendente in Gran Bretagna per poi tornare nella WWF.\nWorld Wrestling Federation (1994-1997).\nSmith fece il suo ritorno nella WWF a SummerSlam 1994, venendo immediatamente coinvolto nel feud in corso tra Bret Hart e suo fratello Owen. Davey Boy prese le parti di Bret e lott\u00f2 in coppia con lui contro Owen e Jim Neidhart in diversi match. Nella Royal Rumble 1995, Smith fu l'ultimo uomo ad essere eliminato, scaraventato oltre la terza corda da Shawn Michaels. In seguito, Smith inizi\u00f2 a lottare in tag con Lex Luger negli \"Allied Powers\". Il team non raggiunse un grande successo e Luger ben presto torn\u00f2 alla WCW. Con la partenza di Luger, Smith pass\u00f2 heel dopo aver aggredito Diesel, in balia di un' aggressione da parte dei Men on a Mission, fingendo inizialmente di soccorrerlo. Entr\u00f2 nella stable \"Camp Cornette\", guidata da Jim Cornette e della quale facevano gi\u00e0 parte Owen Hart e Yokozuna. Avrebbe dovuto entrarci direttamente, sempre a Summerslam, in un match di coppia, con in palio le cinture, tradendo Lex Luger per passare dalla parte degli avversari, ossia i campioni Owen Hart e Yokozuna. L' incontro fu cancellato per dare spazio ad altri tag team che in quel periodo comparivano poco negli spettacoli televisivi, e Lex Luger era gia intenzionato a tornare in WCW dopo Summerslam. Smith quindi partecip\u00f2 al main event di In Your House 4 contro l'allora WWF Heavyweight Champion Diesel. Due mesi dopo Smith partecip\u00f2 ad un secondo main event, di nuovo nel corso di un pay-per-view \"In Your House\"; in questa occasione sfid\u00f2 il nuovo WWF Champion Bret Hart, disputando nuovamente un ottimo match. Ma a differenza di Summerslam 1992, stavolta fu suo cognato a prevalere, mantenendo la cintura.\nNel 1996, con la conquista del World Championship da parte di Shawn Michaels, la WWF studi\u00f2 un feud per mettere di fronte Michaels e Smith; secondo la kayfabe la moglie di Smith, Diana, accus\u00f2 Michaels di averla picchiata, scatenando l'ira di Smith. I due si sfidarono ad \"In Your House: Beware of Dog\" in un match che termin\u00f2 con un pareggio. Il rematch avvenne nel corso di King of the Ring 1996 e fu Michaels a vincere un incontro considerato molto godibile. A Summerslam del 1996 perse il match contro Sycho Sid, che sostituiva Ultimate Warrior. Era in programma difatti l'incontro proprio contro il guerriero, rientrato a Wrestlemania XII. Questi per\u00f2 lasci\u00f2 dopo soli tre mesi per forti contrasti con la dirigenza.\nIn seguito Smith form\u00f2 un tag team con suo cognato Owen Hart, conquistando velocemente il World Tag Team Championship dagli The Smoking Gunns. Il team difese le cinture contro altri team, come Doug Furnas e Phil LaFon, Vader e Mankind ed i The Legion of Doom. Nel 1997 la WWF cre\u00f2 l'European Championship e Smith fu il primo a conquistarlo sconfiggendo Owen nella finale di un torneo. Owen e Smith si allearono in seguito a Bret Hart, Jim Neidhart e Brian Pillman per dare vita alla Hart Foundation, una stable heel che ebbe un feud con Stone Cold Steve Austin ed altri wrestler statunitensi, creando una spaccatura tra fan canadesi, schierati accanto alla Hart Foundation, e fan statunitensi, aspreamente avversi alla stable. Smith ed Owen persero i World Tag Team Titles in favore di Austin e Michaels. In seguito al momentaneo abbandono della WWF da parte di Michaels, dovuto ad un alterco verificatosi nel backstage con Bret Hart, le cinture di coppia furono rese vacanti e venne organizzato un torneo per assegnarle. Owen e Smith arrivarono in finale ma persero contro Austin e Dude Love.\nSmith inizi\u00f2 un feud con Ken Shamrock per l'European Championship e perse la cintura contro Shawn Michaels nel corso del Pay-per-view One Night Only, svoltosi in terra inglese. Nell'occasione fu deciso che l'incontro Smith - Michaels sarebbe stato il main event della card. Michaels convinse McMahon dell'opportunit\u00e0 di fargli vincere la cintura, poich\u00e9 ci\u00f2 avrebbe creato una base perfetta sia per il suo futuro match contro Bret Hart, sia per il rematch contro Smith al prossimo pay-per-view inglese. Smith accett\u00f2 bench\u00e9 riluttante; i fans presenti all'evento, che tributarono un'ovazione a Smith, resero palese il loro disappunto seppellendo di \"booh\" Michaels fuori dall'arena e scagliando spazzatura sul ring. Questa fu l'unica occasione in cui Smith perse in una card della WWE nel Regno Unito.\nIn seguito allo Screwjob di Montreal di Survivor Series 1997 Smith, assieme a Bret Hart e Jim Neidhart, lasci\u00f2 la WWF per passare nuovamente alla WCW. Ma a Screwjob in corso, Bulldog si infortun\u00f2 per separare Bret Hart dal tentativo di aggressione ai danni di Vince Mc Mahon, che aveva imbrogliato lo stesso lottatore canadese sul finale del suo ultimo incontro in WWF.\nWorld Championship Wrestling (1998).\nAl suo arrivo nella federazione di Atlanta Smith ebbe immediatamente un feud con Steve McMichael, il quale si lamentava (kayfabe) dell'invasione dei wrestler provenienti da \"Up North\". Smith e Neidhart formarono in seguito un tag team, ma lottarono solo nel corso di Thunder, show secondario della federazione. Ebbero qualche match per il World Tag Team Championship ma non riuscirono mai a vincere la cintura.\nSmith sub\u00ec un infortunio al ginocchio nell'aprile del 1998 che lo costrinse a stare lontano dal ring per un mese. Sub\u00ec un altro gravissimo infortunio il 13 settembre nel corso di Fall Brawl 1998: WarGames nel match disputato assieme a Neidhart contro i Dancing Fools, Disco Inferno ed Alex Wright: mentre subiva una mossa, Smith cadde malamente su una botola sistemata sul ring per permettere a The Warrior di fare un ingresso ad effetto; il risultato fu un'infezione della colonna vertebrale che lo ha portato ad un passo dalla paralisi. Smith fu costretto a restare in ospedale per sei mesi. Durante questo periodo, Smith ricevette tramite corriere espresso una lettera che lo inform\u00f2 che il contratto con la WCW fu dichiarato terminato.\nWorld Wrestling Federation (1999-2000).\nSmith torn\u00f2 per la quarta volta nella WWF nel mese di settembre 1999, poco dopo la drammatica morte di Owen Hart sul ring. Bret Hart si infuri\u00f2 per la decisione. In ottemperanza alla nuova politica dell'Attitude Era, Smith inizi\u00f2 a lottare in jeans invece che con i soliti pantaloni con la Bandiera del Regno Unito e la sua musica di ingresso fu cambiata: non pi\u00f9 \"Rule, Britannia!\", ma un generico pezzo rock.\nIl 7 settembre del 1999 Smith sconfisse Big Boss Man e conquist\u00f2 l'Hardcore Championship. Nel corso della stessa serata rinunci\u00f2 al titolo e lo regal\u00f2 ad Al Snow. Smith inizi\u00f2 a puntare al WWF Championship, tornando di nuovo heel ed iniziando un feud con The Rock. Smith prese parte ad un six men match ad Unforgiven 1999 per il WWF Championship, vinto da Triple H. Con la sconfitta subita da The Rock a \"No Mercy 1999\" Smith fu nuovamente spinto in basso nella card.\nSmith sconfisse D'Lo Brown per l'European Championship il 26 ottobre 1999. Perse il titolo contro Val Venis in un Triple Threat Match ad \"Armageddon 1999\".\nIl 6 maggio del 2000 a Londra, Smith sconfisse Crash Holly conquistando il WWF Hardcore Championship. In una delle ultime apparizioni televisive di Smith, Holly riconquist\u00f2 il titolo nella puntata di SmckDown! dell'11 maggio.\nNei primi mesi del 2000 Diana Smith ottenne il divorzio; a Smith fu affidata la custodia comune dei figli. Nello stesso periodo, Smith entr\u00f2 in una clinica di riabilitazione a spese di Vince McMahon per curare la sua dipendenza dagli analgesici, bench\u00e9 non fosse l'unica droga di cui facesse uso. Fu svincolato dalla WWF poco tempo dopo.\nMorte.\nSmith mor\u00ec il 18 maggio del 2002, all'et\u00e0 di 39 anni, in seguito a un infarto del miocardio mentre era in vacanza nella British Columbia, con Andrea Redding, la sua ragazza nonch\u00e9 ex moglie di suo cognato Bruce Hart. Un'autopsia rivel\u00f2 che il massiccio uso di steroidi pu\u00f2 aver giocato un ruolo nella sua morte; il medico dell'autopsia rifer\u00ec che \"Davey ha pagato il prezzo dell'uso di steroidi e ormoni della crescita\". Prima della sua morte, Smith si stava allenando con l'obiettivo di riprendere la sua carriera di wrestler; aveva gi\u00e0 preso parte ad alcuni tag team match accanto a suo figlio Harry nel weekend precedente."}
{"id": "1107945", "revid": "1671603", "url": "https://it.wikipedia.org/wiki?curid=1107945", "title": "Lancia Aurelia B20", "text": "La Lancia Aurelia \u00e8 un'autovettura prodotta dalla Lancia dal 1950 al 1958, pi\u00f9 in particolare la versione B20 coup\u00e9 viene lanciata nell'aprile del 1951 e termina la sua vita nel 1958.\nLe B20 coup\u00e9: storia e caratteristiche.\nIn occasione del Salone dell'automobile di Torino inaugurato il 2 aprile 1951, la Lancia espone per la prima volta al pubblico la B20, una splendida coup\u00e9 ad alte prestazioni dalla attraente linea \u201cpulita\u201d. Anche se, al momento del lancio, la B20 viene omologata per tre persone (tutte da ospitare sul sedile anteriore unico), si pu\u00f2 tranquillamente affermare che questa nuova Aurelia, di fatto, inaugura una formula che riscuoter\u00e0 un enorme successo nei successivi vent'anni, quella della \u201cgran turismo a 2 posti pi\u00f9 2 di fortuna\u201d.\nStando a un'intervista rilasciata anni dopo da Mario Felice Boano, la linea della B20 sarebbe stata da lui stesso ideata mentre collaborava con la carrozzeria Ghia. Secondo questa tesi, la realizzazione del lotto iniziale (un centinaio di esemplari) sarebbe stato affidato da Gianni Lancia alla Ghia, la quale per\u00f2 si sarebbe rivolta alla carrozzeria Viotti (meglio attrezzata per una produzione numericamente un poco pi\u00f9 consistente), per costruire materialmente i primi 98 esemplari. Considerato l'immediato successo della B20 e il conseguente elevato ritmo produttivo necessario a soddisfare tutte le richieste, la produzione veniva poi definitivamente affidata alla ancor pi\u00f9 attrezzata Pininfarina, che apportava comunque, sin dall'inizio, qualche lieve modifica ad alcuni particolari di carrozzeria.\nQuesta versione dei fatti non \u00e8 del tutto convincente per almeno due motivi. In primo luogo, dai registri di produzione risulta che Viotti ha effettivamente costruito 98 vetture, ma che non si tratta delle prime 98 bens\u00ec di unit\u00e0 \u201cripartite\u201d lungo tutta la prima serie (compresi tra il B20-1001 ed il B20-1405). Ne consegue che, sin dall'inizio, Pininfarina ha costruito esemplari di B20. Secondo: il progettista dell'Aurelia, Francesco De Virgilio, non ricorda nel modo pi\u00f9 assoluto un coinvolgimento di Boano ma, anzi, ha sempre ritenuto che autore della macchina fosse Pininfarina. Secondo alcuni, poi, ci sarebbe anche un terzo motivo per dubitare delle parole del Boano, e cio\u00e8 che la linea della B20 ricorda molto da vicino quella di altre realizzazioni di Pininfarina dei primi anni del dopoguerra. Questa affermazione \u00e8 tuttavia solo apparentemente inconfutabile perch\u00e9 \u00e8 doveroso ricordare che il famoso prototipo Lancia A10 con motore ad 8 cilindri a V della fine degli anni 40 - certamente carrozzato da Ghia - ha una linea che in qualche misura anticipa quella della B20, al punto da rendere quanto meno \"possibili\" le tesi di Mario Felice Boano. Un'ulteriore \"prova fotografica\" di una compartecipe paternit\u00e0 Ghia sulla B20 risiede in due immagini (non disponibili) che appaiono alle pagine 176 e 177 del volume \"Ghia\" di Valerio Moretti (Editore Automobilia, 1991) e che ritraggono due B20 in fase di allestimento all'interno degli stabilimenti Ghia. Irrisolto il dubbio circa la effettiva paternit\u00e0 delle linee della B20, resta il fatto che, dal 1951 al 1958, la produzione \u00e8 stata nelle mani di Pininfarina, che ha costruito 3773 coup\u00e9 su un totale di 3871.\nMa torniamo alla prima B20 ed alle sue particolarit\u00e0: ovviamente derivata dalla berlina B10, dalla quale eredita quasi tutte le caratteristiche (dalle sospensioni a quattro ruote indipendenti ai comandi, dal volante al cruscotto) questa coup\u00e9 \u201cmonoscocca\u201d a passo accorciato (266 cm invece di 286) monta per\u00f2 un motore con cilindrata portata sin quasi alla soglia dei due litri (1990,97\u00a0cm\u00b3 per l'esattezza) erogante 75 HP grazie ad un rapporto di compressione di 8,4:1 (che richiede l'uso del supercarburante). Molto rastremata e di dimensioni contenute (lunga 428 cm e larga cm 154) \u00e8, assieme alla quasi contemporanea Alfa 1900 Sprint, una delle pi\u00f9 maneggevoli e veloci sportive italiane del momento. Accreditata di una velocit\u00e0 massima di circa 160 km/h (ottenuta grazie anche ad un rapporto al ponte pi\u00f9 \u201clungo\u201d rispetto a quello della berlina) la B20 si afferma immediatamente anche nelle competizioni, come si pu\u00f2 agevolmente evincere leggendo l'apposito capitolo.\nMalgrado un prezzo che non pu\u00f2 che essere \u201cconsistente\u201d (2.600.000 Lire al debutto), la B20\nriscuote un immediato successo commerciale, tanto che, in meno di 1 anno, vengono venduti 500 esemplari.\nAll'inizio del mese di marzo del 1952, in occasione del Salone dell'automobile di Ginevra, appare la seconda serie, che inizia cos\u00ec dall'esemplare 501. Questa nuova serie, che fa tesoro delle esperienze fatte con le prime corse del 1951, ha una testa modificata (con il riposizionamento delle valvole), un rapporto di compressione ancora lievemente aumentato (da 8,4 a 8,8:1), potenza superiore (80 HP invece di 75) e qualche miglioria all'impianto frenante. Leggermente pi\u00f9 pesante (50\u00a0kg in pi\u00f9) e pi\u00f9 veloce (162\u00a0km/h), la seconda serie si distingue esteriormente per l'adozione di nuovi paraurti in acciaio senza rostri, per la parte retrostante della carrozzeria dove appaiono le cosiddette \u201ccodine\u201d, per la aggiunta di un profilo cromato sotto le portiere e per lo spostamento della targa anteriore (ora in posizione centrale, in basso). All'interno, si nota un nuovo cruscotto con una strumentazione a due strumenti circolari, con contagiri (scompare l'orologio).\nIl successo di vendite arride anche a questa seconda serie, che viene prodotta in 731 esemplari tra la primavera del 1952 e la primavera dell'anno successivo, quando esce la pi\u00f9 classica, la pi\u00f9 veloce (e forse, tutto sommato, la migliore) delle B20, la terza serie da 2 litri e mezzo (2451,31\u00a0cm\u00b3). Potente (118 HP a 5000 giri) e veloce (185\u00a0km/h) questa terza serie si differenzia dalle precedenti soprattutto nella \u201ccoda\u201d, che, abolite le \u201cpinne\u201d, assume un aspetto assolutamente tondeggiante molto armonioso, grazie anche al coperchio del bagagliaio di forma arrotondata. Anche il frontale appare modificato, sia nella fanaleria (ora con cornici \u201cnormali\u201d, senza cio\u00e8 la caratteristica \u201cpalpebra\u201d) che nella mascherina (che, tra l'altro, ora \u00e8 priva del tappo-foro per l'avviamento d'emergenza a manovella). Leggermente incrementate le dimensioni esterne (la lunghezza passa da 429 cm a 437, la larghezza da 155) ed il peso (50\u00a0kg in pi\u00f9). Questa nuova \u201c2 litri e mezzo\u201d sar\u00e0 per anni protagonista nelle corse per vetture Gran Turismo, dove se la vedr\u00e0 con le rivali Alfa Romeo 1900 (le coup\u00e9 Sprint e Supersprint ma anche la berlina Turismo Internazionale) e Fiat 8V (particolarmente nella versione Zagato).\nTrascorre circa un anno e, dopo 720 esemplari di \u201cterza serie\u201d, ecco apparire la \u201cquarta serie\u201d, che viene esposta al pubblico al Salone di Torino assieme alla nuova berlina B12 e che, come quest'ultima, \u00e8 caratterizzata dalla adozione del retrotreno tipo \u201cDe Dion\u201d a ruote semi-indipendenti (e che per questa ragione \"tecnica\" verr\u00e0 comunemente identificata e definita come \"Aurelia B20 balestrata\"). A partire da questa serie, anche la B20 pu\u00f2 essere fornita con la guida a sinistra. A parte alcune migliorie al motore (bronzine e lubrificazione in particolare) ed un nuovo carburatore, la nuova serie si presenta con i vetri che, analogamente a quelli della berlina B12, sono \u201cpolarizzati\u201d (cio\u00e8 colorati), con un nuovo volante (nero, identico a quello della B12) e con una pomelleria nera (anzich\u00e9 bianco-crema). Viene anche montata una luce posteriore di retromarcia. Il peso della vettura subisce un nuovo incremento di una cinquantina di chilogrammi.\nAssolutamente in linea con le direttive della nuova propriet\u00e0 (Pesenti) e della nuova dirigenza tecnica (Fessia) che mostrano entrambe scarso entusiasmo per le macchine troppo veloci e non amano vedere vetture Lancia in competizione, la nuova serie di Aurelia B20 (e siamo alla quinta serie) non pu\u00f2 che abbandonare il carattere sportivo ed assumere quello di una pi\u00f9 pacifica gran turismo, sia pur sempre ad elevate prestazioni.\nIl parto di questa nuova serie \u00e8 piuttosto laborioso, al punto che la produzione praticamente si arresta - tra la fine del 1955 ed i primi mesi del 1956 \u2013 per circa un semestre. Ma eccoci ai dati ed alle novit\u00e0. La potenza e la coppia vengono ridotte (da 118 a 110 HP la prima, da 18,5 a 17,2 kgm la seconda) e le prestazioni calano (la velocit\u00e0 massima, per esempio, scende da 185 a 176\u00a0km/h). Profonde modifiche subisce anche il cambio di velocit\u00e0 (ora con la quarta marcia in presa diretta). I tecnici Lancia tentano anche (pare con relativo successo) di porre rimedio alla endemica scarsa efficienza dei freni dell'Aurelia e montano tamburi dei freni di pi\u00f9 ampie dimensioni (che costringono ad adottare cerchi ruota diversi con grandi calotte-copriruota esteticamente simili alle ruote in lega). Altre differenze: abbandono dei vetri azzurrati, ingrandimento del lunotto, aggiunta di un profilo cromato mediano al cofano motore, colorazione bicolore del cruscotto (solo per alcune tinte di carrozzeria), nuovo volante (tipo Nardi), modifiche ai sedili, montaggio di una cappelliera in materiale plastico anzich\u00e9 in panno, modifica della piccola panca retrostante i sedili anteriori onde rendere meno disagiata la sistemazione (anche se comunque sacrificata) di eventuali passeggeri, ed altre ancora. La quinta serie B20 \u00e8 disponibile, di norma, con guida a sinistra: in casa Lancia per\u00f2 non si vogliono scontentare quei pur pochi clienti che ancora prediligono (se vogliamo un po' nostalgicamente) la guida a destra, per cui ancora \u00e8 prevista la fornitura di vetture con questo posizionamento del volante. Nel complesso, la vettura risulta nuovamente appesantita (circa 60\u00a0kg in pi\u00f9: a vuoto, in ordine di marcia, ormai il peso sfiora i 1300\u00a0kg).\nSiamo giunti al 1957. Ormai il destino dell'Aurelia \u00e8 segnato: la vettura destinata a succederle, la Flaminia, sta per essere immessa sul mercato nella versione berlina ed \u00e8 lecito attendersi, prima o poi, una sua versione Gran Turismo. L'ultima serie dell'Aurelia B20, la sesta, nasce proprio nella primavera del 1957: oltre ad un leggero incremento dei valori di potenza massima (da 110 a 112 HP) e di coppia massima (da 17,2 a 17,5 kgm) che innalzano la soglia della velocit\u00e0 massima sino ai 180\u00a0km/h, si devono registrare una miriade di piccole migliorie meccaniche di carattere secondario. Esteriormente, la sesta serie si riconosce immediatamente per l'adozione dei deflettori alle portiere. La produzione della B20 termina nel 1958, anche se le vendite delle scorte proseguono sino alla met\u00e0 del 1959, sia pure in quantit\u00e0 esigue. L'ultima B20 lascia la fabbrica il 7-11-1958: \u00e8 una vettura con guida a sinistra (l'ultima B20 con guida a destra era uscita qualche mese prima, il 28 luglio)\nLe sei serie della B20.\nOccorre precisare che, contrariamente a quanto accaduto con le Aurelia \"berlina\" di cui si contano due diverse serie che contraddistinguono l'intera produzione, l'Aurelia B20 risulta essere stata classificata \"per serie\" soltanto nelle due prime edizioni con motore da 2 litri, mentre la produzione della \"2 litri e mezzo\" iniziata nel 1953 non risulta essere mai stata ufficialmente classificata per \"serie\" n\u00e9 in qualche misura identificata con quella definizione: si ricorda soltanto che la versione 1954-55 veniva definita come \"balestrata\" per via della nuova sospensione posteriore De Dion (con balestre in luogo dei molloni) ma la suddivisione \"in serie successive\" \u00e8 entrata nell'uso comune, quando ormai la vettura era fuori produzione, per ragioni di maggior immediatezza, dal momento che i dati ufficiali della Casa hanno sempre fatto riferimento esclusivamente alla numerazione progressiva degli autotelai raggiunta al momento delle modifiche apportate al modello, non consentendo dunque la necessaria immediata comprensione.\nDiamo di seguito l'elenco delle sei serie con i parametri distintivi pi\u00f9 significativi.\nLa prima serie B20.\nCaratteristiche principali.\nIn occasione del Salone dell'automobile di Torino inaugurato il 2 aprile 1951, la Lancia espone per la prima volta al pubblico la B20, una splendida coup\u00e9 ad alte prestazioni dalla attraente linea \u201cpulita\u201d. Anche se al momento del lancio la B20 viene omologata per tre persone (tutte da ospitare sul sedile anteriore unico), si pu\u00f2 tranquillamente affermare che questa nuova Aurelia, di fatto inaugura una formula che riscuoter\u00e0 un enorme successo nei successivi vent'anni, quella della \u201cgran turismo a 2 posti pi\u00f9 2 di fortuna\u201d. A tutt'oggi irrisolta la questione riguardante la paternit\u00e0 della carrozzeria: taluni la attribuiscono alla Ghia (tramite la matita di Boano), altri alla Pininfarina. Di fatto, delle 500 B20 prima serie, 402 sono state realizzate da Pininfarina e 98 da Viotti (cui Ghia demanda la costruzione per la inadeguatezza delle sue linee di produzione). Da segnalare il fatto che Pininfarina apporta lievi modifiche ad alcuni particolari di carrozzeria, che subito rendono la linea ancora pi\u00f9 scorrevole.\nMa torniamo a questa prima B20 ed alle sue caratteristiche: ovviamente derivata dalla berlina B10, dalla quale eredita quasi tutte le caratteristiche (dalle sospensioni a quattro ruote indipendenti ai comandi, dal volante al cruscotto) questa coup\u00e9 \u201cmonoscocca\u201d a passo accorciato (266 cm invece di 286) monta per\u00f2 un motore con cilindrata portata sin quasi alla soglia dei due litri (1990,97\u00a0cm\u00b3 per l'esattezza) erogante 75 HP grazie ad un rapporto di compressione di 8,4:1 (che richiede l'uso del supercarburante). Detto per inciso, va ricordato che questo motore da due litri, solo lievemente depotenziato, viene anche montato sulla scocca della berlina, che assume la denominazione B21 (per approfondimenti, si rimanda alla \u201cvoce\u201d relativa).\nMolto rastremata e di dimensioni contenute (lunga 428 cm e larga cm 154) \u00e8, assieme alla quasi contemporanea Alfa 1900 Sprint, una delle pi\u00f9 maneggevoli e veloci sportive italiane del momento. Accreditata di una velocit\u00e0 massima di 160\u00a0km/h (ottenuta grazie anche a un rapporto al ponte pi\u00f9 \u201clungo\u201d rispetto a quello della berlina) la B20 si afferma immediatamente anche nelle competizioni, come si pu\u00f2 agevolmente evincere leggendo l'apposito capitolo.\nTra le variazioni in corso di produzione, a parte le gi\u00e0 citate piccole modifiche ad alcuni particolari di carrozzeria apportate da Pininfarina, \u00e8 da registrare la adozione di gomme Michelin \u201cradiali\u201d in luogo delle normali Pirelli (anche a fianco bianco) montate sui primi esemplari.\nMalgrado un prezzo che non pu\u00f2 che essere \u201cconsistente\u201d (2.600.000 Lire al debutto), la B20 riscuote un immediato successo commerciale, tanto che, in meno di 1 anno, vengono venduti 500 esemplari.\nLa seconda serie B20.\nCaratteristiche principali.\nAll'inizio del mese di marzo del 1952, in occasione del Salone dell'automobile di Ginevra, appare la seconda serie. Questa nuova B20, che fa tesoro delle esperienze fatte con le prime corse del 1951, ha una distribuzione modificata, un rapporto di compressione lievemente aumentato (da 8,4 a 8,8:1), coppia motrice massima immutata ma potenza superiore (80 HP invece di 75). Leggermente pi\u00f9 pesante (50\u00a0kg in pi\u00f9) e pi\u00f9 veloce (2\u00a0km/h in pi\u00f9), la seconda serie si distingue esteriormente essenzialmente per l'adozione di nuovi paraurti in acciaio senza rostri, per la parte posteriore della carrozzeria dove appaiono le cosiddette \u201ccodine\u201d e per la aggiunta di un profilo cromato sotto le portiere. Nel complesso, la vettura risulta pi\u00f9 bassa di 4 cm (136 invece di 140) e pi\u00f9 lunga di 1\u00a0cm (429 invece di 428). All'interno, si nota un nuovo cruscotto con una strumentazione a due strumenti circolari, con contagiri (scompare l'orologio).\nNel 1952, il prezzo della B20 \u00e8 di 2.880.000 Lire, in linea con quello che la Fiat pratica per la sua pi\u00f9 veloce ma pi\u00f9 spartana (e soprattutto pi\u00f9 \u201cscorbutica\u201d) 8V (2.850.000 Lire) e sensibilmente inferiore a quello che l'Alfa Romeo richiede per la sua 1900 Sprint Touring (3.240.000 Lire)\nIl successo di vendite arride anche a questa seconda serie, che viene prodotta in 731 esemplari tra la primavera del 1952 e la primavera dell'anno successivo, quando esce la \u201c2 litri e mezzo\u201d.\nQuesto il dettaglio delle differenze che contraddistinguono la seconda serie dalla precedente:\nLa terza serie B20.\nCaratteristiche principali.\nAlla fine del 1952, la seconda serie B20 con motore due litri cessa di essere prodotta e di l\u00ec a qualche mese, nella primavera del 1953, esce la sostituta: si tratta della terza serie, quella che secondo molti \u00e8 la pi\u00f9 classica, la pi\u00f9 veloce (e forse, tutto sommato, la migliore) tra tutte le B20, la prima da 2 litri e mezzo (2451,31\u00a0cm\u00b3). Potente (118 HP) e veloce (185\u00a0km/h) questa serie, che mantiene lo schema a quattro ruote indipendenti, viene esposta per la prima volta al Salone di Torino di aprile e si differenzia esteticamente dalle precedenti soprattutto nella \u201ccoda\u201d che assume un aspetto assolutamente tondeggiante molto armonioso, grazie alla scomparsa delle \u201ccodine\u201d ed anche al coperchio del bagagliaio che assume una forma lievemente arrotondata. Il frontale appare a sua volta modificato, sia nella fanaleria (qui con cornici \u201cnormali\u201d, senza cio\u00e8 la caratteristica \u201cpalpebra\u201d) sia nella mascherina (che, tra l'altro, ora \u00e8 priva del tappo-foro per l'avviamento d'emergenza a manovella). Leggermente incrementate le dimensioni esterne (la lunghezza passa da cm 429 a cm 437, la larghezza da cm 154 a cm 155) ed il peso (50\u00a0kg in pi\u00f9).\nCome si pu\u00f2 constatare consultando l'apposito capitolo, questa nuova \u201c2 litri e mezzo\u201d sar\u00e0 per anni protagonista nelle corse per vetture Gran Turismo, dove se la vedr\u00e0 con le rivali Alfa Romeo 1900 (le coup\u00e9 Sprint e Supersprint ma anche la berlina Turismo Internazionale) e Fiat 8V (particolarmente nella versione Zagato).\nDal punto di vista meccanico, le variazioni rispetto alla serie precedente sono innumerevoli e che, per fare qualche esempio, vanno dalla riduzione del valore del rapporto di compressione ad un nuovo profilo dell'asse a camme, dalla adozione di un nuovo carburatore a nuove fusioni del blocco motore e delle testate.\nQuesto il dettaglio delle principali variazioni tra la seconda e la terza serie:\nLa quarta serie B20-B20S.\nCaratteristiche principali.\nDopo 720 esemplari di \u201cterza serie\u201d, ecco apparire la \u201cquarta serie\u201d, che viene esposta al pubblico al Salone di Torino dell'aprile 1954 assieme alla nuova berlina B12 e che, come quest'ultima, \u00e8 caratterizzata dalla adozione del retrotreno tipo \u201cDe Dion\u201d a ruote semi-indipendenti. A partire da questa serie, anche la B20 pu\u00f2 essere fornita con la guida a sinistra. Oltre ad alcune migliorie al motore (bronzine e lubrificazione in particolare) ed un nuovo carburatore, la nuova serie presenta i vetri che, analogamente a quelli della berlina B12, sono \u201cpolarizzati\u201d (cio\u00e8 colorati), un nuovo volante (nero, identico a quello della B12) e una pomelleria nera (anzich\u00e9 bianco-crema). Viene anche montata una luce posteriore di retromarcia ed il lavavetro. I terminali dei tubi di scarico sono ora cromati. Il peso della vettura subisce un nuovo incremento di una cinquantina di chilogrammi.\nIn corso di produzione, dal gennaio 1955, vengono montati \u2013 in luogo dei Veglia di color grigio - nuovi strumenti Jaeger neri comprendenti anche l'orologio, il termometro dell'acqua e due nuove spie (insufficiente pressione dell'olio e starter/freno a mano inseriti).\nPare che alcune \u201cquarta serie\u201d siano state costruite da Maggiora e da Bertone, carrozzieri ai quali Pininfarina avrebbe demandato la costruzione perch\u00e9 troppo impegnato.\nA partire dalla questa serie, cio\u00e8 dal 1954/55, iniziano ad essere offerti, da parte di specialisti esterni, parecchi accessori di intonazione sportiva, quali: cambio a cloche e volante (Nardi), ruote a raggi (Borrani), scarico speciale (Abarth), collettore speciale (Nardi) con due carburatori. Gli accessori forniti a pagamento dalla Casa sono l'autoradio e (stando ad alcune fonti), la selleria in pelle.\nQuesto il dettaglio delle differenze che contraddistinguono la quarta serie dalla precedente:\nCaratteristiche principali.\nAssolutamente in linea con le direttive della nuova propriet\u00e0 (Pesenti) e della nuova dirigenza tecnica (Fessia) che mostrano entrambe scarso entusiasmo per le macchine troppo veloci e non amano vedere vetture Lancia in competizione, la nuova serie di Aurelia B20 (e siamo alla quinta serie) non pu\u00f2 che abbandonare il carattere sportivo ed assumere quello di una pi\u00f9 pacifica gran turismo, sia pur sempre a elevate prestazioni.\nIl parto di questa nuova serie \u00e8 piuttosto laborioso, al punto che la produzione praticamente si arresta - tra la fine del 1955 ed i primi mesi del 1956 \u2013 per circa un semestre. Ma eccoci ai dati ed alle novit\u00e0. La potenza e la coppia vengono ridotte (da 118 a 110 HP la prima, da 18,5 a 17,2 kgm la seconda) e le prestazioni calano (la velocit\u00e0 massima, per esempio, scende da 185 a 176\u00a0km/h). I tecnici Lancia tentano anche (pare con relativo successo) di porre rimedio alla endemica scarsa efficienza dei freni dell'Aurelia e montano tamburi dei freni di pi\u00f9 ampie dimensioni (che costringono ad adottare cerchi ruota diversi con grandi calotte-copriruota). Altre differenze: abbandono dei vetri azzurrati, ingrandimento del lunotto, aggiunta di un profilo cromato mediano al cofano motore, colorazione bicolore del cruscotto (solo per alcune tinte di carrozzeria), nuovo volante (tipo Nardi), montaggio di una cappelliera in materiale plastico anzich\u00e9 in panno, modifica della piccola panca retrostante i sedili anteriori onde rendere meno disagiata la sistemazione (anche se comunque sacrificata) di eventuali passeggeri, ed altre ancora.\nLa quinta serie B20 \u00e8 disponibile, di norma, con guida a sinistra: in casa Lancia per\u00f2 non si vogliono scontentare quei pur pochi clienti che ancora prediligono (se vogliamo un po' nostalgicamente) la guida a destra, per cui ancora \u00e8 prevista la fornitura di vetture con questo posizionamento del volante.\nQuesto il dettaglio delle differenze che contraddistinguono la quinta serie dalla precedente:\nLa sesta serie B20-B20S.\nCaratteristiche principali.\nSiamo giunti al 1957. Ormai le sorti dell'Aurelia paiono segnate: la vettura destinata a succederle, la Flaminia, sta per essere immessa sul mercato nella versione berlina ed \u00e8 lecito attendersi, prima o poi, una sua versione Gran Turismo. La vita della B20 comunque va avanti, anche perch\u00e9 gli ordini non mancano. L'ultima serie di questo glorioso modello nasce dunque nella primavera del 1957: oltre ad un leggero incremento dei valori di potenza (da 110 a 112 HP) e di coppia (da 17,2 a 17,5 kgm) che innalzano la soglia della velocit\u00e0 massima sino ad oltre 180\u00a0km/h, si devono registrare una miriade di piccole migliorie, meccaniche e non, di carattere secondario.\nEsteriormente, la sesta serie si riconosce per i deflettori alle portiere (che nelle serie precedenti non esistevano). La produzione della B20 termina nel 1958, anche se le vendite delle scorte proseguono sino alla met\u00e0 del 1959, sia pure in quantit\u00e0 esigue. L'ultima B20 lascia la fabbrica il 7-11-1958: \u00e8 una vettura con guida a sinistra (l'ultima B20 con guida a destra era uscita qualche mese prima, il 28 luglio).\nQuesto il dettaglio delle differenze che contraddistinguono la sesta serie dalla precedente:\nLe B20 speciali.\nPer la serie B20, la Lancia non prevede la costruzione di pianali da cedere ai carrozzieri per la realizzazione di eventuali \"fuori serie\". Anche se in numero molto limitato, non sono peraltro mancate alcune B20 speciali.\nLa berlinetta Vignale.\nVa anzitutto menzionato Vignale, il quale, oltre al \"Raggio Azzurro I\" di cui parliamo poco pi\u00f9 sotto, ha sicuramente costruito alcune berlinette con meccanica Aurelia: anche se qualche fonte parla di autotelaio del tipo B50-B52, \u00e8 quasi certo che queste profilate e sportive berlinette abbiano montato il motore del tipo B20. Dal disegno sopra riprodotto, si pu\u00f2 notare, oltre alla linea grintosa dell'insieme, la pronunciata presa d'aria sul cofano.\nLa Raggio Azzurro I Vignale.\nAi Saloni dell'automobile dei primi mesi del 1955 (New York e Torino in particolare) viene esposta una vettura nata dal connubio tra la meccanica della B20 Aurelia elaborata da Enrico Nardi e la carrozzeria in alluminio costruita dalla Alfredo Vignale su disegno di Giovanni Michelotti. La vettura, che in realt\u00e0 viene realizzata per volont\u00e0 del Nardi, ha un'originalissima carrozzeria in alluminio - tinteggiata in due gradazioni di azzurro - con padiglione in plexiglas (sovrastato da una presa d'aria centrale metallica), parabrezza a doppia curvatura, pinne caudali ed un grande faro centrale che taluni arrivano a definire \u201cocchio di Polifemo\u201d. Caratterizzano la vettura le ruote a raggi del tipo Rudge-Witworth, il volante (ovviamente un Nardi), gli interni in pelle di cinghiale e una strumentazione (diversa da quella della B20 di serie) a quattro quadranti (due grandi e due piccoli).\nIl telaio della macchina \u00e8 del tipo tubolare, il passo \u00e8 di cm 253 (contro i 265 della B20 di serie). Il motore \u00e8 un B20 da 2 litri e mezzo profondamente modificato da Nardi (collettore Nardi, 2 carburatori Weber 40 DCN, asse a camme modificato, rapporto di compressione 8,9:1) che raggiunge una potenza di circa 140 cavalli a 5500-5600 giri e che imprime alla vettura \u2013 che pesa solo 987\u00a0kg \u2013 una velocit\u00e0 massima attorno ai 200\u00a0km/h. Va ancora detto che la \u201cRaggio Azzurro\u201d rimane \u201cesemplare unico\u201d: tre anni dopo verr\u00e0 presentata la \"Raggio Azzurro II\", basata per\u00f2 su meccanica B24: di questa seconda Raggio Azzurro parleremo nel capitolo dedicato alla spider Aurelia.\nLe versioni \u201clusso\u201d di Boano e Pininfarina.\nSono poi da citare Boano e Pininfarina, due carrozzieri che hanno dato vita ad alcuni esemplari di coup\u00e9 con carrozzeria rifinita lussuosamente e leggermente rielaborata: la vettura elaborata da Boano attorno al 1955 (e probabilmente rimasta un esemplare unico) si distingue e si caratterizza soprattutto per via di un lunotto posteriore del tipo cosiddetto \"panoramico\" (che risulta quindi notevolmente ampliato rispetto all'originale) mentre le realizzazioni di Pininfarina evidenziano pi\u00f9 che altro un allestimento lussuoso ed una finitura d'assieme accuratissima.\nLa Buzzi \"Hot Rod\".\nNegli Stati Uniti d'America, a met\u00e0 degli anni'60, impazzano le vetture \"Hot Rod\": si tratta di macchine capaci di notevoli accelerazioni - costruite utilizzando parti di vecchie autovetture destinate alla demolizione - ed utilizzate poi in brevi gare d'accelerazione che solitamente vengono organizzate su piste ricavate su aeroporti dismessi. Evidentemente ammaliato da queste \"macchine speciali\", uno studente d'ingegneria lombardo, Fabio Buzzi, costruisce da s\u00e9, pezzo a pezzo, una vettura secondo lo schema delle \"Hot Rod\", utilizzando una meccanica Lancia. La creatura del Buzzi utilizza un motore B20 da 2451\u00a0cm\u00b3 potenziato sino a superare la soglia dei 140 HP e molte altre parti meccaniche Aurelia (le sospensioni, il gruppo frizione-cambio, le ruote anteriori) anche se non mancano componenti Fiat (ammortizzatori e scatola sterzo, ad esempio, sono della \"1400\"). Poich\u00e9 in Italia la moda delle \"Hot Rod\" non attecchisce, il giovane ingegnere costruisce questa originale vettura secondo le norme del Codice della Strada per poterla immatricolare e circolare regolarmente.\nLa B20-Tinarelli.\nSi ha anche notizia di una singolare B20 (un esemplare unico) realizzata a Milano nel 1955 dall'Officina di Rinaldo Tinarelli, un simpatico personaggio noto nell'ambiente sportivo milanese anche per aver partecipato ad alcune gare del dopoguerra: allestita partendo da un autotelaio Aurelia accorciato di una ventina di centimetri e dal motore da \"2 litri e mezzo\" tratto dalla vettura con cui aveva corso la nota compianta conduttrice Luisa Rezzonico (scomparsa nell'autunno del 1954 a causa di un incidente occorsole durante la disputa del Giro automobilistico d'Italia) Tinarelli crea una leggera vettura sport la cui carrozzeria in alluminio del tipo coup\u00e9 - dipinta di rosso - viene realizzata da uno specialista torinese. .\nLe concorrenti delle Aurelia coup\u00e9 B20.\nLe rivali italiane.\nCome accade per le \u201cberlina\u201d, anche nel caso delle \u201ccoup\u00e9\u201d la maggiore concorrente dell'Aurelia B20 si rivela immediatamente l'Alfa Romeo 1900, la cui versione coup\u00e9 assume la denominazione di 1900C-Sprint. Entrambe nascono nei primi mesi del 1951: mentre l'Aurelia \u00e8 quasi certamente opera di Pininfarina (rammentiamo che taluni attribuiscono la paternit\u00e0 alla Ghia, o meglio al disegnatore-progettista Felice Mario Boano operante all'epoca in casa Ghia), l'Alfa 1900 Sprint \u00e8 sicuramente dovuta alla Touring. Se poniamo a confronto i dati principali relativi alle due vetture, notiamo subito che in casa Alfa si privilegia la velocit\u00e0 e comunque l'intonazione sportiva, mentre alla Lancia si cerca di conciliare al meglio prestazioni (peraltro gi\u00e0 degne di rispetto) con doti di confort e di finitura.\nEcco dunque i dati essenziali dei due modelli 1951:\nNel corso degli anni, il \u201cgap\u201d prestazionale tra i due modelli si annulla o si riduce: nel 1953, quando la Lancia immette sul mercato la versione da 2 litri e mezzo, la situazione addirittura si ribalta a favore della Casa torinese (118 CV, 185\u00a0km/orari l'Aurelia, 100CV, 180\u00a0km/h l'Alfa Sprint), poi, nel 1954, l'Alfa Romeo vara la versione \u201cSupersprint\u201d e la situazione si presenta praticamente\u2026.. in pareggio.\nQuesti i dati essenziali dei due modelli antagonisti nel 1955:\nA partire dal 1956, per\u00f2, per volont\u00e0 della nuova propriet\u00e0 (Pesenti \u00e8 di fatto subentrato alla famiglia Lancia) la B20 abbandona le velleit\u00e0 sportive e si imborghesisce, riducendo le prestazioni (110 CV, 176\u00a0km/h, poi incrementate a 112 CV e 180\u00a0km/h nel '57), mentre la 1900 Super Sprint, con una nuova livrea, mantiene intatto il carattere vivace fino alla fine produzione (il 1958, curiosamente lo stesso anno in cui anche la B20 cessa la sua vita). A titolo di curiosit\u00e0, si pu\u00f2 ancora aggiungere che i valori globali di produzione (dal 1951 al 1958) sono i seguenti: 3871 Aurelia B20 contro 1803 Alfa Romeo 1900 Sprint/Supersprint. Dunque, contrariamente a quanto accaduto per le berlina (dove il volume produttivo globale dell'Alfa \u00e8 risultato sensibilmente superiore rispetto a quello dell'Aurelia, con 17334 pezzi contro 12786), la B20 ha \u201cvinto\u201d questo confronto numerico.\nAltra \u201cteorica\u201d concorrente della B20 (e, quindi, dell'Alfa Romeo 1900 coup\u00e9) avrebbe potuto essere la 8 cilindri Fiat denominata \u201cottovu\u201d ed uscita nel 1952. La Fiat per\u00f2 dedica scarsa attenzione a questa sua creatura, che viene prodotta in appena 114 esemplari (molti dei quali carrozzati da Zagato) e che in buona sostanza viene utilizzata quasi esclusivamente da piloti pi\u00f9 o meno dilettanti, che la portano in gara ottenendo molto spesso ottime prestazioni e non di rado prevalendo sulle rivali Alfa Romeo e Lancia. In ogni caso, le Fiat 8V, il cui motore \u201c2 litri\u201d passa dai 105 CV del modelo iniziale ai 127 CV degli ultimi esemplari, ha ottime prestazioni velocistiche (da oltre 180 a 190\u2013200\u00a0km/h) ed un prezzo che, al momento del lancio (primavera 1952), \u00e8 fissato in Lire 2.850.000.\nRivali per categoria e cilindrata (ma certamente non per prezzo) possono essere considerate anche le contemporanee Ferrari da 2,3 litri (modelli 195) e da 2,5 litri (modelli 212), che naturalmente risultano assai pi\u00f9 potenti (dai 130 CV della 195 Inter ai 170 Cv della 212 Inter) e veloci (180\u2013220\u00a0km all'ora).I prezzi di vendita non sono per\u00f2 assolutamente confrontabili con quelli delle Lancia B20 e delle 1900 Alfa dal momento che risultano pi\u00f9 o meno doppi (per fare qualche esempio, nel 1951 una 195 coup\u00e9 Ghia ha un prezzo di 5.500.000 Lire, mentre l'anno dopo una 212 Export viene a costare 6.500.000 Lire).\nLe rivali all'estero.\nLe vetture straniere pi\u00f9 \u201cvicine\u201d, per cilindrata e/o prestazioni, alle Aurelia B20 non sono molto numerose. Se esaminiamo l'offerta internazionale sul libero mercato svizzero, troviamo questa situazione:\n- Nel 1952, quando la B20 ha ancora cilindrata di 2 litri, le macchine che in qualche misura possono dirsi in concorrenza si possono quasi contare sulle dita di una mano, dal momento che sono 6 in tutto, come risulta dalla sottostante tabella:\n-Nel 1955/56, con la B20 portata a 2,5 litri (ed offerta a 25.800 franchi svizzeri), la quantit\u00e0 delle potenziali concorrenti \u2013 sempre riferendoci al libero mercato Svizzero - \u00e8 pi\u00f9 ampia, e comprende una decina di modelli, come dalla seguente tabella:\nL'Aurelia B20 e le corse.\nLe B20 da competizione.\nLe B20-2000 prima serie (1951).\nLa stagione delle grandi corse 1951 si inaugura il 1\u00ba aprile con il Giro di Sicilia, dove la Lancia fa esordire la nuovissima berlina B21 munita del motore da due litri: l'esordio \u00e8 brillante (la vettura vince la sua classe e segna un tempo nettamente migliore rispetto a quello della prima tra le Alfa Romeo 1900, la rivale per eccellenza), al punto che la Casa, qualche giorno dopo, decide di creare un proprio \u201creparto corse\u201d e di far debuttare alla Mille Miglia le nuove coup\u00e9 B20, dotate del motore felicemente sperimentato sulla B21, ulteriormente potenziato.\nAlla 18.esima Mille Miglia, svoltasi tra il 28 ed il 29 aprile, prendono parte quattro B20 \u201csemi-ufficiali\u201d (per la cronaca, tutte coup\u00e9 realizzate dalla Pininfarina) contraddistinte dai numeri seguenti:\nQueste quattro vetture \u201csemi-ufficiali\u201d si differenziano comunque da quelle di serie per un incremento della potenza (da 75 a 90 CV) e delle prestazioni (la velocit\u00e0 sale dai 160\u00a0km/h della serie a 170\u2013180\u00a0km/h). Esteriormente, queste B20 (che in genere corrono prive di paraurti e di calotte copriruota) si possono identificare abbastanza facilmente perch\u00e9 montano un tergicristallo supplementare.\nCome si pu\u00f2 leggere alla voce Lancia Aurelia/risultati sportivi, la B20 di Bracco/Maglioli si piazza al secondo posto assoluto, alle spalle della Ferrari vittoriosa (pilotata da Luigi Villorersi/Cassani), una macchina avente una cilindrata pi\u00f9 che doppia (4,1 litri). Le altre B20 della Casa ottengono il 5\u00b0, il 7\u00ba ed il 16\u00ba posto nella graduatoria assoluta.\nAlla celebre durissima \u201c24 ore\u201d di Le Mans (23-24 giugno) prende il via, abbastanza a sorpresa, una B20, guidata da Giovanni Bracco e dal giornalista-gentlemen driver, Conte Giovanni Lurani; questa partecipazione nasce dal connubio di due \u201cnecessit\u00e0\u201d incrociate e complementari: da una parte il Conte Lurani, regolarmente iscritto alla grande corsa francese ma...privo di una vettura efficiente, dall'altra la Lancia, che decide troppo tardi di partecipare con il valente Giovanni Bracco e non riesce ad iscriversi entro i termini imposti dal regolamento. L'inedita coppia fa una corsa stupenda e regolarissima e vince la classe fino a 2 litri ad oltre 132\u00a0km all'ora di media, classificandosi dodicesima assoluta.\nOltrech\u00e9 alla Mille Miglia e a Le Mans, nel 1951 le \u201cprima serie\u201d B20 (non soltanto quelle semi-ufficiali ma anche quelle dei gentleman privati) si aggiudicano quasi sempre la categoria di appartenenza (Gran Turismo) e spesso sovrastano vetture di cilindrata e \u201cnome\u201d superiori (Ferrari, Maserati). In questo stesso 1951, le B20-2 litri ottengono anche tre vittorie assolute (Coppa delle Dolomiti con Enrico Anselmi e \u201c6 ore\u201d di Pescara con Giovanni Bracco, pi\u00f9 la Coppa delle Alpi dove la B20 di Roberto Piodi \u00e8 prima anche se ex aequo con altri 9 concorrenti).\nLe B20-2000 seconda serie (1952).\nDopo i successi del 1951, Gianni Lancia decide di potenziare il reparto corse, a capo del quale mette naturalmente Vittorio Jano, affiancato dai validi Ettore Zaccone Mina, Luigi Bosco, Francesco Faleo e Giuseppe Gillio, esperti rispettivamente per i settori motore, trasmissione, telaio, collaudi. Nei primi mesi del'52 vengono costruite sette B20 derivate dalla \u201cseconda serie\u201d ma profondamente modificate tanto meccanicamente quanto esteticamente. Il motore, munito di una speciale testata (con diametro valvole maggiorato) e di quattro carburatori (una coppia per ogni bancata di cilindri), eroga una potenza massima di 105-110 cavalli a 5.500 giri/minuto. Interessante la modifica apportata al cambio (ed effettuata dallo specialista Nardi) il cui comando \u00e8 qui a leva centrale (cloche) anzich\u00e9 al volante. Anche la carrozzeria, alleggerita per il largo uso di alluminio e per l'impiego del plexiglas in luogo del vetro alla finestratura laterale, assume nuove forme e si presenta notevolmente abbassata, con una coda arrotondata (e priva del bagagliaio) che anticipa quella che sar\u00e0 la caratteristica estetica saliente della futura Aurelia B20-2500. Meno pesante della serie precedente di quasi 100 chilogrammi, questa seconda serie \u201cda corsa\u201d ha notevoli doti di maneggevolezza e di accelerazione e pu\u00f2 raggiungere i 190\u00a0km all'ora di velocit\u00e0 massima.\nLe sette B20 uscite all'inizio del 1952 sono contraddistinte dai numeri di telaio dal 1505 al 1511 e dal numero di motore dal 1608 al 1614: pare anche che \u2013 forse per non \u201cufficializzare\u201d l'impegno diretto della Casa - sei di queste vetture siano state immatricolate a nome dei piloti cui erano originariamente destinate. Ecco dunque i dati completi di queste sette macchine (nell'ordine: numero telaio, numero motore, targa, colore vettura, pilota assegnatario iniziale):\nQuasi certamente nel corso del 1952 vengono allestite altre B20 \u201ccompetizione\u201d: in ogni caso, tre B20, preparate per la partecipazione (a novembre) alla Carrera Messicana, vengono munite di compressore Roots, anche per far fronte all'elevata altitudine del percorso di gara (tra i 1800 ed i 3200 metri di quota). Il motore (un po' fragile) di queste B20 sovralimentate arriva ad erogare 150 cavalli ad un regime prossimo ai 6000 giri al minuto e le vetture raggiungono cos\u00ec i 215\u00a0km orari. La partecipazione alla Carrera 1952 non si pu\u00f2 definire troppo fortunata dal momento che due delle tre B20 sovralimentate sono costrette al ritiro: la terza superstite per\u00f2 (quella di Umberto Maglioli e Franco Bornigia) si piazza ad un brillante 4\u00ba posto assoluto che compensa in parte la delusione per i ritiri delle consorelle.\nVolendo riepilogare i maggiori successi ottenuti da queste B20-seconda serie nel 1952, potremmo citare il Giro di Sicilia (2\u00b0,3\u00ba e 4\u00ba posto assoluti), la Mille Miglia (3\u00b0,5\u00b0,6\u00b0 ed 8\u00b0), il Premio di Montecarlo (4\u00b0 ed 8\u00b0), la 24 ore di Le Mans (6\u00b0 ed 8\u00b0), la Targa Florio (1\u00b0,2\u00b0 e 3\u00b0), la Coppa delle Dolomiti (4\u00b0,6\u00b0,8\u00b0 e 9\u00b0) e la Carrera Messicana (4\u00b0).\nLe B20-2500 (1953-54).\nNei primi mesi del 1953 esce la terza serie B20, caratterizzata soprattutto dall'incremento della cilindrata, da 2 litri a 2 litri e mezzo. Anche di questa \u201c2 litri e mezzo\u201d vengono subito allestiti alcuni esemplari da competizione. Le B20-2500 da competizione che risultano pronte a fine marzo sono in tutto otto: sei di esse sono nuovi modelli nati gi\u00e0 col motore da 2,5 litri, mentre le altre due sono in realt\u00e0 modelli della seconda serie costruiti a febbraio e pertanto muniti del motore da due litri, subito sostituito dal nuovo \u201cdue litri e mezzo\u201d.\nQuesto l'elenco delle otto vetture, per le quali sono indicati, nell'ordine, il numero del telaio, quello del motore, la targa ed il colore.\nI motori 2500 preparati dalla Casa sono accreditati di una potenza massima di 125-130 cavalli a 5500 giri; la carrozzeria delle sei vetture blu-avorio \u00e8 assai simile a quella della terza serie B20 normale (ne differisce in pratica soltanto per il padiglione leggermente abbassato e per i finestrini laterali scorrevoli in perspex) e, seppur pi\u00f9 leggera della vettura di serie, risulta appesantita di quasi un quintale rispetto alla precedente B20-corsa da 2 litri del 1952. La velocit\u00e0 massima raggiungibile dalla B20-corsa da 2,5 litri \u00e8 superiore ai 200\u00a0km orari (si parla di punte di 205\u2013207\u00a0km all'ora).\n\u00c8 molto probabile che siano stati allestiti ulteriori altri esemplari di B20 da 2,5 litri in versione \"competizione\" (ad esempio, i due apparsi alla Coppa Interuropa a Monza nel settembre 1953, affidati ad\nEugenio Castellotti ed a Robert Manzon).\nLe Aurelia 2500 \u201cufficiali\u201d (o \u201csemi-ufficiali\u201d che siano) disputano una magnifica stagione 1953, anche se - dovendosi misurare con lo strapotere delle Ferrari e, talvolta, anche delle vetture \u201csport\u201d messe in gara dalla stessa Lancia - solamente in quattro occasioni (Coppa della Toscana, Giro delle Calabrie, Liegi-Roma-Liegi e Stella Alpina) riescono ad aggiudicarsi la vittoria assoluta. Questi comunque i risultati (posizioni in graduatoria assoluta) nelle gare di maggior rilevanza: Giro di Sicilia (2\u00b0), Mille Miglia (7\u00b0,11\u00b0 e 21\u00b0), Targa Florio (4\u00b0 e 7\u00b0), Coppa della Toscana (1\u00b0,2\u00b0 e 3\u00b0), Giro dell'Umbria (2\u00b0,3\u00b0 e 6\u00b0), Coppa d'oro delle Dolomiti (6\u00b0,7\u00b0 e 8\u00b0), Giro delle Calabrie (1\u00b0,2\u00b0,3\u00b0 e 5\u00b0), Liegi-Roma-Liegi (1\u00b0,4\u00b0,5\u00b0 e 6\u00b0), Stella Alpina (1\u00b0,2\u00b0,3\u00b0 e 4\u00b0). Le 2500 \u201cufficiali\u201d scendono ancora in gara nei primi mesi del 1954, aggiudicandosi il Rally di Montecarlo, quello del Sestriere e la Coppa Mare e Monti, dopodich\u00e9 in gara si vedranno praticamente soltanto B20-2500 iscritte da privati, sia pur elaborate efficacemente dagli specialisti del momento (Nardi, Volpini e Mori).\nLe B20 Zagato (1953-55).\nPer completare la storia delle Aurelia da competizione \u2013 ufficiali o semi-ufficiali che siano \u2013 non si possono dimenticare le tre vetture realizzate dalla carrozzeria milanese Zagato, specializzata in costruzioni leggere e aerodinamicamente profilate. Questi tre esemplari \u2013 dalla linea molto simile a quella delle contemporanee Fiat 8V Zagato \u2013 vengono realizzati su meccanica della B20 terza serie e sono certamente destinati ad un impiego agonistico, anche se non risulta un coinvolgimento diretto della Casa madre in questo progetto. La prima B20 Zagato viene ultimata nel mese di maggio 1953, viene immatricolata a nome della Ditta Bocca di Biella con il numero di targa VC 30694 e viene poi impiegata in corsa dal pilota Plinio Bona. La seconda B20 Zagato viene ultimata a giugno ed immatricolata (TO 148904) a nome del cognato di Gianni Lancia, Ferdinando Gatta, che la impiegher\u00e0 in gara pilotandola personalmente. La terza ed ultima delle Zagato B20 viene ultimata in luglio ed immatricolata (FI 65868) a nome di Arturo Luconi di Prato. Come si potr\u00e0 evincere scorrendo la lista dei risultati sportivi, delle tre B20 Zagato, quella che otterr\u00e0 i migliori risultati sar\u00e0 la vettura di Ferdinando Gatta, che garegger\u00e0 (fino al 1955) in ambito nazionale.\nLa Nardi-Lancia Formula Due (1952).\nAlla fine del 1951, a seguito del ritiro dalle corse di Formula 1 dell'Alfa Romeo (e della Talbot) viene a mancare il numero minimo di concorrenti indispensabile per disputare un Gran Premio, per cui la Federazione Internazionale dell'Automobile si vede costretta a ripiegare su vetture di formula inferiore: nel biennio 1952-1953 i Gran Premi Internazionali ed il relativo Campionato del Mondo Conduttori vengono dunque disputati con il regolamento della Formula Due, che prevede motori aspirati con cilindrata massima di due litri oppure motori sovralimentati (cio\u00e8 muniti di compressore) di cilindrata fino a 500\u00a0cm\u00b3.\nQuesta situazione induce Enrico Nardi, un gentlemen-pilota che \u00e8 al tempo stesso titolare della omonima Azienda specializzata in elaborazioni meccaniche e che collabora con la Lancia anche elaborando i motori Aurelia, a tentare addirittura una carta impegnativa e rischiosa: costruire una monoposto di Formula Due basata sul motore e sulla meccanica in genere della Lancia Aurelia.\nLa caratteristica pi\u00f9 innovativa della vettura \u00e8 data dal posizionamento centrale-posteriore del motore (che \u00e8 ovviamente un Lancia Aurelia da 2 litri, modificato). In origine questo motore fornisce una potenza di appena 110 CV, ma grazie a successive modifiche (e l'adozione di quattro carburatori Weber) i cavalli diventano 140. I radiatori dell'acqua e dell'olio sono posti anteriormente, l'uno sopra l'altro. L'autotelaio, a traliccio di tubi, molto leggero (meno di 50\u00a0kg) si distingue per il fatto che le parti meccaniche sono praticamente \u201cappese\u201d ad esso piuttosto che \u201cappoggiate\u201d (come accade nella norma), tanto che nella parte superiore il traliccio ha tubi di diametro maggiore.\nLe sospensioni sono a ruote indipendenti (anteriormente secondo lo schema classico Lancia trasferito tale e quale dal tipo Aurelia, posteriormente a mezzo di balestra trasversale superiore, semiassi oscillanti, ammortizzatori idraulici telescopici e triangoli di reazione obliqui). Frizione, cambio e differenziale sono come sull'Aurelia, cio\u00e8 in blocco al retrotreno, per\u00f2 qui risultano direttamente collegati con il motore, che \u00e8 posto alle spalle del pilota. Il cambio \u00e8 quello dell'Aurelia con rapporti variati. I tamburi dei freni posteriori sono posizionati all'uscita dal differenziale (come nell'Aurelia) mentre quelli dei freni anteriori sono installati addirittura all'esterno del cerchio per un miglior raffreddamento. Il passo misura 250\u00a0cm, le carreggiate sono di cm 130 anteriormente e di cm 125 posteriormente. I serbatoi del carburante sono due, posizionati lateralmente (pi\u00f9 o meno all'altezza del posto di guida) per l'ottenimento del miglior centraggio possibile, quale che sia la quantit\u00e0 di carburante contenuto: questa originale soluzione anticipa quella che sar\u00e0 adottata di l\u00ec a poco dalla Lancia nella sua Formula Uno D50 che uscir\u00e0 nel 1954. Le misure degli pneumatici sono 5.50x16 anteriormente e 6.00x16 posteriormente. Il peso della vettura, senza carrozzeria, \u00e8 di kg 622 (sale a Kg 670 con la carrozzeria, che \u00e8 in duralluminio ed \u00e8 realizzata dalla Motto).\nPare che nelle prime prove la vettura, pur penalizzata aerodinamicamente perch\u00e9 ancora priva di carrozzeria, abbia superato i 200\u00a0km all'ora. La messa a punto assai difficoltosa e la potenza del motore non in linea con quella delle Formula Due pi\u00f9 efficaci e prestanti (la Ferrari \u201c500\u201d, che domina i Gran Premi del 1952-53, eroga pi\u00f9 di 180 HP) inducono Enrico Nardi \u2013 probabilmente dietro \u201csuggerimento\u201d della Lancia \u2013 ad abbandonare il pur interessante progetto, mentre la Nardi-Lancia Formula Due, non si vedr\u00e0 mai al via di un Gran Premio.\nLa Marino Brandoli di Formula Uno.\nAlla met\u00e0 degli anni'50, il modenese Marino Brandoli realizza due vetture da competizione basate sulla meccanica Lancia Aurelia 2500: una \"sport\" e, addirittura, una Formula Uno. Entrambe disputano con onore qualche gara. Al Gran Premio di Napoli svoltosi il 28 aprile 1957 a Posillipo, lo stesso Marino Brandoli partecipa con questa sua artigianale F1 ottenendo un'onorevole quinta fila dello schieramento: in corsa, \u00e8 costretto al ritiro nel corso del 10\u00ba giro per problemi all'impianto di raffreddamento. Ingrandendo l'immagine a lato riprodotta, \u00e8 possibile riconoscere la monoposto di Brandoli anche dalla vistosa presa d'aria sul cofano.\nLe Aurelia scendono in gara.\nL'Aurelia \u00e8 il primo modello Lancia ad ottenere notevoli successi sportivi anche a livello internazionale.\nLe qualit\u00e0 velocistiche si sono rivelate sin dalle prime uscite in corsa, quando a gareggiare \u00e8 stata la \"pacifica\" berlina B10 (con motore di cilindrata da 1 litro e 3/4), ma il salto di qualit\u00e0 avviene l'anno dopo, nel 1951, quando esce la B20 coup\u00e9 da 2 litri e quando anche la berlina pu\u00f2 essere dotata del motore maggiorato (modello B21).\nIl 1951 vede dunque scendere in campo, accanto alle berlina B21, un nugolo di coup\u00e9 del nuovo tipo B20, che subito mettono in mostra notevoli doti di maneggevolezza e velocit\u00e0 affermandosi nelle pi\u00f9 importanti corse su strada (Mille Miglia in primis) ma anche su pista (Le Mans). La stessa Lancia, in prima persona, allestisce alcune B20 speciali, partecipando in veste semi-ufficiale alle maggiori gare internazionali. Lo stesso accade nel 1952 (con la B20-2000 seconda serie) e nel 1953 (con la nuova B20-2500) anno in cui per\u00f2 la Casa torinese dedica le sue attenzioni ai modelli pi\u00f9 prettamente corsaioli (D20, D23, D24) \"abbandonando\" le B20, che per\u00f2 avranno lunga e gloriosa vita sportiva grazie ai privati che la porteranno in gara sino ai primi anni'60.\nCome si pu\u00f2 evincere dalle tabelle, le Aurelia hanno gareggiato tanto nella categoria Turismo quanto nella Gran Turismo o nella Sport: ci\u00f2 in funzione dei regolamenti via via succedutisi, del modello (berlina B10/B21/B22 oppure coup\u00e9 B20-2000/B20-2500 oppure B24 spider) e dell'eventuale grado di \"preparazione/elaborazione\" della singola vettura.\nProve su strada.\nB20 prima serie (1951).\nNon risulta che, all'epoca della loro presenza sul mercato, le Aurelia B20 con motore due litri siano state sottoposte ad alcuna \u201cprova su strada\u201d. Abbiamo notizia soltanto del \u201ctest\u201d cui, nel 1988, la celebre rivista italiana d'auto d'epoca \u201cRuoteclassiche\u201d ha sottoposto una B20 del 1951, quindi della prima serie. La prova \u00e8 eseguita nel 1988, quindi su una vettura che, pur riportata agli antichi splendori, non \u00e8 pi\u00f9 \u201cnuova\u201d e, pensiamo, deve essere trattata con attenzione, quindi con dolcezza. Ne consegue che i valori delle prestazioni rilevate devono tener conto di questi fattori. Ecco comunque i rilevamenti pi\u00f9 interessanti, riportati nel fascicolo numero 5 del febbraio 1988 della gi\u00e0 citata rivista \u201cRuoteclassiche\u201d.\nB20 quarta serie (1954).\nUna sola \u201ctestata\u201d (The Autocar) si occupa della B20 quarta serie (1954).\nNell'agosto del 1954 la celebre ed autorevole rivista inglese \u201cThe Autocar\u201d pubblica il resoconto di una breve prova su strada effettuata al volante di una B20-2500 della quarta serie. Dalle tabelle pubblicate a corredo del test, contenenti i dati misurati, si evincono queste prestazioni \u201ceffettive\u201d:\nB20 sesta serie (1957-58).\nSi ha notizia di quattro distinte \u201cprove su strada\u201d riferite ad una B20-2500 dell'ultima serie.\nLa prima appare sulla celebre rivista italiana \u201cQuattrouote\u201d nel suo numero del giugno 1957, la seconda \u00e8 di \u201cAuto Italiana Sport\u201d (da poco acquistata dalla Editoriale Domus, quindi \u201ccugina\u201d di Quattroruote) nel numero 11 del 20 settembre 1957, la terza appare sulla rivista \u201cThe Autocar\u201d (8 novembre 1957), mentre la quarta ed ultima riguarda una B20 di fine produzione (1958) che per\u00f2 \u00e8 stata sottoposta a prova dalla rivista \u201cRuoteclassiche\u201d ben 35 anni dopo.\nLa prova di \u201cQuattroruote\u201d\nNel numero del giugno 1957 la \u201cancor giovanissima\u201d (ma gi\u00e0 autorevole e diffusa) testata \u201cQuattroruote\u201d pubblica il resoconto completo di una prova su strada effettuata al volante di una B20-2500 della quinta serie, \u201caggiornata\u201d tecnicamente al modello 1957 (quindi, di fatto, si pu\u00f2 parlare di un'Aurelia sesta serie). Dalle molteplici tabelle pubblicate a corredo dei testi, si evincono queste prestazioni \u201ceffettive\u201d:\nQuanto ai giudizi sulla vettura nel suo complesso, quelli espressi da \u201cQuattroruote\u201d sono pi\u00f9 che lusinghieri: con una votazione appena \u201csufficiente\u201d vengono comunque giudicati la frizione (sforzo notevole), lo sterzo (qualche reazione), il consumo (specie se la vettura viene spinta al massimo), la visibilit\u00e0 (posteriore) e l'appena sufficiente strumentazione (lamentate la mancanza della spia riserva carburante e del termometro dell'olio). Punti di forza (con il massimo dei voti, cio\u00e8 quattro stelle) sono invece giudicati il motore, il confort di marcia, la tenuta di strada, la ripresa, la marcia in salita, la velocit\u00e0 massima ed il grado di finitura.\nLa prova di \u201cAuto Italiana Sport\u201d\nLa stessa B20 gi\u00e0 provata dalla rivista \u201cQuattroruote\u201d viene sottoposta a test, qualche mese dopo, dalla testata sportiva dell'Editoriale Domus, cio\u00e8 \u201cAuto Italiana Sport\u201d. Esaminando con attenzione i dati delle prestazioni rilevate, si pu\u00f2 immaginare che i \u201ctester\u201d di \u201cAuto Italiana\u201d abbiano \u201cspremuto\u201d al massimo la macchina: infatti le prestazioni risultano migliori rispetto a quelle rilevate da \u201cQuattroruote\u201d. Eccone comunque un riassunto:\nLa prova di \u201cThe Autocar\u201d\nL'8 novembre 1957 la celebre ed autorevole rivista inglese \u201cThe Autocar\u201d pubblica il resoconto di una prova su strada (su circa 1100 chilometri) effettuata al volante di una B20-2500 dell'ultima serie. Dalle tabelle pubblicate a corredo del test, contenenti i dati misurati, si evincono queste prestazioni \u201ceffettive\u201d:\nQuesti, in estrema sintesi, i lusinghieri giudizi espressi dalla testata inglese: divertente da guidare su strada, se la cava bene anche nel traffico urbano ed \u00e8 assolutamente elegante e ben rifinita.\nLa prova di \u201cRuoteclassiche\u201d\nIl test viene effettuato su una vettura \u201cnon pi\u00f9 nuova\u201d (per usare un eufemismo), una B20 dell'ultima serie, immatricolata per la prima volta nell'estate del 1958. La prova \u00e8 eseguita nel 1993, quindi su una vettura che, pur riportata agli antichi splendori, non \u00e8 pi\u00f9 \u201cnuova\u201d e, pensiamo, deve essere trattata con attenzione, quindi con dolcezza. Ne consegue che i valori delle prestazioni rilevate devono tener conto di questi fattori. Ecco comunque i rilevamenti pi\u00f9 interessanti, riportati nel fascicolo numero 59 del febbraio 1993 della gi\u00e0 citata bella rivista \u201cRuoteclassiche\u201d.\nDati produttivi, per modello e per anno.\n[a]= il dato NON comprende il prototipo di pre-serie della B24 costruito nel'54\nLe vendite in Italia e all'estero.\nSu 18.201 Aurelia costruite, 15.468 risultano vendute ed immatricolate in Italia, dal 1950 al 1959 (57 delle ultime B20-B24 risultano vendute/immatricolate nel 1959). Ne consegue che l'esportazione (2.733 unit\u00e0) ha assorbito il 15% della produzione.\nLe B20-B24 da 2 litri e mezzo sono i modelli che hanno ottenuto (proporzionalmente) una maggior penetrazione all'estero (1280 unit\u00e0 vendute all'estero su una produzione di 3401 pezzi, cio\u00e8 quasi il 38%). Non male anche la berlina B12 seconda serie (2415 unit\u00e0 prodotte, 437 vendute all'estero, pari al 18%). Quanto alle \"prima serie\" (berline, coup\u00e9 B20-2000 ed autotelai) la vendita all'estero ha rappresentato soltanto un 8,2% rispetto alla produzione (prodotte 12.385 unit\u00e0, vendute all'estero 1.016)\nNote al \"Prospetto immatricolazioni in Italia\"\n[a]questa la ripartizione per modello (stimata):&lt;br&gt;\n4.926 berline B10-B10S&lt;br&gt;\n515 autotelai B50-B51&lt;br&gt;\n[b]questa la ripartizione per modello (stimata):&lt;br&gt;\n3.612 berline B21-B21S&lt;br&gt;\n1.025 berline B22-B22S&lt;br&gt;\n77 berline B15-B15S&lt;br&gt;\n154 autotelai B52-B53&lt;br&gt;\n1.060 coup\u00e9 B20-B20S (I e II serie, da 2 litri)&lt;br&gt;\n[c]questa la ripartizione per modello (stimata):&lt;br&gt;\n1.963 berlie B12-B12S&lt;br&gt;\n15 autotelai B55-B55S-B56-B56S-B60S&lt;br&gt;\n[d]include le coup\u00e9 B20-B20S (dalla III serie in avanti, da 2,5 litri)&lt;br&gt; e le spyder/convertibili B24-B24S"}
{"id": "1107946", "revid": "767487", "url": "https://it.wikipedia.org/wiki?curid=1107946", "title": "L'et\u00e0 della violenza", "text": "L'ora della violenza (\"The Good Die Young\") \u00e8 un film del 1954 diretto da Lewis Gilbert.\nUna pellicola di produzione britannica, adattamento di un soggetto dello scrittore e sceneggiatore Richard Macaulay. La pellicola narra, investigandoli anche dal punto di vista psicologico, la storia di quattro disperati che, per motivi diversi, organizzano insieme una rapina ad un furgone postale.\nTrama.\nL'americano Miles \"Rave\" Ravenscourt, un ex-marine, spera di poter usare la parte del bottino di una rapina per portare la moglie inglese negli Stati Uniti e recluta tre complici. \nI tre sono un pugile, un pilota e un nobile inglese.\nMike, pugile professionista, dopo aver posto fine alla sua carriera per essersi fratturato una mano ed essere stato derubato dal cognato, spera con il colpo di rimettere in sesto le sue finanze.\nEddie, un pilota statunitense, pensa con quei soldi di rifarsi una nuova vita dopo aver lasciato la sua compagna a causa dei suoi continui tradimenti.\nL'aristocratico e snob Rave ha bisogno di soldi per rimediare ai debiti di gioco fatti dalla moglie.\nProduzione.\nIl film fu prodotto dalla Remus e da Romulus Films (presents) (con il nome Romulus).\nDistribuzione.\nIl film usc\u00ec in prima a Londra, il 2 marzo 1954, distribuito nel Regno Unito dall'Independent Film Distributors (IFD). Negli USA, venne distribuito dalla United Artists. Fu presentato in prima a Fargo, nel Nord Dakota, il 29 novembre 1955."}
{"id": "1107949", "revid": "85405", "url": "https://it.wikipedia.org/wiki?curid=1107949", "title": "Sant'Andrea di Totma", "text": ""}
{"id": "1107950", "revid": "71433", "url": "https://it.wikipedia.org/wiki?curid=1107950", "title": "Clea Duvall", "text": ""}
{"id": "1107951", "revid": "1610933", "url": "https://it.wikipedia.org/wiki?curid=1107951", "title": "Voltapietre", "text": ""}
{"id": "1107952", "revid": "85405", "url": "https://it.wikipedia.org/wiki?curid=1107952", "title": "Sant'Isidoro di Rostov", "text": ""}
{"id": "1107953", "revid": "85405", "url": "https://it.wikipedia.org/wiki?curid=1107953", "title": "Sant'Isidora di Tabenna", "text": ""}
{"id": "1107954", "revid": "73843", "url": "https://it.wikipedia.org/wiki?curid=1107954", "title": "Catechismo di Heidelberg", "text": "Il Catechismo di Heidelberg \u00e8 un manuale di istruzione di dottrina cristiana che, sotto forma di domande e risposte, suddivise per ogni domenica dell'anno, si propone di trasmettere gli insegnamenti fondamentali della fede cristiana nella prospettiva calvinista. Tradotto oggi in molte lingue, \u00e8 considerato non solo uno dei catechismi pi\u00f9 influenti prodotti dal Protestantesimo, ma una delle principali confessioni di fede delle Chiese riformate incluse nelle Tre formule di unit\u00e0. L'influenza di questo catechismo si estende fino ad ispirare i Canoni di Westminster servendo come base per il suo Catechismo abbreviato.\nStoria del documento.\nIl principe elettore Federico III, sovrano del Palatinato, in Germania dal 1559 al 1576, incarica Zaccaria Ursino e Caspar Oleviano di scrivere un catechismo calvinista basato sui contributi dei principali studiosi e teologi riformati del tempo. Uno dei suoi fini principali \u00e8 quello di contestare il Cattolicesimo sulla base dell'insegnamento biblico. Ulteriore sua finalit\u00e0 \u00e8 quella di trovare una base comune fra Calvinismo e Luteranesimo.\nIl Sinodo di Heidelberg approva questo catechismo nel 1563. In Olanda, il Sinodo di Dordrecht lo approva come una delle Tre formule di unit\u00e0 che tutti i ministri di culto e responsabili di chiesa devono sottoscrivere. Ai predicatori \u00e8 fatto pure obbligo di predicarne ogni domenica una sezione per promuovere la conoscenza teologica della popolazione. In molte Chiese riformate questa rimane a tutt'oggi una consuetudine prima del culto domenicale o al suo interno.\nStruttura.\nIl Catechismo di Heidelberg \u00e8 diviso in 52 sezioni, destinate ad essere insegnate ogni domenica dell'anno. Nella sua forma attuale, il catechismo consiste di 129 domande e risposte suddivise in tre sezioni:\nLa domanda e la risposta alla prima domanda di questo catechismo sono diventate famose.\n\"In che consiste la tua unica consolazione In vita e in morte? \"Nel fatto che col corpo e con l'anima, in vita e in morte, non sono pi\u00f9 mio, ma appartengo ai mio fedele Salvatore Ges\u00f9 Cristo, il quale col suo prezioso sangue ha pienamente pagato il prezzo di tutti i miei peccati e mi ha redento da ogni potere del diavolo; e mi preserva cos\u00ec che neppure un capello pu\u00f2 cadermi dal capo senza la volont\u00e0 del Padre mio che \u00e8 nel cielo; ed anzi ogni cosa deve cooperare alla mia salvezza. Pertanto. per mezzo del suo santo Spirito egli mi assicura anche la vita eterna e mi rende di tutto cuore volenteroso e pronto a vivere d'ora innanzi per lui\"\"."}
{"id": "1107959", "revid": "1610933", "url": "https://it.wikipedia.org/wiki?curid=1107959", "title": "Lucherino ventregiallo", "text": ""}
{"id": "1107963", "revid": "773636", "url": "https://it.wikipedia.org/wiki?curid=1107963", "title": "Chiesa di Santa Margherita (Prato)", "text": "La chiesa e monastero di Santa Margherita a Prato sorgono all'estremit\u00e0 occidentale di piazza Mercatale.\nStoria e descrizione.\nInizialmente sede dell'ospedale \"Cacciapoveri\", dopo la sua soppressione (avvenuta a fine Trecento) vi si trasferirono dalle Sacca, presso Santa Lucia, le monache di Santa Margherita. In questo posto, fino al 1456, dimor\u00f2 Lucrezia Buti, futura concubina del pittore Filippo Lippi, che l'anno precedente era stato nominato cappellano del convento.\nIl convento ospitava la \"Nativit\u00e0\" dipinta da Filippo Lippi, rastrellata durante le spoliazioni napoleoniche e spedita in Francia da Denon. L'opera non venne restituita dopo il Congresso di Vienna. Il monastero fu soppresso nel 1810; dal 1820 ospit\u00f2 la Compagnia di Sant'Orsola. La chiesa, ristrutturata nel Seicento, conserva resti di affreschi del primo quarto del XV secolo (Arrigo di Niccol\u00f2) e una tela con l\"'Annunciazione\", della met\u00e0 del Seicento (copia da Mirabello Cavalori)."}
{"id": "1107967", "revid": "580197", "url": "https://it.wikipedia.org/wiki?curid=1107967", "title": "Seogwipo", "text": "Seogwipo (\"Seogwipo-si\"; in coreano ), \u00e8 una citt\u00e0 della provincia sudcoreana autonoma dell'isola di Jeju. Ha una popolazione di abitanti ed \u00e8 la seconda citt\u00e0 dell'isola. Citt\u00e0 principalmente turistica, nel 2006 \u00e8 stata unita alla contea di Namjeju per formare un'unica entit\u00e0 amministrativa nella parte meridionale dell'isola.\nStoria.\nLa storia della citt\u00e0 di Seogwipo \u00e8 legata alla storia dell'isola di Jeju. Scavi archeologici effettuati nelle grotte Saengsoogwe nei pressi delle cascate di Cheonjiyeon hanno rivelato la presenza di artefatti risalenti all'et\u00e0 della pietra. Ulteriori scavi alle pendici del monte Sanbang hanno portato alla luce artefatti risalenti al Neolitico, ricoperti da circa un metro di detriti di antiche eruzioni vulcaniche.\nFacente parte del regno di Tamna sin dal 57 a.C., segu\u00ec le varie vicissitudini del periodo dei Tre regni di Corea. Dopo essere stata legata al regno di Baekje, l'isola passo sotto il controllo del regno di Silla, quando questi conquist\u00f2 il regno di Baekje. Dopo la caduta di Silla, l'isola pass\u00f2 sotto il controllo del regno di Goryeo nel 938, per poi esserne definitivamente annesso nel 1105, con l'istituzione della provincia di Tamna. Con l'avvento del regno Joseon alla fine del XIV secolo venne istituita nel 1397 la provincia di Jeju dal re Taejo di Joseon. Nella parte settentrionale dell'isola venne istituita la contea di Jeju, mentre la parte meridionale dell'isola (a sud del monte Halla) venne divisa in due prefetture, Jeongui e Daejeong. Durante l'era Joseon sull'isola vennero costruiti dei forti difensivi, tre dei quali nella parte meridionale. Nel 1910 sotto la dominazione giapponese l'isola pass\u00f2 sotto il controllo nipponico e nel 1915 le prefetture di Jeongui e Daejeong vennero fuse nel distretto amministrativo di Jeju e i due principali centri abitati delle prefetture divennero municipalit\u00e0 (\"myeon\"). Il 7 ottobre 1918 presso il tempio di Beopjeongsa nacque uno dei primi movimenti anti-giapponesi dell'isola, avente come obiettivo la riconquista della sovranit\u00e0 perduta qualche anno prima. Nell'aprile 1935 i due nuclei urbani vennero rinominati in Seogwi, la parte occidentale, e Jungmun, la parte orientale. Sotto l'occupazione giapponese i porti dell'isola vennero sviluppati e un impianto di lavorazione della carne di balena venne realizzato vicino al porto di Seogwi.\nNel 1945 con la fine della seconda guerra mondiale l'isola di Jeju entr\u00f2 a far parte della Corea del Sud e nel 1946 venne istituita la contea di Namjeju. Con la ricostruzione dopo la fine della guerra e nel corso degli anni cinquanta, si ebbe uno sviluppo dell'isola e la crescita della coltivazione degli agrumi. L'8 luglio 1956 le municipalit\u00e0 di Seogwi e di Daejeong vennero elevate al rango di villaggi (\"eup\"). Il 1\u00ba dicembre 1980 anche le municipalit\u00e0 di Namwon e di Seongsan vennero elevate al rango di villaggi (\"eup\"). Il 1\u00ba luglio 1981 l\"'eup\" di Seogwi e il \"myeon\" di Jungmun vennero uniti a formare la citt\u00e0 di Seogwipo-sim all'interno della quale vennero istituiti 12 quartieri (\"dong\"), mentre la contea di Namjeju rimaneva composta di 3 \"eup\" e di 2 \"myeon\". Nel luglio 2006 venne approvato l'accorpamento della contea di Namjeju alla citt\u00e0 di Seogwipo, assieme anche all'accorpamento della contea di Bukjeju alla citt\u00e0 di Jeju, cos\u00ec da avere due sole entit\u00e0 amministrative sull'isola, che venne trasformata in provincia autonoma.\nSimboli.\nIl simbolo della citt\u00e0 di Seogwipo \u00e8 caratterizzato dal nome della citt\u00e0 con la prima \"o\" stilizzata con un agrume, a simboleggiare la visione di Seogwipo come citt\u00e0 turistica internazionale. In secondo piano una serie di punti che rappresentano il basalto e gli agrumi, e riprendono la forma del monte Halla, la cima pi\u00f9 elevata dell'isola e di tutta la Corea del Sud. Inoltre, la citt\u00e0 ha due mascotte: un ragazzo e una ragazza, vestiti con gli abiti tradizionali dell'isola. Nello slogan della citt\u00e0 \u00e8 presente un cerchio rosso a simboleggiare il sole e il nome della citt\u00e0, nel quale il carattere \u00e8 stilizzato per riprendere la forma del monte Halla.\nGeografia antropica.\nSuddivisioni amministrative.\nLa citt\u00e0 di Seogwipo \u00e8 suddivisa in 12 quartieri (, \"dong\"), in 2 municipalit\u00e0 (, \"myeon\") e in 3 villaggi (, \"eup\"). Municipalit\u00e0 e villaggi rappresentano i territori della precedente contea di Namjeju, mentre il nucleo originario della citt\u00e0 di Seogwipo \u00e8 suddiviso nei 12 quartieri.\nLista dei 12 quartieri (\"dong\"):\nLista delle 2 municipalit\u00e0 (\"myeon\"):\nLista dei 3 villaggi (\"eup\"):\nEconomia.\nL'economia della citt\u00e0 di Seogwipo \u00e8 prettamente legata al settore turistico. La citt\u00e0 e l'intera area meridionale dell'isola di Jeju sono caratterizzate da paesaggi naturali variegati, comprensivi di spiagge, montagne e percorsi naturalistici. Attorno alla citt\u00e0 di Seogwipo si sviluppano molti degli elementi caratteristici dell'isola vulcanica di Jeju e tunnel di lava, che \u00e8 patrimonio dell'umanit\u00e0 della Corea del Sud. Tra il monte Halla e le spiagge che caratterizzano la costa meridionale dell'isola sono presenti alcune cascate, tra le quali le Cheonjeyeon (che significa \"lo stagno dell'imperatore celeste\"), le Cheonjiyeon e le Jeongbang. Nella parte orientale dell'isola sorge il Seongsan Ilchulbong, un antico cratere vulcanico sorto dalle acque del diametro di circa e alto circa , nominato anche patrimonio naturale coreano.\nSeogwipo \u00e8 nota anche per la coltivazione di agrumi, che si sviluppa principalmente tra il Seongsan Ilchulbong e il villaggio di Seongeup. Il porto di Seogwipo si \u00e8 sviluppato soprattutto per il commercio di pesce fresco e per l'esportazione dei mandarini e degli agrumi coltivati sull'isola, cos\u00ec come di altri prodotti agricoli.\nSport.\nSeogwipo \u00e8 sede del Jeju World Cup Stadium, lo stadio di calcio che ha ospitato tre partite del campionato mondiale di calcio 2002 ed \u00e8 campo di gioco del Jeju United FC."}
{"id": "1107968", "revid": "125364918", "url": "https://it.wikipedia.org/wiki?curid=1107968", "title": "Federico III del Palatinato", "text": "Biografia.\nFu rigorosamente educato nella fede romana alla corte di suo padre e a Colonia, ma, influenzato da sua moglie, la pia principessa Maria di Brandeburgo, che spos\u00f2 nel 1537, segu\u00ec la Riforma, e nel 1546 fece una pubblica professione della sua fede. Successe a suo padre Giovanni II come duca di Simmern, il 18 maggio 1557, e divent\u00f2 elettore il 12 febbraio 1559, alla morte di Ottone Enrico. Sotto il suo predecessore rigorosi luterani come Tilemann Heshusius, i melantoniani, e calvinisti avevano trovato un posto nel Palatinato. Nell'estate del 1559 aspre polemiche sorsero tra di loro. Tesi sulla Cena del Signore approntati dal diacono di Heidelberg Wilhelm Klebitz provocarono una polemica aspra tra lui e Heshusius.\nMatrimoni ed eredi.\nFederico si spos\u00f2 due volte. La prima volta con Maria, figlia del mangravio Casimiro di Brandeburgo-Bayreuth, dalla quale ebbe i seguenti figli che raggiunsero l'et\u00e0 adulta:\nLa seconda volt\u00e0 spos\u00f2 Amalia, vedova di Enrico I di Brederode, dalla quale non ebbe figli."}
{"id": "1107970", "revid": "88685728", "url": "https://it.wikipedia.org/wiki?curid=1107970", "title": "Umidit\u00e0 assoluta", "text": "L'umidit\u00e0 assoluta (spesso indicata con UA) esprime la densit\u00e0 del vapore acqueo in una massa d'aria umida (che \u00e8 una miscela vapore acqueo-aria).\nPi\u00f9 precisamente, essa misura quanti grammi di vapore acqueo sono presenti in 1\u00a0m\u00b3 d'aria umida, a una data temperatura e una data pressione.\nNella pratica, l'umidit\u00e0 assoluta \u00e8 un valore di difficile interpretazione e per questo si preferisce l'utilizzo del rapporto di mescolanza. Il rapporto di mescolanza pu\u00f2 essere espresso in kg di vapore su kg di aria secca; ad esempio un rapporto di mescolanza del 20% vuol dire che in un kg di aria secca (pari a circa un metro cubo) si hanno 200 grammi di vapore acqueo."}
{"id": "1107972", "revid": "1610933", "url": "https://it.wikipedia.org/wiki?curid=1107972", "title": "Ghiandaia dei pini", "text": ""}
{"id": "1107986", "revid": "184755", "url": "https://it.wikipedia.org/wiki?curid=1107986", "title": "Monastero di Santa Caterina (Prato)", "text": "L'ex-monastero di Santa Caterina di Prato sorge nell'omonima via.\nStoria e descrizione.\nL'attuale complesso fu edificato a partire dai primi del Cinquecento per l'omonimo monastero domenicano, grazie all'attivit\u00e0 di suor Brigida Vangelisti (la pastorella alla quale era apparsa la Vergine Maria, a Boccadirio, nel 1480); dopo la soppressione (1783) ospit\u00f2 il Conservatorio delle Pericolanti.\nPassato al Comune nel 1976, \u00e8 attualmente utilizzato per uffici, zona esposizioni (le \"Antiche stanze\") e spazio teatrale (in un vasto refettorio, del 1608)."}
{"id": "1107994", "revid": "30445", "url": "https://it.wikipedia.org/wiki?curid=1107994", "title": "John Edward Gray", "text": "Era il fratello maggiore dello zoologo George Robert Gray, figlio di Samuel Frederick Gray (1766-1828), un farmacologo e botanico famoso alla sua epoca.\nBiografia.\nLa sua famiglia si trasfer\u00ec abbastanza presto a Londra dove Gray cominci\u00f2 a studiare biologia a 16 anni. Divenne l'assistente di suo padre quando questo redasse \" The Natural Arrangement of British Plants \" (1821). Dopo essere stato rifiutato dalla Linnean Society di Londra, abbandon\u00f2 la botanica per dedicarsi alla zoologia. Dal 1824, inizi\u00f2 a lavorare nel dipartimento di zoologia del Museo di storia naturale di Londra dove aiuta John George Children alla redazione del catalogo delle collezioni di rettili. Nel 1840, sostitu\u00ec Children al posto di conservatore di questo dipartimento, funzione che occuper\u00e0 fino al Natale del 1874.\nPubblic\u00f2 parecchi cataloghi delle collezioni del museo di storia naturale nei quali analizz\u00f2 i gruppi animali ma descrisse anche nuove specie. Partecip\u00f2 attivamente all'arricchimento delle collezioni di zoologia del museo tanto da farlo diventare tra pi\u00f9 importanti del mondo. Si stima che un milione di esempi supplementari viene ad aggiungersi alle collezioni durante la direzione di Gray.\nLe sue innumerevoli pubblicazioni, circa 1200, mancano di uno studio sistematico e critico. Nel 1832, divenne membro della Royal Society.\nGray si interess\u00f2 anche alla filatelia. Il primo maggio del 1840, quando il primo Penny Black fu messo in vendita, ne acquist\u00f2 parecchi esemplari, diventando cos\u00ec il primo filatelico del mondo. Sembra che sia stato uno dei primi a proporre un tasso di affrancamento uniforme per gli invii postali, preparando cos\u00ec l'ideazione del francobollo.\nIl colonnello William Henry Sykes (1790-1872) gli dedic\u00f2 in suo onore l\"'Ardeola grayii\" della famiglia degli aironi."}
{"id": "1107995", "revid": "1610933", "url": "https://it.wikipedia.org/wiki?curid=1107995", "title": "Verzellino fronterossa", "text": ""}
{"id": "1107996", "revid": "43211", "url": "https://it.wikipedia.org/wiki?curid=1107996", "title": "British Bulldog", "text": ""}
{"id": "1107997", "revid": "43211", "url": "https://it.wikipedia.org/wiki?curid=1107997", "title": "The British Bulldog", "text": ""}
{"id": "1107998", "revid": "106393750", "url": "https://it.wikipedia.org/wiki?curid=1107998", "title": "Geremia lamenta la distruzione di Gerusalemme", "text": "Geremia lamenta la distruzione di Gerusalemme \u00e8 un dipinto a olio su tavola (58,3x46,6\u00a0cm) realizzato nel 1630 dal pittore Rembrandt Harmenszoon Van Rijn.\n\u00c8 conservato nel Rijksmuseum di Amsterdam.\nL'opera \u00e8 firmata e datata \"RHL 1630\".\nDescrizione.\nIl dipinto raffigura un anziano vestito riccamente seduto ai piedi di una roccia: sullo sfondo, una citt\u00e0 viene distrutta da un incendio. Molte sono state le identificazioni del personaggio, tra le quali si ricordano anche quelle di Lot e di Anchise, ma l'ipotesi che presenta i maggiori elementi di conferma resta Geremia. Secondo il racconto biblico e quello di Giuseppe Flavio, il profeta si ferm\u00f2 nei pressi della citt\u00e0 di Gerusalemme, assedita da Nabucodonosor. A confermare questa tesi, un uomo che fugge dall'incendio coprendosi gli occhi: risulterebbe essere il re Sedecia, catturato e accecato dai soldati di Nabucodonosor. Inoltre, Geremia ha vicino a s\u00e9 alcuni oggetti preziosi, a lui donati da Nabucodonosor, secondo il racconto di Giuseppe Flavio."}
{"id": "1107999", "revid": "43211", "url": "https://it.wikipedia.org/wiki?curid=1107999", "title": "British bulldog", "text": ""}
{"id": "1108003", "revid": "256896", "url": "https://it.wikipedia.org/wiki?curid=1108003", "title": "Congregazione Cristiana in Brasile", "text": ""}
{"id": "1108004", "revid": "767487", "url": "https://it.wikipedia.org/wiki?curid=1108004", "title": "Carel van Falens", "text": "Vita.\nVan Falens \u00e8 nato ad Anversa come figlio di Jan Baptist e Maria Anna de Kegel. Suo padre era capitano della milizia civile locale. Nell'anno della corporazione 1696-1697 fu iscritto alla Corporazione di San Luca di Anversa come allievo di Constantijn Francken. Constantijn Francken fu un pittore di battaglie e ritrattista di successo che era stato pittore di corte del re di Francia.\nVan Falens non si un\u00ec alla corporazione di Anversa, ma si trasfer\u00ec nel 1703 a Parigi, dove - a differenza del suo maestro Francken che aveva fatto lo stesso in giovane et\u00e0 - rimase per il resto della sua vita. Pi\u00f9 tardi si guadagn\u00f2 da vivere facendo copie delle opere di Nicolaes van Berchem e Philips Wouwerman.\nIl 16 luglio 1716 si spos\u00f2 nella chiesa di San Tommaso a Parigi con Maria Francisco Slodtz, figlia diciottenne dello scultore di Anversa Sebastiaen Stlodtz, allora residente a Parigi e scultore dei palazzi reali. Alla coppia fu permesso di vivere al Louvre a spese dello Stato. Avevano 10 figli. \nVisse quasi tutta la sua vita in Francia, ove fu nominato membro dell'Acad\u00e9mie royale de peinture et de sculpture nel 1726.\nOpere.\nSi \u00e8 specializzato in scene di cacciatori e accampamenti di cavalleria. Molte delle sue composizioni si rifanno per armonia, dettagli pittorici, colori chiari e vibranti, consistenza della materia, al grande maestro olandese Philips Wouwerman.\nSue opere sono esposte nei musei di Parigi (Louvre), Dresda (Museo Civico), Napoli (Filangeri) e Varsavia (Museo Nazionale)."}
{"id": "1108005", "revid": "4506", "url": "https://it.wikipedia.org/wiki?curid=1108005", "title": "Agenda21", "text": ""}
{"id": "1108006", "revid": "85405", "url": "https://it.wikipedia.org/wiki?curid=1108006", "title": "San Giovanni di Mosca", "text": ""}
{"id": "1108019", "revid": "1573940", "url": "https://it.wikipedia.org/wiki?curid=1108019", "title": "Monastero di San Clemente (Prato)", "text": "Il monastero di San Clemente di Prato sorge in via San Vincenzo.\nStoria e descrizione.\nIl monastero di clausura sorse nel 1515 per un atto coraggioso di tredici \"suore benedettine di San Michele\", che vollero vivere seguendo la riforma del Savonarola; Baldo Magini don\u00f2 loro il primo nucleo del monastero (accolto nell'ordine domenicano dal 1520), che fu trasformato nel 1785 in \"Conservatorio per l'educazione delle ragazze\". Soppresso nel 1808 sotto la dominazione napoleonica, nel 1812 il Conservatorio fu trasferito in San Niccol\u00f2. Nel 1866, a causa della soppressione degli ordini religiosi da parte dello Stato l'edificio pass\u00f2 di propriet\u00e0 al Comune di Prato. Fu tuttavia riacquistato alla fine dell'Ottocento dalle suore benedettine che tutt'ora vi abitano.\nLa chiesa pubblica, di struttura cinquecentesca, ha altari seicenteschi: il maggiore ospita una \"Sacra conversazione\" (1535 circa) di Fra' Paolino, i laterali un \"San Clemente\" del 1520 circa e una settecentesca \"Madonna del Rosario\", copia da una pala romana di Giovan Francesco Romanelli. Il coro monastico, ricostruito dopo il grave crollo del 1583, \u00e8 una vasta sala con volta unghiata, alti stalli in noce (Giovan Battista Ronchini, 1589) e vari dipinti del XVI-XVII secolo, fra i quali una vivace tela di Alessandro Rosi (\"San Michele e San Benedetto\", 1665 circa) e un\"'Annunciazione\", vicina al Vignali. Altri ambienti furono ridecorati nel Settecento (la \"Stanza della Badessa\" ha raffinate grottesche di Luigi Catani).\nLa contigua \"Societ\u00e0 Corale Guido Monaco\", fondata nel 1878, occupa parte dell'ex monastero insieme ad un asilo comunale; il teatrino \u00e8 ricavato nel refettorio, e conserva su una testata un vasto affresco di Alessio Gimignani, con le \"Nozze di Cana\" (1598).\nLa visita al monastero di clausura \u00e8 consentita solo per certi ambienti e in rari casi."}
{"id": "1108022", "revid": "123325198", "url": "https://it.wikipedia.org/wiki?curid=1108022", "title": "Postalino", "text": "Con il nome di postalino i cittadini di Nuoro chiamano l'autobus cittadino. \nL'etimologia \u00e8 nota: quando i primi autobus (corriere) iniziavano a viaggiare per la Sardegna, ancora prima della nascita dei servizi pubblici urbani, erano adibiti anche al trasporto della posta. In dialetto nuorese l'autobus era ed \u00e8 ancora chiamato \"su postale\" proprio per il servizio che offriva. Se ne deduce quindi una molto probabile derivazione per il termine \"postalino\" dopo una simpatica italianizzazione.\nNei primi anni cinquanta il primo postalino entrava in funzione in citt\u00e0, grazie alla ditta Puggioni che prese l'iniziativa, con la tratta Giardinetti-Tanca Manna.\nRiscontrando grande successo venne seguito da altri che collegavano il centro storico di N\u00f9oro con i rioni pi\u00f9 periferici, come Monte Gurtei, Badu 'e Carros, Preda 'e Istrada, Solitudine ed altri.\nNegli anni il servizio si \u00e8 potenziato e attualmente l'azienda che lo gestisce \u00e8 l'A.T.P.\nNel 2005 \"Il postalino\" \u00e8 diventato un tango grazie al titolo della canzone lanciata dai \"Frammenti Anni 60\", che racconta della ricerca della propria ragazza nei vari quartieri cittadini, citandoli quasi tutti, a bordo del famoso mezzo pubblico.\nPostalino \u00e8 anche il nome che veniva dato al vaporetto che portava la posta gi\u00e0 dal 1857 a La Maddalena, collegandola di fatto con Terranova, (il nome sardo di Olbia), e a quello che portava la posta alla citt\u00e0 di Carloforte all'isola di San Pietro.\nAnche a Porto Santo Stefano, sull'Argentario, il vaporetto postale veniva chiamato cos\u00ec.\n\"Il Postalino\" \u00e8 anche il nome della regata storica che ogni anno si svolge con imbarcazioni di Vela Latina e che coinvolge Porto Torres, Stintino e Cala Reale sull'Isola dell'Asinara."}
{"id": "1108025", "revid": "16459", "url": "https://it.wikipedia.org/wiki?curid=1108025", "title": "\u00cdker Casillas", "text": ""}
{"id": "1108029", "revid": "2036605", "url": "https://it.wikipedia.org/wiki?curid=1108029", "title": "Paolo Silenziario", "text": "Biografia.\nVissuto nel VI secolo alla corte dell'Imperatore Giustiniano I col titolo di \"Silentiarius\", nome con cui si designavano gli alti funzionari imperiali al seguito dell'imperatore, preposti a far osservare il silenzio durante le liturgie sacre, fu forse, insieme ad Agazia Scolastico, a Cometa Cartulario e a Ireneo Referendario, l'ultima grande voce dell'epigramma in lingua greca, forma letteraria che trov\u00f2 la sua massima espressione nelle scuole dell'ellenismo, per poi tramontare durante il medioevo e rifiorire solo durante il Rinascimento ed il Barocco, soprattutto tra i poeti di lingua italiana. A giudicare dai riferimenti interni ai suoi testi, Paolo mor\u00ec tra 575 e 580.\nOpere.\nPaolo \u00e8 molto conosciuto per i suoi epigrammi, 78 dei quali sono raccolti nell'Antologia Palatina: 40 di essi sono di argomento erotico e due replicano a epigrammi di Agatia.\nCompose anche una ecfrasi in versi (1029 esametri, con una introduzione di 134 trimetri giambici) della cattedrale giustinianea di Hagia Sophia, descrivendone l'architettura e le decorazioni dopo la ricostruzione della cupola nel 562: Paolo evidenzia la policromia dei marmi della cattedrale e, dunque, con la sua attenta descrizione, aiuta gli storici dell'arte a ricostruire l'aspetto di Hagia Sophia prima delle ricostruzioni successive. Il poemetto fu probabilmente commissionato dallo stesso Giustiniano e letto da Paolo il giorno dell'inaugurazione.\nPaolo scrisse anche un poemetto sulle terme di Pythia, in Bitinia.\nTemi e originalit\u00e0.\nI temi cari a Paolo Silenziario furono principalmente l'arte e l'erotismo: sono in considerevole quantit\u00e0 gli epigrammi che egli dedica, con una sensualit\u00e0 passionale ma mai oscena, alla descrizione di amori fugaci con etere, oggi raccolti nel V volume dell'Antologia Palatina:\nNel periodo in cui Paolo Silenziario componeva i suoi epigrammi, la lingua ufficiale dell'Impero Romano d'Oriente era il latino: in latino venivano redatti i documenti ufficiali, in latino venivano pronunciati i discorsi di maggiore importanza, in latino si celebravano le maggiori funzioni religiose. Il greco era la lingua popolare nella sua forma di \"dimotik\u00ec\", parlata dalla maggior parte dei sudditi, e divenne lingua ufficiale dell'Impero solo a partire dal VII secolo, quando, con l'avvento di Costantino IV, verr\u00e0 superata la fase \"tardoromana\" per accedere a quella propriamente \"bizantina\"."}
{"id": "1108032", "revid": "22475", "url": "https://it.wikipedia.org/wiki?curid=1108032", "title": "Palazzo Berio", "text": "Palazzo Berio (gi\u00e0 Palazzo Vaaz) \u00e8 un elegante edificio ubicato nella centrale via Toledo, a Napoli, nel quartiere San Ferdinando, di fronte alla Galleria Umberto I.\n\u00c8 situato al numero civico 256 e prende il nome dal marchese Francesco Berio di Salsa, librettista d'opera lirica e poeta, che della magione fu proprietario nel XIX secolo.\nStoria ed architettura.\nFu eretto nel XVI secolo su progetto di Giulio Romano, pupillo di Raffaello Sanzio, e su commissione del conte di Mola, Simone Vaaz, (finanziere e personaggio politico, esponente della famiglia Vaaz de Andrade, neo conversi di origine ebraico sefardita giunti dal Portogallo), al tempo presidente della Regia Camera della Sommaria. Fu poi ristrutturato nella seconda met\u00e0 del XVIII secolo da Carlo Vanvitelli su disegni di Luigi Vanvitelli e su commissione della famiglia dei Tomacelli.\n\u00c8 abbellito nel cortile da una fontana con testa di cervo. In tempi antichi conteneva un salone per le feste a pianta circolare da circa 1.000 posti ed un teatro da 1.600 posti sulla cui struttura si ritiene sia stato realizzato il Teatro Augusteo ad opera di Pier Luigi Nervi.\nNel 1772 il duca Perrelli di Monasterace lo vendette al patrizio di origini genovesi Giovan Domenico Berio di Salza (?-1791). Fu durante questo periodo, a cavallo fra il Settecento ed il primo Ottocento, che il palazzo era rinomato per la sua biblioteca, fra le pi\u00f9 importanti di Napoli, e le numerose opere d'arte contenute fra le quali il gruppo di Canova \"Adone e Venere\".\nDopo il 1820, anno della morte del marchese Francesco Maria Berio (1765-1820), fu frazionato in pi\u00f9 parti in ragione della successione, dato che aveva solo figlie che si legarono di matrimonio con i duchi d'Ascoli, i conti Statella, i marchesi Imperiali e i duchi di San Cesareo.\nNel 1922 una parte del palazzo venne resecata per lasciar posto alla realizzazione della piazzetta Augusteo, contemporaneamente alla costruzione della Funicolare Centrale.\nLe peripezie subite dal palazzo (spiegate in precedenza) hanno causato la quasi totale perdita delle pitture ad affresco commissionate dal gi\u00e0 citato Giovan Domenico Berio a prestigiosi artisti del tempo, quali: Francesco De Mura, Girolamo Starace-Franchis, Giacinto Diano, Antonio Dominici, Crescenzio La Gamba, Gaetano Magri e Marco Vaccaro.\nTuttavia, in anni recenti, a seguito della rimozione di una controsoffittatura, \u00e8 stato rinvenuto in un salone del primo piano nobile uno dei tre affreschi che, in base alla documentazione pervenutaci, il Diano esegu\u00ec per il palazzo ."}
{"id": "1108033", "revid": "889336", "url": "https://it.wikipedia.org/wiki?curid=1108033", "title": "Giovanni Battista Meneghini", "text": " Pi\u00f9 che per essere un industriale di laterizi veneto \u00e8 noto per essere stato il marito del grande soprano Maria Callas. Affarista acuto e intelligente, fu di supporto alla moglie nei suoi primi anni di carriera artistica alla quale contribu\u00ec probabilmente in maniera determinante.\nBiografia.\nImprenditore capace e fortunato, a cinquant'anni, ricchissimo, conduceva la vita dello scapolo, abitando in albergo a Verona e frequentando un ambiente brillante. Incontr\u00f2 Maria Callas quando questa era ancora agli inizi della sua eccezionale carriera, addirittura il secondo giorno in cui lei era arrivata a Verona in quanto scritturata nella \"Gioconda\" di Amilcare Ponchielli all'Arena di Verona (estate 1947). Meneghini ne rimase molto colpito e le propose il famoso \"patto dei sei mesi\": per quel tempo l'avrebbe mantenuta di tutto punto e aiutata nella carriera.\nSe si pensa che la giovane Callas nel 1947 non aveva ricevuto altre scritture, quindi, assolutamente priva di mezzi economici com'era, avrebbe dovuto tornare in America dove il padre, che non credeva nel suo talento, l'avrebbe instradata a un lavoro da segretaria, si pu\u00f2 dire che l'iniziativa di Meneghini abbia contribuito in maniera sostanziale alla carriera della cantante.\nSebbene Meneghini avesse ventotto anni pi\u00f9 della Callas ella, in segno di riconoscenza all'unica persona che si occupava di lei e che l'aveva in pratica tolta dalle strettezze quando ancora lei non era nessuno, se ne innamor\u00f2 subito: non si contano i biglietti e le lettere che gli scrisse per significare il suo amore. Cos\u00ec i due non si lasciarono pi\u00f9 e Maria, quando divenne una cantante famosa, insist\u00e9 per sposarsi con lui. Il matrimonio fu celebrato nel 1949, secondo molti la famiglia Meneghini cerc\u00f2 di impedire il matrimonio. Non \u00e8 esatto parlare della famiglia come se ci fosse una voce sola che parlava per tutti. Testimonia il nipote Antonio Carlo Dall'Acqua, figlio della sorella di Battista Giannina Meneghini: \"Quando Maria Callas arriv\u00f2 a Verona, la famiglia, oltre a Battista, era composta da 10 persone: la madre, mia nonna Giuseppina Meneghini e i 9 fratelli di Battista. Non \u00e8 esatto dire che la famiglia Meneghini odiasse la Callas, solo uno dei fratelli era ostile perch\u00e9 cercava di sostituire Giovanni Battista come amministratore delegato della SpA Angelo Meneghini e Figli. Per diversi anni (fino alla fine del 1950) Battista continu\u00f2 a dirigere l'azienda di famiglia. \u00c8 noto che, con il pretesto della religione ortodossa della sposa, Meneghini e la Callas furono costretti a sposarsi nella sagrestia della chiesa di San Fermo Minore, gestita dai padri Filippini. Erano presenti, oltre agli sposi, solo i testimoni (Mario Orlandi e Gianni Cazzarolli)\".\nA questo punto, con Maria considerata ormai una delle pi\u00f9 grandi cantanti del mondo, Meneghini nell'autunno del 1950 vendette ai fratelli e alla madre le azioni della SpA Angelo Meneghini e Figli. Battista era da sempre (fin dal 1947) l'agente della moglie, ma ora cominci\u00f2 a seguire Maria in tutto il mondo l\u00e0 dove la portava la sua carriera. Il matrimonio and\u00f2 avanti per circa dieci anni, fino a quando la Callas si innamor\u00f2 dell'armatore greco Aristotele Onassis nel 1959. Dopo la separazione, da lui vissuta con grande sconforto, non torn\u00f2 agli affari di famiglia rimanendo a Sirmione nella Villa Giannantoni (oggi Villa Callas) fino al 1970. Trasferendosi poi nella vicina Colombare, in una villa in Via Verona. La villa Giannantoni non aveva lo spazio per installare un ascensore e Battista, avanzando gli anni, aveva difficolt\u00e0 a salire le scale.\nRivide la Callas solo in poche occasioni, legate alla divisione dei beni e al divorzio. Il destino volle che, ottantaduenne, diventasse l'erede della moglie, repentinamente scomparsa a soli cinquantatr\u00e9 anni.\nBibliografia.\nLa bibliografia su Maria Callas \u00e8 molto copiosa e di conseguenza, inevitabilmente se pur indirettamente, anche quella su Meneghini. Di seguito si citano le opere in cui la figura del marito della cantante \u00e8 maggiormente posta in risalto:"}
{"id": "1108037", "revid": "103193354", "url": "https://it.wikipedia.org/wiki?curid=1108037", "title": "Struttura interna di Urano", "text": "Urano possiede una densit\u00e0 simile a Giove, ma ha una massa 22 volte minore; da questo si deduce che nel suo interno vi sia un nucleo roccioso (di 7500\u00a0km di raggio) composto principalmente di ferro e silicio, diversamente dal nucleo gioviano composto presumibilmente di idrogeno liquido. \nAttorno al nucleo si sviluppa un mantello (di 10500\u00a0km di spessore) con una composizione prevalente di: ghiaccio, metano ed ammoniaca.\nInfine c'\u00e8 lo strato superficiale (di 7500\u00a0km) che avvolge l'intero pianeta fatto di idrogeno molecolare, elio ed ammoniaca.\nGrazie ad alcune prove di laboratorio fatte dall'astrofisico William B. Hubbard \u00e8 stata promulgata l'ipotesi che non necessariamente il nucleo del pianeta fosse roccioso, ma fatto di una miscela d'acqua, ammoniaca ed isopropanolo sottoposta ad una pressione di 2 milioni di atmosfere; e questa nuova ipotesi sembra si adatti a quella che \u00e8 la struttura e la caratteristica dell'interno di Urano."}
{"id": "1108047", "revid": "104265", "url": "https://it.wikipedia.org/wiki?curid=1108047", "title": "Funzione vettoriale", "text": "In matematica, una funzione vettoriale \u00e8 una funzione di variabile reale che assume valori nel prodotto cartesiano formula_1. Una funzione di questo tipo \u00e8 identificata da una \"n\"-upla di funzioni reali \"fi(x)\", in cui ognuna rappresenta la dipendenza dell'i-esima componente del vettore immagine dall'argomento. Il dominio pu\u00f2 a sua volta essere a una o pi\u00f9 dimensioni.\nAd esempio, una funzione dai reali verso i vettori bidimensionali pu\u00f2 essere indicata come:\no, utilizzando la notazione dei versori,\nin cui \"f1\" e \"f2\" sono funzioni formula_4.\nIl dominio di una funzione vettoriale \u00e8 l'intersezione dei domini delle \"n\" funzioni reali.\nDerivazione di una funzione vettoriale.\nSe formula_5, si definisce la derivata di una funzione vettoriale esattamente allo stesso modo delle funzioni reali, cio\u00e8 come il limite del rapporto incrementale:\nGrazie alle propriet\u00e0 delle operazioni sui vettori, se tale limite esiste esso coincide con il vettore delle derivate delle singole funzioni, cio\u00e8 formula_7.\nTutte le propriet\u00e0 comode della derivazione reale ritornano in quella vettoriale. Notare che in particolare per la linearit\u00e0 della derivata e per la regola del prodotto, questo risultato pu\u00f2 essere ricavato anche dalla scrittura di formula_8 mediante versori, in quanto la derivata di un versore \u00e8 0.\nSe formula_9, con formula_10, allora si hanno formula_11 derivate parziali, ognuna per ogni combinazione delle formula_12 variabili con le formula_13 funzioni scalari. L'insieme di queste derivate (se esiste) si indica di solito in una matrice di formula_13 righe e formula_12 colonne, dove la i-esima riga rappresenta il gradiente della i-esima funzione scalare \"y\"\"i\".\ndetta matrice jacobiana di formula_8."}
{"id": "1108055", "revid": "712828", "url": "https://it.wikipedia.org/wiki?curid=1108055", "title": "Sate Pestage", "text": ""}
{"id": "1108056", "revid": "110157", "url": "https://it.wikipedia.org/wiki?curid=1108056", "title": "Chiesa di Sant'Anna in Giolica", "text": "La chiesa di Sant'Anna in Giolica di Prato sorge lungo la via omonima.\nStoria.\nIl complesso fu convento eremitano, fondato nel 1269 dal pratese Brunetto de' Rossi viene consacrata nel 1273. Quasi abbandonato dopo la peste del 1348, torn\u00f2 agli Agostiniani, che lo ristrutturarono tra la fine del XV e gli inizi del XVI secolo.\nIl convento venne utilizzato come lazzaretto durante la peste del 1527-30 e quella del 1630-31.\nFino al Settecento, per la festa di sant'Anna, la preziosa reliquia della testa di quella santa (venerata a Prato dal primo Quattrocento), veniva portata con una solenne processione dal Duomo alla chiesetta.\nDopo la soppressione fu acquistato nel 1811 dalle monache di San Clemente, passando poi a Giovan Battista Mazzoni che vi speriment\u00f2 nel 1820-24 le prime moderne macchine per la filatura di cotone e lana.\nArchitettura e interni.\nL\u2019esterno dell\u2019edificio ha il paramento murario piuttosto irregolare in alberese, interrotto da un piccolo portale laterale e due monofore. La parte superiore intonacata risale a un innalzamento datato 1730-40. All\u2019incrocio dei bracci si erge la cupoletta, forata da quattro occhi e conclusa da una lanterna.\nUna zona porticata con due arconi, costruita nel Settecento contestualmente all\u2019innalzamento dell\u2019edificio, affaccia sulla strada inglobando il portico rinascimentale, realizzato insieme alla loggetta superiore a spese del Ceppo fondato da Francesco Datini intorno al 1440, dove si vedono ancora oggi alcuni affreschi del primo Quattrocento. Il portico \u00e8 chiuso sul lato destro dalla facciata della chiesa, dove troviamo nella lunetta un affresco con il \"Cristo benedicente\" della fine del Trecento.\nLa chiesa duecentesca, con paramento in alberese, fu ampliata nel 1502-4 con l'interessante transetto (forse su disegno di Giuliano Da Maiano), coronato da una cupoletta che richiama al Brunelleschi e al Sangallo (Santa Maria delle Carceri). L\u2019interno infatti costituisce un importante esempio di architettura rinascimentale, dovuta alle ristrutturazioni del 1502-1504, legata al tempio a croce latina teorizzato da Leon Battista Alberti, ma anche alle opere coeve di Brunelleschi e Michelozzo. La chiesa presenta infatti una pianta a croce latina, dove la navata ha una lunghezza quasi pari al doppio di quella del transetto, pareti intonacate di bianco e volte a botte con tondi in terracotta sui pennacchi (copie di quelli robbiani in Santa Maria delle Carceri), ha una cupoletta con lanternino, impostata su pennacchi all'incrocio dei bracci; questi sono coperti da volte a botte e segnati da una cornice trabeata in pietra.\nIl pavimento in cotto \u00e8 rialzato rispetto all\u2019esterno; la controfacciata \u00e8 contraddistinta da affreschi stratificati tra i quali spicca un dipinto cinquecentesco, dalle forme arcaiche, con la \"Madonna\" \"in orazione e due sante.\" Sopra la porta d\u2019ingresso troviamo raffigurato \"Brunetto de\u2019 Rossi\", il fondatore del convento, alla cui sinistra vi \u00e8 \"Santa Caterina d\u2019Alessandria\" e sulla destra una \"Croce con angeli\".\nl transetto \u00e8 occupato da alcune lastre tombali, quasi tutte risalenti all\u2019Ottocento, mentre sulla parete di fondo, nella cappella a destra, \u00e8 posto un altare a edicola dalle classicheggianti colonne corinzie che incorniciano la tela del pratese Pier Simone Vannetti (1666-1737) con i \"Santi Leonardo e Cristiana che intercedono per il convento di Sant\u2019Anna presso Dio Padre e la Sacra Famiglia\", datato 1701, stesso autore della pala posta nell\u2019altare della cappella a sinistra con i \"Santi Pietro, Giovanni Battista e Nicola da Tolentino in adorazione del Santissimo Sacramento\", del 1702.\nNel presbiterio troneggia una scenografica composizione architettonica: l\u2019altare maggiore innalzato nel 1689, formato da un\u2019edicola con colonne che sorreggono un\u2019imponente trabeazione, sorregge un\u2019edicoletta timpanata con finestra, ai lati della quale sono affrescate le figure dell\"Annunciazione\". Il pregio di questo altare sta soprattutto nella pala che ospita, eseguita da Giovanni Stradano (Jan Van der Straedt, 1523-1605) con lo \"Spirito Santo, Sant\u2019Anna, la Madonna e il Bambino, altri Santi\" (1592), raffigurante l\u2019iconografia tradizionale della \"Madonna Metterza\". Accanto all\u2019altare si aprono due porte rettangolari collegate alle due nicchie soprastanti dove sono state collocate statue lignee policromate di due \"Santi\"."}
{"id": "1108059", "revid": "1305772", "url": "https://it.wikipedia.org/wiki?curid=1108059", "title": "Somport", "text": "Con il termine Somport ci si pu\u00f2 riferire a:"}
{"id": "1108060", "revid": "93556", "url": "https://it.wikipedia.org/wiki?curid=1108060", "title": "Palazzo Zevallos", "text": "Palazzo Zevallos (o Zevallos Stigliano; o ancora palazzo Colonna di Stigliano) \u00e8 un edificio monumentale di Napoli ubicato lungo via Toledo.\nIl palazzo ospita l'omonima galleria museale, facente parte delle gallerie d'Italia di propriet\u00e0 del gruppo Intesa Sanpaolo.\nStoria.\nIl palazzo fu eretto tra il 1637 e 1639 da Cosimo Fanzago su iniziativa di Juan de Ceballos y Nicastro (1592-1656; anche noto in italiano come Giovanni Zevallos), che volle un palazzo nobiliare su via Toledo, non riuscendo a costruirne uno nei vicini quanto affollati Quartieri Spagnoli. Juan era un importante mercante e banchiere napoletano di origini cantabriche (il padre era nativo di Vejor\u00eds, localit\u00e0 situata nell'odierno comune di Santiurde de Toranzo, ma si era trasferito a Napoli in giovane et\u00e0 sposando l'italiana Angela Nicastro), successivamente entrato nell'amministrazione del viceregno napoletano acquistando diverse redditizie cariche venali, ottenendo inoltre nel 1639 la citt\u00e0 di Ostuni con il titolo ducale. \nJuan de Ceballos y Nicastro entr\u00f2 in possesso dell'edificio nel 1639 dopo la fine dei lavori. Il palazzo venne tuttavia gravemente danneggiato nel corso dei moti insurrezionali del 1647. A causa delle successive difficolt\u00e0 economiche del Ceballos, nel 1653 il palazzo fu ceduto definitivamente a Jan van den Eynde, mercante e collezionista d'arte fiammingo, padre dell'aristocratico e mecenate Ferdinando. Sotto il casato dei Van den Eynde, con l'ausilio anche del connazionale ed amico Gaspar Roomer, anch'egli importante commerciante fiammingo, mecenate e collezionista d'arte, attivo a Napoli nel XVII secolo, il palazzo si arricch\u00ec di una importante e vasta collezione d'arte, oggi smembrata e dispersa per i musei e collezioni private del mondo, che comprendeva opere di: Leonard Bramer, Giacinto Brandi, Jan van Boeckhorst, Gerard van der Bos, Jan Brueghel il Vecchio, Paul Bril, Viviano Codazzi, Jacques Duyvelant, Aniello Falcone, Guercino, David de Haen, Pieter van Laer, Jan Miel, Cornelius van Poelenburch, Cornelis Schut, Goffredo Wals, Bartolomeo Passante, Mattia Preti, Pieter Paul Rubens (di cui \u00e8 celebre il \"Banchetto di Erode\" ora alla National Gallery of Scotland di Edimburgo), Carlo Saraceni, Massimo Stanzione, Van Dyck, Simon Vouet, Pieter de Witte ed altri.\nDall'unione tra Ferdinando van den Eynde, I marchese di Castelnuovo e Olinda Piccolomini nacquero tre figlie, delle quali due si sposarono con esponenti di importanti casate nobiliari di Napoli: Giovanna, con il principe di Sonnino, don Giuliano Colonna di Stigliano, ed Elisabetta, con don Carlo Carafa, marchese di Anzi. Conseguentemente al primo matrimonio il palazzo pass\u00f2 nel 1688 alla famiglia Colonna di Stigliano. Durante tutto il XVII secolo, il palazzo vide importanti restauri e modifiche sia degli ambienti interni che della facciata principale. Spicca rispetto al primo palazzo dei Zevallos il fastoso portale d'ingresso con gli stemmi nobiliari eseguiti dal Fanzago. Altra commissione importante in questo periodo fu quella affidata a Luca Giordano, direttamente contattato da Giuliano Colonna, che esegu\u00ec nel palazzo un ciclo di affreschi per abbellire gli ambienti interni.\nDurante la prima met\u00e0 del XIX secolo, a causa di alcuni dissidi interni alla famiglia Colonna di Stigliano, il palazzo viene smembrato, frazionato in pi\u00f9 parti e ceduto in fitto ad inquilini diversi che non avevano alcun legame con l'originaria famiglia proprietaria. Le decorazioni di Giordano si persero in questo contesto e con esse anche tutto il prestigio dell'edificio su tutta via Toledo che, nel frattempo, vide accrescere notevolmente il numero di edifici nobiliari che abbellivano quella che era divenuta oramai la strada pi\u00f9 importante della citt\u00e0. Diversi furono gli acquirenti che si impossessarono di una porzione del palazzo: al banchiere Carlo Forquet and\u00f2 il primo piano nobile; al cavaliere Ottavio Piccolellis andarono due ambienti del piano ammezzato; le restanti parti invece, furono messe in vendita solo dopo alcuni anni. Il palazzo in questo periodo vide ancora una volta mutare prepotentemente la sua architettura, grazie agli interventi neoclassici di Guglielmo Turi. La fetta pi\u00f9 importante del palazzo, oggi visitabile al pubblico, fu acquisita dai Forquet, i quali vollero per il loro nuovo appartamento un importante ciclo di decorazioni e di stucchi per abbellire lo scalone principale e le sale del primo piano. In questa occasione furono chiamati a lavorare Gennaro Maldarelli e Giuseppe Cammarano, molto attivi entrambi in quegli anni nelle decorazioni dei palazzi nobiliari della citt\u00e0, tra cui a villa Pignatelli ed al palazzo Reale.\nAlla fine del XIX secolo, la quota dei Forquet fu acquistata dalla Banca Commerciale Italiana e le restanti parti furono prelevate non prima del 1920. In questa data, l'edificio ritorn\u00f2 ad essere, dopo quasi un secolo, un unico palazzo. In quest'occasione fu incaricato l'architetto Luigi Platania di adeguare la struttura alla nuova destinazione d'uso; risale infatti a questi lavori la chiusura del cortile interno con la creazione del grande salone del pian terreno. Al piano nobile del palazzo \u00e8 stata invece allestita dal 2007 una delle tre gallerie d'arte appartenenti al gruppo bancario, chiamate gallerie d'Italia, che conta circa 120 pezzi tra pitture e sculture.\nDescrizione.\nIl portale di Cosimo Fanzago \u00e8 maestoso, tipico delle architetture napoletane, non appena oltrepassato \u00e8 visibile sulla destra un altro grande stemma nobiliare della famiglia Colonna con una breve incisione su marmo a loro dedicata: lo scudo \u00e8 uguale a quello posto sopra al portone principale, lasciando cos\u00ec pensare che queste due parti sono state solo successivamente aggiunte.\nSubito dopo l'ingresso \u00e8 il grande salone centrale di Luigi Platania, in stile eclettico, ricavato da un precedente cortile in piperno derivante dall'originario progetto fanzaghiano. Sulle sue pareti sono posti alcuni dipinti murali di Ezechiele Guardascione; la copertura avviene tramite un lucernario vetrato decorato, mentre lo scalone d'onore monumentale, posto a destra, porta al piano superiore ed \u00e8 decorato con grandi lampade e stucchi dorati di gusto ottocentesco. Sulla volta \u00e8 un\"Apoteosi di Saffo\" di Giuseppe Cammarano firmato e datato 1832. Le pareti, colorate a fondo verde muschio, sono invece decorate in stampo neoclassico da Gennaro Maldarelli.\nTerminato lo scalone monumentale, si aprono in successione le sale che compongono il piano nobile. Tra queste c'\u00e8 quella degli Amorini, decorata nella volta con decorazioni di fine Ottocento; la sala degli Stucchi, decorata con elementi neoclassici alle pareti; la sala degli Uccelli, anch'essa decorata nella volta con motivi animali e floreali ottocenteschi da cui prende il nome; la successiva sala Pompeiana, che prende il nome dai motivi classicheggianti delle decorazioni a tempera che caratterizzano la volta; e infine la sala della Fedelt\u00e0, chiamata cos\u00ec per via della rappresentazione pittorica della virt\u00f9 sulla volta, che presenta negli elementi decorativi lavori del Cammarano e Maldarelli.\nAll'interno di queste sale sono ospitate le omonime gallerie museali, che contano 120 opere tra pitture, disegni e sculture facenti parte delle raccolte delle gallerie d'Italia di propriet\u00e0 del gruppo Intesa Sanpaolo.\nGalleria museale.\nLe opere componenti le Gallerie di palazzo Zevallos sono esposte all'interno delle sale del piano nobile con criterio cronologico. Queste si compongono di pitture che vanno dal Seicento napoletano a quelle dell'Ottocento facenti parte della scuola di Posillipo e Resina, fino ad arrivare a sculture e disegni a matita e carboncino di Vincenzo Gemito eseguiti a cavallo tra il XIX e XX secolo, a cui \u00e8 stata dedicata un'intera sala. Tra i pezzi pi\u00f9 importanti della collezione c'\u00e8 l'ultima opera di Caravaggio, il \"Martirio di sant'Orsola\", del 1610."}
{"id": "1108065", "revid": "339392", "url": "https://it.wikipedia.org/wiki?curid=1108065", "title": "Orgia (unit\u00e0 di misura)", "text": ""}
{"id": "1108067", "revid": "1318658", "url": "https://it.wikipedia.org/wiki?curid=1108067", "title": "De revolutionibus orbium coelestium", "text": "Il De revolutionibus orbium coelestium (in italiano \"Sulle rivoluzioni delle sfere celesti\") \u00e8 il celeberrimo trattato astronomico di Niccol\u00f2 Copernico, pubblicato per la prima volta a Norimberga nel 1543, sicuramente prima del 20 aprile: in questo testo l'astronomo polacco descrive il frutto dei suoi studi parlando del movimento degli oggetti del cielo e l'opera si configura quindi come l'esposizione del sistema eliocentrico copernicano.\nLa premessa anonima.\nNel 1543, nonostante l'opposizione dell'autore ormai in fin di vita, il testo venne pubblicato facendogli precedere una premessa anonima (\"Ad lectorem de hypothesibus huius operis\" cio\u00e8 \"Al lettore sulle ipotesi di quest'opera\") che per lungo tempo fu attribuita allo stesso Copernico ma che, successivamente (precisamente da Keplero nel 1609), venne fatta correttamente risalire al teologo luterano Andrea Osiander. In questa premessa Osiander sminuiva il lavoro di Copernico sostenendo che esso non voleva rappresentare una spiegazione dell'effettiva organizzazione dell'Universo alternativa a quella tolemaica, ma soltanto un mero esercizio matematico finalizzato tutt'al pi\u00f9 a semplificare i complessi calcoli che la visione geocentrica implicava e a \"salvare i fenomeni\" (questa opinione sar\u00e0 successivamente ribadita e fatta propria dal Cardinal Bellarmino nella sua polemica con Galileo Galilei proprio sul sistema copernicano). Scrive Osiander:\nSostenendo dunque che l'opera non intendeva contrastare la versione tolemaica sostenuta dalla Chiesa, questa premessa riusc\u00ec a far evitare ad essa l'iscrizione nell'Indice dei libri proibiti almeno fino al 1616.\nContenuto.\nL'opera \u00e8 dedicata al Papa Paolo III ed \u00e8 divisa in sei libri:\nIl primo libro \u00e8 molto pi\u00f9 semplice e meno tecnico degli altri cinque, che contengono tavole e formule matematiche molto complicate e poco accessibili ai non astronomi. Questo aspetto, che a prima vista pu\u00f2 indurre a pensare che abbia rallentato la diffusione del copernicanesimo, fu invece un importante fattore che contribu\u00ec a \"salvare\" l'opera e la teoria eliocentrica. Infatti dai profani l'ipotesi della Terra come pianeta fu sempre allontanata e bollata come ridicola e, a partire dal secolo XVII quando la Chiesa cattolica la condann\u00f2, come eretica.\nTra gli studiosi invece l'accoglienza fu meno aspra, anche se in pochi vi aderirono nei primi tempi. Nondimeno il De Revolutionibus divenne subito un testo fondamentale per gli astronomi indipendentemente dalla concezione cosmologica di questi. Infatti i suoi calcoli, i suoi dati, i suoi diagrammi furono davvero innovativi e completi tanto che In effetti il De Revolutionibus \u00e8 davvero la prima opera della modernit\u00e0 che possa essere paragonata all'Almagesto di Tolomeo per profondit\u00e0, completezza e coerenza.\nCopernico, nonostante la portata rivoluzionaria che ebbe quest'opera, era essenzialmente un conservatore e l'unica grande novit\u00e0 rispetto al sistema tolemaico \u00e8 la concezione della terra come pianeta. L'universo di Copernico, escluso questo aspetto, chiaramente non secondario, era identico a quello aristotelico-tolemaico. Si differenziava per le dimensioni - era infatti -, ma non eliminava gli epicicli, deferenti, eccentrici che lo avevano spinto a mettere in discussione il sistema geocentrico.\nScrive a questo proposito Copernico nella prefazione:\nImportante da questo punto di vista \u00e8 sicuramente l'influenza che esercit\u00f2 sull'astronomo polacco il Neoplatonismo, che si sviluppava proprio nella seconda met\u00e0 del secolo XVI. Questa corrente filosofica recuper\u00f2 l'antica religione solare egizia e attribuiva al Sole grandissima importanza. Scrive Copernico alla fine del Capitolo X del primo libro, giustificando la posizione del Sole nell'universo:\nEredit\u00e0.\nLe conclusioni di questo trattato non furono molto prese in considerazione dalla societ\u00e0 del tempo (soprattutto grazie all'interpretazione datane da Osiander nella premessa), ma furono comunque decisamente osteggiate dalla comunit\u00e0 scientifica e teologica.\nAd ogni modo, quest'opera ha continuato ad essere un riferimento per i copernicani (primo fra tutti Giordano Bruno, bench\u00e9 non fosse eliocentrista, ritenendo che l\u2019universo fosse infinito) e possiamo dire che, in questo senso, \u00e8 stata una pietra miliare nella storia della scienza modernamente intesa.\nNel 1999 l'UNESCO ha inserito \"De revolutionibus orbium coelestium\" nell'Elenco delle Memorie del mondo."}
{"id": "1108068", "revid": "1745361", "url": "https://it.wikipedia.org/wiki?curid=1108068", "title": "Amitaone", "text": "Amitaone () \u00e8 un personaggio della mitologia greca, figlio di Tiro e Creteo.\nSpos\u00f2 Idomenea che gli diede due figli maschi (Melampo e Biante) e la femmina Eolia.\nMitologia.\nSul trono di Iolco successe al padre Creteo suo fratello Esone (il primogenito), cos\u00ec Amitaone abbandon\u00f2 la sua terra per la Messenia. \nSecondo Pindaro, lui ed altri membri della sua famiglia si recarono in seguito a Iolco per intercedere con Pelia a nome di Giasone.\nPausania lo cita tra coloro ai quali \u00e8 stata ascritta la restaurazione dei Giochi Olimpici."}
{"id": "1108070", "revid": "15756", "url": "https://it.wikipedia.org/wiki?curid=1108070", "title": "Giovanni Eroli", "text": "Biografia.\nEra figlio di Francesco dei marchesi Eroli di Narni e di Luisa Tani di Cannara.\nStudi\u00f2 nel seminario-convitto di Senigallia, dove rimase per diversi anni, godendovi della paterna e affettuosa protezione del vescovo di quella citt\u00e0, cardinale Sceberras-Testaferrata.\nIvi gli fu condiscepolo Gioacchino Pecci, il futuro papa Leone XIII con cui si trov\u00f2 spesso a rivaleggiare per il titolo di imperatore nelle gare scolastiche di prosodia e di latino che vi si svolgevano fra \"romani\" e \"cartaginesi\", e che da papa lo insignir\u00e0 di una medaglia d'oro per meriti culturali.\nTerminato il primo ciclo di studi, pass\u00f2 all'universit\u00e0 romana e dal 1831 fu per tre anni allievo dell'Accademia ecclesiastica, dove il padre, che sognava per lui una brillante carriera prelatizia, come gi\u00e0 altri esponenti della famiglia Eroli, lo aveva voluto.\nUscito dall'Accademia, entr\u00f2 come praticante negli uffici della Segnatura apostolica, e prese a frequentare assiduamente gli ambienti della corte pontificia, ben presto conosciuto e benvoluto, tanto da ottenere subito la dignit\u00e0 di canonico di S. Maria ad Martyres (il Pantheon). Ma non si sentiva portato n\u00e9 a fare il prete n\u00e9 a maritarsi, amante com'era della sua libert\u00e0, e non se la sent\u00ec di continuare la carriera e prendere i voti. Nel 1840 con sofferta decisione gett\u00f2 alle ortiche la cappa e il benefizio, per ritirarsi a vivere a Narni, dedicandosi completamente agli studi prediletti e vivendo di una modesta rendita, cui si aggiunse quella di un'abbazia secolare sotto il titolo di S. Pellegrino, giuspatronato di famiglia che gli era stato conferito e che fu la sola prebenda ecclesiastica da lui conservata.\nDa questo momento si manifest\u00f2 la sua vera personalit\u00e0 di gentiluomo-letterato, non solo scrittore di storia, che pubblica per suo diletto, incurante della carriera letteraria, ma anche giornalista, poeta, verseggiatore richiestissimo per pubblicazioni in occasione di nozze aristocratiche, latinista stimato, ed infine curioso sperimentatore di novit\u00e0 tecniche provenienti da fuori (per esempio la fotografia ai suoi primordi), come lo descrive Ferdinand Gregorovius che lo conobbe nel 1861 .\nLa prima pubblicazione conosciuta, ancora del periodo curiale romano, \u00e8 di carattere storico: Biografia di mons. Feliciano Capitone scritta dal marchese Giovanni Eroli da Narni, Roma 1835. Nel periodo immediatamente successivo stamp\u00f2 invece solo composizioni in versi, quelle per le nozze Soderini-Manduit (Bologna 1840) e Cinque favole in versi (Terni 1847). Torn\u00f2 in qualche modo al genere storico con II sacco dei Borboni in Narni, racconto storico (Terni 1848), narrazione che gli fornir\u00e0 in seguito lo spunto per un lavoro scientifico sullo stesso argomento inserito nel primo volume della sua Miscellanea narnese; seguirono Notizie del celebre ponte Rotto di Augusto fabbricato sul fiume Nera presso Narni... (Roma 1848), che poi riprender\u00e0 e amplier\u00e0 con Notizie del celebre ponte Rotto di Augusto e di altri antichi e moderni ponti fabbricati sulle vie consolari... (Narni 1862); Notizie dei vescovi Eroli, Terni 1852 (anche questo lavoro sar\u00e0 inserito nella Miscellanea narnese); Narrazione sopra il santuario della Madonna del Ponte di Narni, Roma 1856; Narrazione delle feste in Montoro per la benedizione del nuovo acquedotto, Narni 1858. In questo stesso anno apparve pure il primo volume della sua opera pi\u00f9 ricordata, la gi\u00e0 citata Miscellanea storica narnese... (Narni 1858), di cui il secondo volume uscir\u00e0 sempre a Narni nel 1862. Continuo poi con ulteriori pubblicazioni come Necrologio di Vincenzo Terrenzi (Narni 1869); Che cosa sia l'amore: scherzo poetico (ibid. 1871); Descrizione di una tavola dipinta dal Ghirlandaio e figurante la coronazione di Maria Vergine esistente in S. Girolamo di Narni (ibid. 1871); Erasmo Gattamelata da Narni, suoi monumenti e sua famiglia (Roma 1876); [Fedro], Le favole. Saggio di traduzione in versi sciolti (Narni 1877); Osservazioni al Bellucci intorno alla sua opinione della fonderia-officina di Bologna (Reggio Emilia 1878); Osservazioni sopra la lettera di Ettore Sconocchia (Roma 1879); Saggio di alcuni versi per nozze Eroli-Colelli (Perugia 1879); Il dio Mitra a Terni: racconto storico (Roma 1880); Monografia della chiesa della Madonna Impensole di Narni (ibid. 1884); Alcune prose e versi, I-IV, Roma-Assisi 1885-91; Oggetti antichi scavati in Terni dal 1880 al 1885, descritti ed illustrati... (Roma 1886); Alcune notizie sopra Caterina Franceschi in Ferrucci da Narni (Assisi 1888); Iconologia delle antiche vie romane (Roma 1888); Il Cristo morto e gli emblemi della sua Passione: poesie pubblicate per nozze Fabiani-Calandrelli (Assisi 1888); Notizie sopra Nerva imperatore (ibid. 1888); Notizie sulla famiglia Alberti di Narni, e sull'opera gi\u00e0 quivi da lei fondata (ibid. 1888); Due sonetti sull'amicizia, per nozze Vignoli-Cotogni (ibid. 1888); Traduzione del libro della Sapienza, della profezia di Sofon\u00eca, della Salve Regina, dell'Ave Maria, del Pater Noster ed altre (ibid. 1889); Lettera descrittiva dell'antica fiera di Senigallia (ibid. 1890); Traduzioni delle favole di Fedro e delle sentenze di P. Siro e di Dionisio Catone (ibid. 1890); Commento al verso del terzo canto dell'Inferno \u00abChe fece per viltade il gran rifiuto\u00bb (Berna 1893); Raccolta generale delle iscrizioni pagane e cristiane del Pantheon di Roma (Narni 1895; quest'opera ponderosa \u00e8 una delle sue pi\u00f9 importanti e rigorose, insieme con i due opuscoli dello stesso argomento sottocitati, forma ancora una valida base d'informazione critica sulla materia); Una risposta all'opuscolo dell'avv. Fregni di Modena sulle due iscrizioni del Pantheon di Roma (s.n.t., ma 1901); Lettera in risposta al secondo opuscolo dell'avv. Giuseppe Fregni di Modena sulle iscrizioni del portico del Pantheon di Agrippa (s.n.t., ma ancora 1901); Lugnano citt\u00e0 teverina e la sua celebre collegiata di S. Maria Assunta al Cielo: monografia storico-artistica (Narni 1903).\nFu questo l'ultimo scritto pubblicato di Giovanni Eroli (ne esistono di inediti conservati presso la Biblioteca Comunale di Narni a lui dedicata), che per tutta la vita aveva continuato a passare qualche mese dell'anno a Roma, mantenendo i contatti con gli ambienti eruditi e con quelli giornalistici della citt\u00e0.\nA Narni poi si era sempre attivamente occupato dell'ordinamento degli archivi e dell'arricchimento della civica biblioteca (che oggi \u00e8 intitolata al suo nome e si trova all'interno del Museo Eroli), alla quale lasci\u00f2 parte dei suoi manoscritti, fra cui si segnala Vite inedite degli illustri narnesi.\nIl 28 settembre 1888 offriva in dono alla Societ\u00e0 Dantesca Italiana, che aveva contribuito a fondare, la propria raccolta dantesca, primo fondo della costituenda biblioteca della Societ\u00e0.\nL'ultima volta che egli, ormai novantenne, considerato \u201cil nestore degli storici e letterati umbri\u201d, comparve in pubblico, fu al politeama di Terni per la tornata della Deputazione umbra di storia patria, nel settembre del 1902."}
{"id": "1108072", "revid": "2056951", "url": "https://it.wikipedia.org/wiki?curid=1108072", "title": "Epigrafico (matematica)", "text": "In analisi matematica, l'epigrafico di una funzione \ndefinita su un insieme formula_2 \u00e8 l'insieme di punti che stanno al di sopra o sul grafico della funzione:\nSe formula_2 \u00e8 un sottoinsieme di formula_5, l'epigrafico \u00e8 un sottoinsieme di formula_6.\nPropriet\u00e0.\nConvessit\u00e0.\nNell'ipotesi: \nUna funzione \u00e8 convessa se e solo se il suo epigrafico \u00e8 un insieme convesso.\nUn insieme A \u00e8 detto convesso se i segmenti che hanno estremi in A sono tutti suoi sottoinsiemi\nFunzioni lineari.\nL'epigrafico di una funzione affine reale \n\u00e8 un semispazio di formula_9.\nSemicontinuit\u00e0.\nUna funzione \u00e8 inferiormente semicontinua se e solo se il suo epigrafico \u00e8 chiuso."}
{"id": "1108074", "revid": "22475", "url": "https://it.wikipedia.org/wiki?curid=1108074", "title": "Oratorio di San Bartolomeo (Prato)", "text": "LOratorio di San Bartolomeo \u00e8 un edificio religioso trecentesco di Prato, ov'\u00e8 sito in via Cava.\nDescrizione.\nRara testimonianza di edificio religioso minore in stile gotico, fu innalzato dalla potente famiglia pratese dei Guazzalotti, nella seconda met\u00e0 del Trecento.\nLe pareti in muratura mista sono regolarizzate da spigoli in arenaria e forate da monofore ogivali lobate, mentre in facciata un portale bicromo ospita nella lunetta un vigoroso altorilievo tardo trecentesco (\"Madonna col Bambino e santi\"), molto danneggiato.\nL'interno \u00e8 impreziosito da affreschi fatti eseguire tra l'ultimo quarto del XIV e i primi del XV secolo da membri della famiglia Guazzalotti, spesso ritratti ai piedi dei santi: sulla destra un \"Sant'Antonio abate\" (di Arrigo di Niccol\u00f2), e \"Due santi\" di Francesco di Michele, autore anche delle solide e severe figure sulla parete opposta (\"\" e la \"Madonna col Bambino\", 1375-80), dipinte sotto imponenti baldacchini con cupola. Dello stesso pittore o di un collaboratore sono, di lato all'arco trionfale, il \"Martirio di san Bartolomeo\" e \"Sant'Antonio abate\".\nAl centro del coro, con volta a crociera, l'altare \u00e8 ornato da un originale finto trittico ad affresco, e da una rara nicchia prospettica dipinta con oggetti liturgici (ispirata a quella di Taddeo Gaddi in Santa Croce), di Arrigo di Niccol\u00f2, autore anche della \"Santa Maria egiziaca\" (1395), sulla sinistra.\nAll'opposto \u00e8 invece un bel \"San Giovanni Battista\", forse di Cenni di Francesco, mentre la parete di fondo conserva un\"'Annunciazione e due Santi\", del tardo Trecento."}
{"id": "1108075", "revid": "212348", "url": "https://it.wikipedia.org/wiki?curid=1108075", "title": "Nuoto ai Giochi della XXVIII Olimpiade - 1500 metri stile libero maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 5 batterie di qualificazione. I primi 8 atleti si sono qualificati direttamente per la finale."}
{"id": "1108078", "revid": "729019", "url": "https://it.wikipedia.org/wiki?curid=1108078", "title": "Sindrome di Sheehan", "text": "La sindrome di Sheehan \u00e8 uno dei possibili esiti a distanza di uno shock ostetrico non adeguatamente trattato.\n\u00c8 causata dalla necrosi dell'ipofisi che, a sua volta, \u00e8 provocata dallo shock o emorragia intervenuta durante o dopo il parto.\nLa frequenza della sindrome conclamata \u00e8 molto bassa; pi\u00f9 frequenti sono le forme attenuate (necrosi solo parziale del tessuto ipofisario), nei quali la sintomatologia per lo pi\u00f9 si limita ad una prolungata amenorrea puerperale con o senza agalattia.\nCause.\n\u00c8 una rara complicanza della gravidanza, di solito si verifica dopo una eccessiva perdita di sangue. La presenza di una situazione di coagulazione intravascolare disseminata (come nella sindrome HELLP) sembra anche essere un fattore causale.\nStoria.\nLa correlazione specifica per lo shock o l'emorragia post-partum \u00e8 stata descritta nel 1937 dal patologo britannico Harold Leeming Sheehan (1900-1988), mentre la malattia di Simmonds si verifica in entrambi i sessi per cause non correlate alla gravidanza.\nEpidemiologia.\nIn uno studio di 1.034 adulti sintomatici, la sindrome di Sheehan \u00e8 risultata essere causata pi\u00f9 frequentemente dal deficit di ormone della crescita, essendo responsabile del 3,1% dei casi (contro il 53,9% a causa di un tumore ipofisario).\nSegni e sintomi.\nI vari segni e sintomi che si presentano nella sindrome di Sheehan, sono causati da danni all'ipofisi, che provocano una diminuzione in uno o pi\u00f9 ormoni che secerne normalmente. Nella sindrome di Sheehan, uno o pi\u00f9 di questi ormoni non pu\u00f2 svolgere il proprio lavoro e pertanto ne derivano alcuni problemi.\nI pi\u00f9 comuni sintomi iniziali della sindrome di Sheehan sono l'agalattorrea (assenza di allattamento) e/o difficolt\u00e0 con l'allattamento. Molte donne riportano anche amenorrea o oligomenorrea dopo il parto. In alcuni casi, la sindrome di Sheehan potrebbe presentarsi in maniera relativamente asintomatica e la diagnosi non viene fatta che solo anni dopo, con caratteristiche dell'ipopituitarismo. Alcuni dei sintomi comprendono l'ipotiroidismo secondario con stanchezza, l'intolleranza al freddo, costipazione, aumento di peso, perdita di capelli, bradicardia e ipotensione. Un'altra caratteristica \u00e8 l'insufficienza surrenalica secondaria che, nel caso che si verifichi cronicamente, appare simile alla malattia di Addison, con sintomi quali affaticamento, perdita di peso, ipoglicemia (bassi livelli di zucchero nel sangue), anemia e iponatriemia (bassi livelli di sodio). Una donna pu\u00f2, tuttavia, aggravarsi quando il suo corpo \u00e8 sottoposto ad un trauma come, ad esempio, una grave infezione o ad un intervento chirurgico anni dopo il parto, una condizione equivalente alla crisi di Addison. I sintomi della crisi surrenalica devono essere trattati immediatamente e la carenza di gonadotropina spesso causa amenorrea, oligomenorrea, vampate di calore o diminuzione della libido. Il deficit dell'ormone della crescita provoca molti sintomi vaghi tra cui la stanchezza e una diminuzione della massa muscolare.\nRaramente, la sindrome di Sheehan pu\u00f2 apparire acutamente dopo il parto, soprattutto con l'iponatremia. Vi sono diversi possibili meccanismi con cui l'ipopituitarismo pu\u00f2 causare iponatriemia, tra cui la riduzione della clearance renale e la sindrome da inappropriata secrezione di ADH. In questi contesti, il livello di potassio appare normale, poich\u00e9 la produzione surrenalica di aldosterone non dipende dall'ipofisi. Vi possono essere anche casi di ipoglicemia acuta, presumibilmente dovuta a mancanza di cortisolo.\nL'ordine di frequenza del deficit ormonale riscontrato \u00e8 generalmente l'ormone della crescita, le gonadotropine (FSH, LH), l'adrenocorticotropina (ACTH) e l'ormone stimolante la tiroide (TSH)."}
{"id": "1108083", "revid": "22475", "url": "https://it.wikipedia.org/wiki?curid=1108083", "title": "Chiesa di San Pietro a Grignano", "text": "La chiesa di San Pietro a Grignano sorge a Grignano, frazione della citt\u00e0 di Prato.\nStoria e descrizione.\nLa chiesa, sorta alla fine del 1100, fu ristrutturata nel 1889 (con esterni neogotici), ma conserva l'abside originaria, e all'interno un pregevole crocifisso ligneo del primo Cinquecento (oggetto di solenni feste quinquennali di ringraziamento per la protezione dell'abitato dal terremoto del 1895) e una tela di Antonio Marini (1855).\nAltre opere provenienti dalla chiesa sono collocate nella contigua parrocchiale, completata nel 1973 (su progetto di Silvestro Bardazzi ed Eugenio Castellani): una pala con la \"Madonna, il Bambino e santi\" di Tommaso di Piero, del primo Cinquecento, una \"Pentecoste\" (1590 circa), vicina a Giovanni Bizzelli, e un affresco staccato dal tabernacolo detto \"delle Carra\" (1430 circa)."}
{"id": "1108085", "revid": "120502865", "url": "https://it.wikipedia.org/wiki?curid=1108085", "title": "The New York Sun", "text": "The New York Sun \u00e8 il nome di due pubblicazioni statunitensi:"}
{"id": "1108087", "revid": "1924342", "url": "https://it.wikipedia.org/wiki?curid=1108087", "title": "Regina Spektor", "text": "Biografia.\nRegina Spektor \u00e8 nata a Mosca, nell'allora Unione Sovietica, da una famiglia di musicisti di origine ebraica.\nSuo padre Il'ja Spektor, fotografo, era anche violinista e sua madre una professoressa di musica in un istituto superiore.\nQuest'ultima attualmente insegna in una scuola pubblica elementare nel Mount Vernon, New York.\nInizi\u00f2 lo studio del pianoforte classico all'et\u00e0 di sei anni, esercitandosi su un Petrof cecoslovacco che sua madre aveva ricevuto in regalo dal di lei padre.\nConobbe anche la musica pop-rock di gruppi quali i Beatles, i Queen e i Moody Blues grazie al padre, che aveva ottenuto alcune registrazioni nell'Est dell'Europa e aveva scambiato alcune cassette con amici nell'Unione Sovietica.\nL'intera famiglia lasci\u00f2 il paese nel 1989 per ragioni politiche e religiose durante la \"perestroika\", quando fu permessa l'emigrazione agli ebrei sovietici, ma il pianoforte rimase a Mosca.\nCon tappe intermedie tra Austria e Italia, la famiglia si stabil\u00ec definitivamente negli Stati Uniti, nel quartiere newyorkese del Bronx; suo padre, grazie alla sua esperienza in patria, trov\u00f2 impiego come tecnico in un laboratorio fotografico a Manhattan e riusc\u00ec a risparmiare il necessario per poter acquistare un appartamento; Regina frequent\u00f2 un istituto yeshiva nel quale comp\u00ec gli studi secondari inferiori, per poi trasferirsi per le superiori in un'altra scuola ebraica, la Frisch, nel New Jersey, grazie a una borsa di studio; lasci\u00f2 tale istituto, nel quale dichiar\u00f2 di sentirsi \u00abfuori luogo\u00bb, per completare il biennio superiore alla Fair Lawn, scuola pubblica sempre del New Jersey.\nEra inizialmente interessata solo alla musica classica, ma successivamente si interess\u00f2 di hip hop, rock e punk.\nLa cantautrice.\nStudi\u00f2 fino all'et\u00e0 di 17 anni con la sua professoressa di musica, Vargas, che il padre di Regina incontr\u00f2 grazie al violinista Samuel Marder, marito della Vargas. Anche se la famiglia non fu in grado di portare con s\u00e9 il pianoforte dalla Russia, Regina trov\u00f2 un pianoforte col quale fare pratica nella cantina della sua sinagoga.\nSi interess\u00f2 per la prima volta alla scrittura delle canzoni durante una visita in Israele fatta con l'istituto Nesiya, durante i suoi anni giovanili. Attratta dall'attenzione degli altri bambini in viaggio con lei per le canzoni che lei scriveva mentre era in gita, Regina Spektor cap\u00ec di avere un'attitudine per la scrittura delle canzoni. Seguendo questa idea, venne in contatto con lavori di Joni Mitchell, Ani DiFranco e altri cantanti e scrittori che le diedero l'idea di poter comporre canzoni. Regina inizi\u00f2 a scrivere la sua prima canzone a cappella all'et\u00e0 di sedici anni, e scrisse le sue prime canzoni per voce e pianoforte quando aveva circa diciotto anni.\nComplet\u00f2 quattro anni di composizione al conservatorio di musica del Purchase College a Purchase, New York laureandosi in tre anni, con lode, nel 2001. In questo periodo inoltre lavor\u00f2 in un allevamento di farfalle nel Luck, Wisconsin e studi\u00f2 a Tottenham in Inghilterra per un semestre.\nRaggiunse gradualmente consensi grazie a performance nella scena anti-folk di New York, e soprattutto al Sidewalk Cafe dell'East Village. In questo periodo vendette i suoi CD, da lei prodotti, \"\" (2001) e \"Songs\" (2002).\nStile.\nLe sue canzoni rivelano un misto di stili e tecniche, iniziando con un pianoforte e integrando poi vocalizzi, onomatopee, gemiti, gorgoglii o gorgheggi. Regina Spektor ha dichiarato di aver creato 700 canzoni, ma che raramente le scrive. Le sue canzoni generalmente non sono autobiografiche, ma sono spesso basate su scenari e personaggi creati dalla sua stessa immaginazione. Le sue canzoni mostrano un'influenza folk Jewish, russa, hip hop, jazz, e classica, e il suo stile musicale ricorda quello delle colleghe cantanti-pianiste Fiona Apple e Tori Amos. Regina ha dichiarato che si \u00e8 impegnata molto per fare in modo che ogni sua canzone avesse uno proprio stile musicale specifico.\nPossiede una notevole estensione vocale e ne sfrutta l'intera ampiezza. Ama inoltre esplorare tecniche vocali varie e originali, per esempio versi composti interamente da ronzii prodotti con le labbra. A volte utilizza un bastone, per dare il ritmo, battuto sul corpo del pianoforte o della sedia. Parte del suo stile deriva anche dall'esagerazione di certi aspetti della vocalit\u00e0, in particolare il \"glottal stop\" che \u00e8 presente nel singolo \"Fidelity\". Usa inoltre un forte accento Newyorkese in alcune parole, che la cantautrice sostiene essere dovuto al suo amore per New York e la sua cultura.\nI suoi testi sono eclettici, spesso in forma di racconti in prima persona con personaggi studiati a tavolino, simili a racconti o vignette rese canzone. Regina Spektor canta solitamente in inglese, ma talvolta include parole in latino, russo, francese e in altre lingue. Alcuni suoi testi presentano allusioni letterarie, ad esempio a Francis Scott Fitzgerald e Ernest Hemingway nel singolo \"Poor Little Rich Boy\", Il piccolo principe in \"Baobabs\", Virginia Woolf e Margaret Atwood in \"Paris\", Ezra Pound e William Shakespeare in \"Pound of Flesh\", Boris Pasternak in \"Apr\u00e8s Moi\", e \"Edipo re\" di Sofocle in \"Oedipus\". Inoltre, nei testi di Regina Spektor ricorrono spesso temi come amore, morte, religione (in particolare con riferimenti biblici e alla religione cristiana) e la vita cittadina, con particolare riferimento a New York.\nRegina riconosce The Beatles, Bob Dylan, Billie Holiday, e Fryderyk Chopin come alcune delle sue prime influenze.\nPerformance.\nDal gennaio 2005, Regina Spektor suona su un brillante pianoforte rosso Baldwin.\nSi \u00e8 esibita al \"Late Night\" con Conan O'Brien per due volte, al \"The Tonight Show\" con Jay Leno, al Jimmy Kimmel Live; per tre volte al \"Last Call with Carson Daly\" con Carson Daly, alla CBS News Sunday Morning e alla trasmissione Good Morning America. Ha viaggiato in tourn\u00e9e negli Stati Uniti e in Europa. Anche se generalmente presenta performance originali, Regina ha eseguito le sue prime covers nel 2005 su canzoni di Leonard Cohen e Madonna in occasione del secondo festival annuale di musica Jewish &amp; Heritage. Regina ha anche eseguito una cover di \"Real Love\" (canzone dei Beatles).\nMentre era con gli Strokes, durante il loro tour Room on Fire, Regina Spektor ha eseguito e registrato \"Modern Girls &amp; Old Fashion Men\" con la band.\nNel 2006 Regina Spektor ha portato un suo tour in America e Europa, esibendosi in numerosi locali e teatri.\nComparse.\nA partire dal 2005 la musica di Regina Spektor \u00e8 stata utilizzata in diversi programmi televisivi e pubblicit\u00e0. Nel tardo 2005 \"Us\" (dall'album \"Soviet Kitsch\") fu usato in una pubblicit\u00e0 come parte della serie \"What Do You Want To Watch\"? per la televisione Sky nel Regno Unito. Lo spot rappresentava uno spezzone da un documentario sullo skateborder Danny Way. Nell'estate del 2006, un pezzo di Us fu usato per il sito promozionale del progetto Zune della Microsoft su ComingZune.com, oltre che per una campagna promozionale di Mtv. La stessa traccia \u00e8 utilizzata dalla compagnia tedesca di telecomunicazioni KPN in una pubblicit\u00e0. \"Somedays\" fu invece usata nel 2005 in un episodio di , mentre \"Samson\" venne usata nel 2006 in un episodio della stessa serie. \"On the Radio\" fu usato in un episodio del popolare telefilm \"Grey's Anatomy\" della televisione ABC. \"Field Below\" fu usato nel 2006 in un episodio intitolato Criminal Minds. \"Fidelity\" fu anche utilizzato in un recente episodio di \"Grey's Anatomy\" intitolato \"Six Days, Part 2\", in un episodio di Veronica Mars intitolato \"Witchita Linebacker\" e in un episodio della serie \"Brothers &amp; Sisters\" intitolato \"Sexual Politics\". \"Better\" \u00e8 attualmente utilizzata in una pubblicit\u00e0 per la radio satellitare XM, \u00e8 stata utilizzata anche nella serie televisiva \"How I Met Your Mother\" nel sesto episodio della quarta stagione (2010) e infine in \"The Good Wife\", proprio nell'ultima scena della serie (stagione 7, episodio 22 nel 2016). La sua canzone \"Ghost Of Corporate Future\" \u00e8 stata usata in un episodio della serie \"Weeds\", intitolato \"Mile Deep and a Foot Wide\".\nRegina Spektor ha ottenuto molta attenzione nel 2006 quando il suo video \"Fidelity\" fu visionato oltre 200.000 volte in due giorni sul sito YouTube. Sulla \"SIRIUS Radio's Left of Center channel\", questo singolo fu votato dagli ascoltatori come la canzone numero uno del 2006. Verso la fine del 2006 la VH1 ha selezionato Regina Spektor come parte del suo \"You Oughta Know: Artists on the Rise\": furono mandati in onda spezzoni del video della canzone \"Fidelity\" con alcune parti di una intervista con Regina Spektor durante le interruzioni pubblicitarie.. Regina Spektor ha raggiunto la posizione numero 3 nella classifica Top Artists della VH1.\nIn Australia la musica di Regina Spektor ha rapidamente guadagnato popolarit\u00e0 in primo luogo grazie al singolo Begin To Hope messo in onda dalla stazione radio nazionale Triple J. Prima di Begin To Hope, Regina Spektor ha avuto in Australia un seguito relativamente scarso se comparato con Europa e America.\nRegina ha raggiunto la posizione numero 33 nella classifica top 100 del 2006 sul magazine Blender.\nL'8 marzo 2007 Regina \u00e8 apparsa alla trasmissione \"Loose Women\" della ITV per promuovere, eseguendolo in diretta, il suo singolo \"Fidelity\".\nLa canzone \"Fidelity\" \u00e8 stata inoltre utilizzata in diversi spot pubblicitari.\nLe canzoni \"Us\" e \"Hero\" sono state utilizzate nel film \"500 giorni insieme\" (2009).\nNel 2013 scrive e interpreta \"You've Got Time\", sigla nelle sette stagioni del serial \"Orange Is the New Black\", prodotto da Netflix."}
{"id": "1108088", "revid": "1543377", "url": "https://it.wikipedia.org/wiki?curid=1108088", "title": "Contea di Petroleum", "text": "La contea di Petroleum (in inglese Petroleum County) \u00e8 una contea del Montana, negli Stati Uniti. Il suo capoluogo amministrativo \u00e8 Winnett e con i suoi 493 abitanti \u00e8 la contea meno popolata dello Stato.\nStoria.\nLa contea di Petroleum venne costituita nel 1924 da una parte della Contea di Fergus.\nGeografia fisica.\nLa contea ha un'area di 4.336 km\u00b2 di cui l'1,20% \u00e8 coperto d'acqua. Confina con le seguenti contee:"}
{"id": "1108093", "revid": "1573940", "url": "https://it.wikipedia.org/wiki?curid=1108093", "title": "Chiesa di Santa Maria a Capezzana", "text": "La chiesa di Santa Maria a Capezzana sorge a Capezzana, frazione della citt\u00e0 di Prato.\nStoria e descrizione.\nLa chiesa, documentata fin dal 776 presso uno Spedale per viandanti, fu ricostruita nel XII secolo e modificata in pi\u00f9 tempi. L'abside, in raffinati filari di alberese, fu internamente affrescata nel primo quarto del Quattrocento da un artista fiorentino: nel catino vi \u00e8 rappresentato un bel \"Cristo benedicente\", dell'ambito di Tommaso del Mazza. I \"dieci Santi\" sotto di esso sono opera di un pi\u00f9 rustico collaboratore."}
{"id": "1108097", "revid": "819238", "url": "https://it.wikipedia.org/wiki?curid=1108097", "title": "Ferrovia Avezzano-Roccasecca", "text": "La ferrovia Avezzano-Roccasecca, detta anche \"Ferrovia del Liri\", \u00e8 una linea ferroviaria Italiana che va da Avezzano a Roccasecca attraversando per lo pi\u00f9 la valle Roveto e il fondo valle del Liri fino a Sora; a scartamento ordinario, non \u00e8 elettrificata.\nStoria.\nLa storia della linea \u00e8 molto complessa, fatta dall'alternarsi di una serie di progetti abortiti e altrettante complicazioni durante la realizzazione della tratta effettiva e della sua manutenzione.\nUn primo progetto originario prevedeva di collegare Terni e Rieti attraverso Avezzano, Sora ed Atina direttamente con Napoli. La messa all'opera del percorso studiato era troppo costosa e i lavori furono orientati verso una linea pi\u00f9 diretta lungo la valle del Liri.\nQuesta direttrice era di particolare importanza strategica subito dopo l'Unit\u00e0 d'Italia, quando Firenze era capitale del Regno d'Italia e Napoli la citt\u00e0 pi\u00f9 popolosa. Infatti l'unica ferrovia che collegava le due citt\u00e0 era quella per Roma, territorio pontificio ancora nelle mani del Papa, che vedeva nel Regno d'Italia una minaccia ed un nemico. La risoluzione della Questione romana appariva ancora molto lontana e il governo italiano aveva bisogno di una linea che garantisse il collegamento tra le due citt\u00e0 nel caso in cui il pontefice avesse interrotto la ferrovia a Roma; questa poteva essere costituita dalla Terni-Avezzano-Roccasecca, insieme alle gi\u00e0 esistenti Firenze-Perugia-Terni e Roccasecca-Napoli. Con la legge n. 2279 del 1865 il governo si impegn\u00f2 a realizzare il progetto della Terni-Roccasecca entro l'anno seguente, ma ci\u00f2 non avvenne.\nNonostante la Questione romana si fosse risolta prima del previsto con la breccia di Porta Pia, la direttrice Terni-Rieti-Avezzano-Roccasecca rimaneva importante per fornire un collegamento diretto tra l'Abruzzo e Napoli. Infatti gi\u00e0 dal 1871 era in costruzione la ferrovia Pescara-L'Aquila-Rieti, che avrebbe dovuto continuare con un ramo per Roma ed uno per Avezzano e Napoli; alla fine per\u00f2 la costruzione del secondo fu posticipata, mentre al posto del primo venne costruito il ramo Rieti-Terni, il primo dei tre dell'itinerario Terni-Roccasecca, inaugurato nel 1883.\nIntanto la Avezzano-Roccasecca era stata inclusa nella Tabella B della del 1879. I tre cantieri principali lavoravano a Sora, Roccasecca e Avezzano. Mentre le prime due citt\u00e0 furono collegate in tempi regolari (la linea fu inaugurata nel 1897), Avezzano e Sora dovranno aspettare il 1902 perch\u00e9 i lavori furono rallentati dalle asperit\u00e0 del territorio montano e dall'altimetria della gola presso Capistrello, dove tra la fine dell'Ottocento e il 1902 venne realizzata la galleria elicoidale, un sistema di sette trafori che permette di superare un dislivello di circa 100 metri in 5 km di tracciato con una pendenza media del 20 per mille. L'infrastruttura \u00e8 situata in uno spazio angusto tra Capistrello e Pescocanale (AQ).\nLa ferrovia Rieti-Avezzano, che costituiva l'ultimo tronco della Terni-Roccasecca e avrebbe completato l'itinerario, venne pi\u00f9 volte progettata e proposta, ma non fu mai realizzata; avrebbe dovuto attraversare il Cicolano passando per la valle del Salto, con un percorso simile alla strada statale 578 Salto Cicolana..\nSospensione e riattivazione del servizio.\nNel luglio 2013 \u00e8 stato sospeso il servizio ferroviario, sostituito da autobus; il 9 settembre 2013 la sospensione, ufficialmente dovuta alla necessit\u00e0 di svolgere lavori di manutenzione straordinaria, \u00e8 stata confermata. Nello stesso periodo si \u00e8 costituito il Comitato Interregionale Salviamo la Ferrovia Avezzano Roccasecca, la cui attivit\u00e0 (consisitita nella organizzazione di manifestazioni e convegni, sfociati nella elaborazione di un emendamento alla legge di stabilit\u00e0 2014, effettivamente presentato in Senato), in sinergia con le istituzioni locali, ha fatto s\u00ec che all'inizio del 2014 venissero appaltati i lavori necessari alla riapertura. Il 1\u00ba ottobre 2014 \u00e8 ripartito il servizio ferroviario sulla linea, che prevede nei giorni feriali 6 coppie di treni tra Avezzano e Cassino e 2 coppie tra Avezzano e Sora, oltre ad un autobus sostitutivo serale Avezzano-Cassino ed un autobus serale Roccasecca-Sora. Nelle estati 2015 e 2016 la linea \u00e8 rimasta chiusa per consentire ulteriori lavori di ripristino e rinnovo di traverse e rotaie, il risanamento della galleria Scrime, del sistema dei tunnel della galleria elicoidale di Capistrello e la sostituzione del legname sui 14 ponti della linea."}
{"id": "1108099", "revid": "123897243", "url": "https://it.wikipedia.org/wiki?curid=1108099", "title": "Via Toledo", "text": " \nVia Toledo \u00e8 una delle arterie principali di Napoli ed \u00e8 lunga circa 1,2\u00a0km.\nPercorso.\nLa strada inizia da Piazza Dante e termina in Piazza Trieste e Trento, nella sequenza della strada si diramano altre arterie di notevole importanza, piazze, chiese e palazzi nobiliari. La via \u00e8 una delle tappe dello shopping napoletano e della vita culturale fin dal XVI secolo.\nStoria.\nFu voluta dal vicer\u00e9 Pedro \u00c1lvarez de Toledo nel 1536 su progetto degli architetti regi Ferdinando Manlio e Giovanni Benincasa. La strada correva lungo la vecchia cinta muraria occidentale di epoca aragonese che per gli ampliamenti difensivi proprio di don Pedro fu resa obsoleta e quindi eliminata.\nNel corso dei secoli la sua fama \u00e8 stata accresciuta tramite i viaggi del \"Grand Tour\" e di alcune citazioni nelle canzoni napoletane.\nIl 15 maggio 1848 la via fu teatro della repressione messa in atto da Ferdinando II contro i liberali napoletani che difendevano la costituzione da poco ottenuta, vi furono innalzate barricate espugnate dai reparti di mercenari svizzeri dell'esercito con numerosi morti e il successivo saccheggio di Palazzo Cirella.\nTra gli anni trenta e la met\u00e0 del XX secolo, una zona a oriente della via \u00e8 stata modificata dagli sventramenti per il \"risanamento\" del \"Rione Carit\u00e0\" (l'attuale zona dei Guantai Nuovi-via Cervantes) e la successiva costruzione (al posto degli antichi palazzi) di edifici di volumetria eccezionale rispetto alla struttura viaria, ben rappresentativi della speculazione edilizia avvenuta nel periodo dell'amministrazione laurina.\nDal 18 ottobre del 1870 al 1980 la strada si \u00e8 chiamata \"Via Roma\" in onore della neocapitale del Regno d\u2019Italia (oggi via Roma a Napoli \u00e8 una strada del quartiere Scampia).\nNel 2012 viene inaugurata lungo la via la stazione Toledo della Metropolitana di Napoli ed \u00e8, a partire da via Armando Diaz fino a piazza Trieste e Trento, interamente adibita a transito pedonale.\nNella cultura.\nFra i molti personaggi rilevanti della storia e della cultura internazionale che descrissero via Toledo, ricordiamo Stendhal, che ha scritto:\nNella celebre canzone napoletana \"Reginella\" (1917), il cui testo fu scritto da Libero Bovio, l\u2019accorata contemplazione di un connubio d\u2019amore ormai finito rinasce o \u00e8 alimentata nell\u2019io narrante dalla visione della figura femminile due giorni prima in via Toledo:\nIn un\u2019altra notissima canzone partenopea, \"Tu vu\u00f2 f\u00e0 l'americano\" (1956) di Renato Carosone, con testo di Nisa, il personaggio satireggiato cammina pavoneggiandosi chiassosamente per via Toledo:\nLista dei principali monumenti.\nLa strada \u00e8 una delle principali mete turistiche della citt\u00e0 offrendo un numero elevato di edifici civili e religiosi monumentali, nonch\u00e9 congiungendo due importanti piazze cittadine.\nEcco un elenco quasi esaustivo degli edifici d'interesse storico e artistico che si ammirano da Piazza Trieste e Trento fino a Piazza Dante):"}
{"id": "1108101", "revid": "125859841", "url": "https://it.wikipedia.org/wiki?curid=1108101", "title": "Carlo II di Romania", "text": "Biografia.\nCarlo era il figlio maggiore di Ferdinando I, re di Romania, e di Maria di Sassonia-Coburgo-Gotha, figlia del principe Alfredo, duca di Edimburgo e secondo figlio della regina Vittoria.\nGiovinezza.\nCarlo si spos\u00f2 la prima volta ad Odessa, allora in Russia, il 31 agosto 1918, contravvenendo alla legge reale, con Joanna Marie Valentina Lambrino, (1898-1953), figlia di un generale rumeno; i due ebbero un solo figlio, Mircea Gregor Carol Lambrino, e il matrimonio fu annullato per decisione del tribunale di Ilfov nel 1919. Si spos\u00f2 in seguito ad Atene il 10 marzo 1921 con sua cugina di secondo grado, la principessa Elena di Grecia e Danimarca, ma il matrimonio fall\u00ec presto con il sorgere della relazione con Magda Lupescu (1895?-1977), la figlia cattolica di un farmacista ebreo. A causa dello scandalo, Carlo rinunci\u00f2 ai suoi diritti sul trono nel dicembre 1925 in favore del figlio Michele (Mihai), che divenne re nel luglio 1927. Elena divorzi\u00f2 da Carlo nel 1928. Carlo ebbe anche un figlio e una figlia dall'amante Maria Martini, una studentessa di scuola superiore.\nRegno.\nCarlo torn\u00f2 in patria inaspettatamente il 7 giugno 1930 e fu proclamato re il giorno seguente. Per il decennio successivo, cerc\u00f2 di influenzare la vita politica rumena, prima attraverso la manipolazione delle fazioni rivali dei contadini e dei liberali, e poi (gennaio 1938) con un ministero di sua nomina. Sempre nel 1938 band\u00ec la Guardia di Ferro, che invece aveva sostenuto negli anni trenta. Carlo cerc\u00f2 anche di costruire un proprio culto della personalit\u00e0 per contrastare la grande influenza della Guardia di Ferro, creando un'organizzazione giovanile paramilitare conosciuta come \"Straja \u0162\u0103rii\" nel 1935.\nEsilio.\nObbligato prima dai sovietici e poi da ungheresi, bulgari, italiani e tedeschi a cedere parti del suo regno al dominio straniero, fu convinto infine dall'amministrazione filo-tedesca del maresciallo Ion Antonescu ad abdicare in favore del figlio Michele, stabilendosi in Portogallo. Si ritiene che Carlo lasci\u00f2 la Romania in treno portandosi dietro i tesori reali (dipinti di importanti maestri come Tiziano, Rubens, e Rembrandt, gioielli e armature preziose); un gruppo di legionari della Guardia di Ferro spar\u00f2 verso il treno reale, ma non riusc\u00ec a fermarlo. Carlo e Magda Lupescu si sposarono a Rio de Janeiro, in Brasile, il 3 giugno 1947, e Magda prese il titolo di principessa Elena von Hohenzollern. Carlo rimase in esilio per il resto della sua vita.\nI resti.\nCarlo mor\u00ec in Portogallo nel 1953; i suoi resti tornarono in Romania nel 2003 e furono deposti nel monastero della cattedrale di Curtea de Arge\u015f, insieme agli altri re rumeni. Il figlio e successore, Michele, non partecip\u00f2 alla funzione, ma fu rappresentato dalla figlia, la principessa Margherita e dal principe Radu, suo marito."}
{"id": "1108102", "revid": "709565", "url": "https://it.wikipedia.org/wiki?curid=1108102", "title": "Decanter", "text": "Il decanter \u00e8 uno speciale contenitore simile ad un'ampolla in vetro o cristallo trasparente, dedito alla decantazione del vino o di altre bevande alcoliche. Attraverso la sua particolare forma allargata nel fondo e stretta nel collo permette a tutti quei vini datati o che lo necessitano, di ossigenarsi e di sviluppare cos\u00ec nel modo migliore il bouquet aromatico.\nVino e olio.\nDato il suo utilizzo iniziale, ovvero di decantare quindi separare per differenza di peso specifico sostanze grazie alla forza di gravit\u00e0, si definisce in gergo comune decanter anche l'estrattore centrifugo che opera l'estrazione (in termini di separazione centrifuga per differente densit\u00e0 specifica) del vino o dell'olio di oliva e di molti altri elementi.\nSi tratta di una macchina ben pi\u00f9 complessa dell'originale decanter, caratterizzata anche da un elevato livello tecnologico. Nel decanter, un tamburo ruota ad elevata velocit\u00e0 (es: 3000 RPM), provocando la disposizione in strati degli elementi con diverso peso specifico ed al suo interno, una coclea avente una velocit\u00e0 relativa rispetto al tamburo di alcune decine di RPM, che spinge la parte solida all'esterno.\nDiverse sono le modalit\u00e0 di separazione tra liquidi e solidi, diverse le tipologie di decanter."}
{"id": "1108105", "revid": "901803", "url": "https://it.wikipedia.org/wiki?curid=1108105", "title": "Chiesa di San Paolo a Carteano", "text": "La chiesa di San Paolo a Carteano sorge a Carteano, frazione settentrionale del comune di Prato.\nStoria e descrizione.\nCostruita alla fine del Duecento, conserva parte dell'originaria muratura; la facciata \u00e8 preceduta da un portico ottocentesco. L'interno conserva alcune piccole tele secentesche (di Vincenzo Rustici e dell'ambito del Rosselli), una tavola di Leonardo Mascagni con \"Cristo deposto\" (degli inizi del Seicento) e una pala di Giovan Pietro Naldini del 1632.\nAll'interno dell'unica navata, sul lato destro entro una nicchia ricavata nella muratura sotto l'altare dove era una tavola della Madonna, \u00e8 custodita un'urna a vetri con alcuni resti dei Santi Martiri Settimio e Dativo Citichio, provenienti dal Cimitero di Priscilla a Roma. Furono donati dal Sig. Marchese Lorenzo Niccolini al parroco della chiesa di San Paolo a Carteano prima della met\u00e0 del XIX secolo."}
{"id": "1108122", "revid": "1573940", "url": "https://it.wikipedia.org/wiki?curid=1108122", "title": "Chiesa di San Biagio a Casale", "text": "La chiesa di San Biagio a Casale sorge a Casale, frazione sudoccidentale del comune di Prato.\nStoria e descrizione.\nDi struttura medievale, ma assai trasformata nel Sette-Ottocento, la chiesa \u00e8 preceduta da un portico, e ha interni di gusto neoclassico.\nAll'altare destro si trova una bella tela con la \"Madonna, il Bambino e i santi Rocco e Lucia\" di Simone Pignoni. L'altare opposto ospita una tavola con la \"Madonna del Rosario e santi\" (1612), attribuita a Pompeo Caccini, mentre dietro l'altar maggiore \u00e8 collocata una tela con \"San Biagio\", della prima met\u00e0 del XVIII secolo.\nAdiacente alla chiesa \u00e8 l'oratorio della Compagnia del Corpus Domini, di forme settecentesche, con una tela (\"Istituzione dell'Eucaristia\") che richiama al Maratta."}
{"id": "1108128", "revid": "1812835", "url": "https://it.wikipedia.org/wiki?curid=1108128", "title": "Margherita Carosio", "text": "Biografia.\nFiglia del compositore e maestro di canto Natale, che considerava il suo mentore, che la guid\u00f2 negli studi musicali e la lanci\u00f2 nella carriera concertistica, apparve in pubblico alla precoce et\u00e0 di 14 anni, conseguendo due anni pi\u00f9 tardi il diploma di magistero con abilitazione all'insegnamento del canto.\nNel 1924, all'et\u00e0 di 16 anni, debutt\u00f2 nell'opera a Novi Ligure come protagonista di \"Lucia di Lammermoor\". Nel 1928, a 19 anni, grazie anche alla raccomandazione del soprano irlandese Margaret Sheridan, fu Musetta ne \"La boh\u00e8me\" e Feodor in \"Boris Godunov\" alla Royal Opera House di Londra, dove ritorn\u00f2 solo dopo la fine della seconda guerra mondiale.\nDivenne rapidamente famosa in Italia, esibendosi in tutti i principali teatri in ruoli di soprano di coloratura: Amina, Norina, Konstanze, Oscar, ruolo con cui esord\u00ec al Teatro alla Scala nel 1929. Alla Scala si esib\u00ec con successo in diversi ruoli, ma il suo cavallo di battaglia fu Rosina ne \"Il barbiere di Siviglia\". Interpret\u00f2 inoltre parti pi\u00f9 desuete, come Zerlina in \"Fra Diavolo\", la regina di Shemakhan in \"Il gallo d'oro\", Volkhova in \"Sadko\", il ruolo di protagonista in \"Le rossignol\" di Stravinskij, Aminta nella prima esecuzione italiana de \"La donna silenziosa\", Egloge nel \"Nerone\" mascagnano.\nPi\u00f9 avanti nella carriera si ciment\u00f2 in ruoli lirici pi\u00f9 spinti, fra i quali Mim\u00ec e Violetta. Nel 1946, in tourn\u00e9e col Teatro San Carlo di Napoli, ritorn\u00f2 a Londra interpretando \"La traviata\" e \"L'elisir d'amore\", eseguito poi anche alla Scala e inciso per la EMI. Nel 1949, sempre alla Scala, fu protagonista de \"La boh\u00e8me\" con la direzione di Victor De Sabata (di cui esiste una ristretta selezione dal vivo) e nel 1954 interpret\u00f2 la parte principale in \"Amelia al ballo\", che registr\u00f2 poi su disco.\nFin dagli anni '30 inizi\u00f2 anche una piccola carriera cinematografica, in film musicali o dove la musica era una componente principale. Tra questi \"Regina della scala\" (1936) di Camillo Mastrocinque, \"Angeli sulla terra\" (1942), dove interpreta la parte del soprano Adelina Patti, \"L'elisir d'amore\" (1947) di Mario Costa. Lavor\u00f2 inoltre come musicista nel film drammatico di Giorgio Walter Chili \"Ripudiata\" (1954).\nSi ritir\u00f2 dai palcoscenici nel 1959 e nei successivi quarant'anni fu giornalista e critica musicale. Mor\u00ec a Genova a 96 anni. La sua voce ci \u00e8 stata tramandata in numerose registrazioni realizzate prima e dopo l'avvento del microsolco."}
{"id": "1108134", "revid": "212348", "url": "https://it.wikipedia.org/wiki?curid=1108134", "title": "Elemento trascendente", "text": ""}
{"id": "1108137", "revid": "44627", "url": "https://it.wikipedia.org/wiki?curid=1108137", "title": "Elemento algebrico", "text": ""}
{"id": "1108141", "revid": "74173", "url": "https://it.wikipedia.org/wiki?curid=1108141", "title": "Carol II di Romania", "text": ""}
{"id": "1108145", "revid": "901803", "url": "https://it.wikipedia.org/wiki?curid=1108145", "title": "Chiesa di San Bartolomeo a Coiano", "text": "La chiesa di San Bartolomeo a Coiano sorge in piazza don Milton Nesi a Coiano, frazione nord del comune di Prato.\nStoria e descrizione.\nLa chiesa attuale venne costruita nel 1904 su progetto di Ezio Cerpi; dell'antica chiesa (che era posta trasversalmente a quella odierna, con l'ingresso che si affacciava su via Bologna), trasformata in locali parrocchiali, resta il pulpito ligneo (1599) e alcuni dipinti, tra i quali un \"San Filippo\" dell'ambito del Gabbiani e un'ottocentesca \"Pentecoste\" di Tommaso Palloni; interessante \u00e8 la \"Via Crucis\" (1993) in scagliola, opera del pratese Leonetto Tintori.\nLa parrocchia.\nLa parrocchia di Coiano comprende una comunit\u00e0 di quasi 6.000 persone.\nLa parrocchia ha costituito, nel gennaio 2008, l'associazione \"Casa della Giovent\u00f9 don Milton Nesi\" che gestisce l'impianto sportivo di Coiano e il Teatro Vittoria."}
{"id": "1108147", "revid": "31886", "url": "https://it.wikipedia.org/wiki?curid=1108147", "title": "Lancia Aurelia autotelai", "text": "La Lancia Aurelia \u00e8 una autovettura prodotta dalla Lancia dal 1950 al 1958.\nPi\u00f9 in particolare gli autotelai per la realizzazione delle \"fuoriserie\" da parte dei diversi carrozzieri vengono prodotti dal 1950 al 1956.\nGli autotelai: storia e caratteristiche.\nSin dal momento della presentazione al pubblico al Salone di Torino dell'aprile del 1950, la Lancia mette in costruzione, accanto alla classica berlina (B10), l'autotelaio per i carrozzieri. Nelle previsioni della Casa torinese, la produzione di questo autotelaio - denominato B50 (B51 nella versione per ospitare le carrozzerie pi\u00f9 pesanti) - deve raggiungere almeno il migliaio di unit\u00e0. Malgrado la felice mossa commerciale della Lancia, che inserisce nel proprio listino tre versioni con carrozzeria speciale (la cabriolet Pininfarina e la coup\u00e9 Stabilimenti Farina sul telaio B50 e la \"Giardinetta\" Viotti sul pi\u00f9 robusto pianale B51), la domanda, pur non disprezzabile, non \u00e8 all'altezza delle aspettative. I motivi sono da ricercare nelle prestazioni non eccezionali (per via del motore da 1,8 litri poco potente in relazione al peso) e nei prezzi molto elevati con cui queste macchine affrontano il mercato (che partono dai 2 milioni e mezzo del listino della giardinetta Viotti ma raggiungono anche i 4 milioni nelle versioni \"fuoriserie\" con finiture di lusso realizzate dai diversi carrozzieri).\nDa segnalare che, oltre alle \"Giardinette\" Viotti, risultano realizzate - sempre sull'autotelaio B51 - altre due \"station\": una nel 1950, opera di Frua ed una seconda nel 1951, costruita dalla carrozzeria Monterosa.\nDopo la produzione di 584 autotelai (485 \"B50\" e 99 \"B51\"), nel 1952 - forse un po' tardivamente - gli autotelai vengono muniti del motore da 2 litri che eroga circa 70 HP ed assumono nuove denominazioni (B52 l'autotelaio normale, B53 quello per le carrozzerie pi\u00f9 pesanti), ma ormai il settore \u00e8 inflazionato ed i numeri della produzione risultano alla fine assai limitati: 184 pezzi (98 B52 e 86 B53).\nNel 1954, con l'uscita della \"seconda serie\" dell'Aurelia munita di motore da 2,3 litri, di fatto viene a cessare la commercializzazione degli autotelai: nel 1955/56 ne vengono ancora prodotti 14 (denominati B55 e B56, con suffisso \"S\" per quelli con la guida a sinistra), ma si tratta di esemplari destinati ad uso interno oppure carrozzati in esemplare unico (o quasi) da Pininfarina, quale la serie delle celebri \"Florida\".\nPer completezza di informazione, va ancora detto che nel 1953 viene anche costruito uno speciale autotelaio B60S, munito di motore tipo B20 e destinato ad una vettura speciale per la Polizia di Stato.\nComplessivamente, dunque, gli autotelai Aurelia costruiti tra il 1950 ed il 1956 raggiungono le 783 unit\u00e0.\nB50-B51.\nContemporaneamente alla berlina B10, vengono immessi sul mercato gli autotelai \"nudi\" per i carrozzieri, in due versioni leggermente diverse tra di loro: il B50, che definiremmo \"normale\", ed il B51, pi\u00f9 adatto per ospitare carrozzerie pi\u00f9 pesanti. Le differenze sono minime: il B51 monta gomme di maggiori dimensioni e un rapporto al ponte pi\u00f9 \"corto\".\nPer il resto, i due autotelai sono identici e montano il motore da 1,8 litri della B10. I due autotelai, naturalmente, sono del tipo a piattaforma.\nDa notare che Pininfarina, Stabilimenti Farina e Viotti mettono in produzione \u2013 sia pure in quantit\u00e0 limitate \u2013 le rispettive versioni Cabriolet, Coup\u00e9 e Giardinetta (Station Wagon), che la Lancia inserisce nel suo listino ufficiale. Le Cabriolet e le Coup\u00e9 sono realizzate sull'autotelaio B50, mentre la Station di Viotti \u00e8 costruita sul B51. Alla resa dei conti, le Coup\u00e9 degli Stabilimenti Farina costruite sono pochissime, mentre la produzione di Cabriolet e di Giardinette raggiunge quantit\u00e0 pi\u00f9 rilevanti: Pininfarina costruisce poco meno di trecento cabriolet (265 \"normali\" ed una ventina in \"allestimento speciale\"), mentre le giardinette di Viotti sfiorano la cinquantina (47 o 48 a seconda delle fonti). Gli altri autotelai B50 sono utilizzati da quasi tutti i maggiori carrozzieri italiani (Allemano, Balbo, Boneschi, Canta, Ghia, Pininfarina, Stabilimenti Farina, Vignale) per realizzare le rispettive fuoriserie, mentre i B51 non impiegati da Viotti servono da base per le berline di maggior mole e, pare, per due station wagon (una realizzata dalla carrozzeria Monterosa, l'altra da un carrozziere ignoto).\nIn corso di produzione, una sola la modifica di un certo rilievo: l'aumento del valore del rapporto di compressione, da 6,85:1 a 7,00:1.\nIl successo di questi autotelai \u00e8 buono ma non eccezionale: ne hanno frenato la diffusione la relativamente modesta potenza del motore (che penalizza le prestazioni) ed i prezzi praticati dai carrozzieri, che sono piuttosto elevati e che in qualche caso raggiungono valori che sono doppi rispetto a quelli della berlina di serie.\nB52-B53.\nNel 1952, forse un po' tardivamente, la Lancia monta sugli autotelai Aurelia da fornire ai carrozzieri, il pi\u00f9 potente motore da 2 litri di cilindrata gi\u00e0 adottato sulla berlina B21.\nI nuovi autotelai, cos\u00ec equipaggiati, vengono denominati B52 e B53: il B52 sostituisce il B50 ed \u00e8 l'autotelaio normale, mentre il B53 sostituisce il B51 ed \u00e8 quello destinato alle carrozzerie pi\u00f9 ingombranti e pesanti.\nQuesti autotelai con motore due litri \u2013 la cui produzione non raggiunge neppure le 200 unit\u00e0 \u2013 vengono utilizzati, come i predecessori, dai pi\u00f9 rinomati carrozzieri italiani ed anche da qualche carrozziere estero (quali gli elvetici Beutler e Worblaufen).\nSu autotelaio B52, Pininfarina costruisce, tra le altre, quasi tutte le famose PF200 (di cui parliamo diffusamente a parte), mentre sono da segnalare il coup\u00e9 Vignale del 1953 disegnato da Giovanni Michelotti (e costruito in pi\u00f9 esemplari anche leggermente diversi tra loro), ed il Ghia-Boano Junior, una coup\u00e9 uscita in due versioni: la prima, del 1952, piuttosto convenzionale, e la \"Boano-Junior 2\" dell'anno dopo, che invece suscita sensazione per l'arditezza della linea (del muso in particolare). Da notare che anche quest'ultima \"Junior\", costruita dalla Ghia, \u00e8 per\u00f2 frutto del disegno di Felice Mario Boano, uno stilista che in quello stesso 1953, lasciata la Ghia, fonda una propria carrozzeria.\nL'autotelaio B53 \u2013 sul quale Viotti costruisce ancora un paio di giardinette e che altri carrozzieri utilizzano per vetture di grossa mole \u2013 viene anche impiegato per un non meglio identificabile \"uso militare\".\nB60S.\nSi ha notizia che la Lancia abbia costruito nel 1953, in un unico esemplare numerato B60S-1001, un autotelaio speciale con sospensioni a quattro ruote indipendenti (quindi simile al B52), munito di un motore del tipo B20 (di cui non \u00e8 possibile definire con certezza la cilindrata, che probabilmente era di 2 litri ma che, in linea teorica, potrebbe anche essere stata di 2,5 litri). Questo autotelaio pare fosse destinato ad una vettura speciale per la Polizia, costruita su specifiche ministeriali.\nUna segnalazione: risulta in forze alla Polizia di Stato Italiana, in quegli anni, una vettura realizzata su scocca dell'Aurelia berlina (tipo B21/B22). Una immagine di questa vettura appare a pagina 17 del numero 31 (anno 1990) della rivista italiana \"Ruoteclassiche\". Naturalmente non \u00e8 detto che questa berlina corrisponda all'autotelaio B60S.\nB55-B55S-B56-B56S.\nNel 1954, quando esce la \"seconda serie\" dell'Aurelia berlina con il motore da 2,3 litri, termina la costruzione degli autotelai (B52, B53) destinati ai carrozzieri. Nel biennio successivo (1955-56), tuttavia, stando ai registri di produzione della Lancia, vengono ancora costruiti 14 autotelai muniti del motore da 2266\u00a0cm\u00b3. Questa limitatissima produzione viene contraddistinta dalle sigle B55 e B56, che, come nel caso delle precedenti B52 e B53, identificano due autotelai diversi tra loro soltanto per il valore del rapporto al ponte adottato.\nIn buona sostanza, questi autotelai B55 e B56 (B55S e B56S se con guida a sinistra) vengono utilizzati per \"uso interno\" della Casa oppure come base per alcune creazioni molto particolari di Pininfarina: un telaio B55 (con passo accorciato) che d\u00e0 origine all'ultima coup\u00e9 della serie PF200, un telaio B56 che viene carrozzato a limousine, pi\u00f9 4 o 5 telai B56 che ospitano le carrozzerie della serie \"Florida\". Da notare che un autotelaio di questa serie risulta anche ceduto a Ghia, che vi realizza una coup\u00e9. Rimane infine il mistero sull'esemplare di \"Florida 2\" uscito nell'autunno del 1957, che potrebbe essere stato concepito partendo da uno di questi autotelai.\nLe Aurelia fuori serie.\nLa Cabriolet di Pininfarina.\nPrima (assieme alla Stabilimenti Farina ed alla Carrozzeria Viotti) ad utilizzare l'autotelaio B50, la Pininfarina espone gi\u00e0 al Salone di Torino del maggio del 1950 la sua \"cabriolet\". Questa bella ed armoniosa realizzazione del gi\u00e0 celebre carrozziere torinese, entra nel listino ufficiale Lancia, ma Pinin Farina si riserva il diritto di realizzare \"direttamente\" esemplari con particolari finiture richieste espressamente dal cliente. E cos\u00ec sar\u00e0: molte Aurelia B50 cabriolet Pininfarina avranno dettagli diversi rispetto a quelli della versione \"ufficiale\" (interni pi\u00f9 raffinati, pelle speciale, strumentazione di diverso disegno, fanaleria diversa, cromature aggiuntive, dispositivi elettro-idraulici per l'apertura e la chiusura della capote imbottita, paraurti pi\u00f9 avvolgenti, maniglie esterne a scomparsa).\nNel complesso, pare che la Pininfarina abbia costruito poco meno di trecento cabriolet: 265 che si possono definire come \"normali\" ed una ventina con \"allestimenti speciali\". Alcuni di questi esemplari (comunque un numero limitato di unit\u00e0) sono stati costruiti sulla base dell'autotelaio B52 con motore da 2 litri uscito nel '52.\nLe caratteristiche tecniche principali di questa versione sono: motore del tipo B10 con cilindrata di 1755\u00a0cm\u00b3 e 56 HP di potenza, autotelaio a piattaforma, passo cm 291, lunghezza cm 475, larghezza cm 165, altezza cm 150, diametro di sterzata mt 10,90, gomme 165x400 (pressioni di gonfiaggio 1,50\u00a0kg/cm2, sia anteriormente che posteriormente), peso in ordine di marcia Kg 1240, velocit\u00e0 massima circa 130\u00a0km/h. Tra le caratteristiche di questa speciale versione \"quasi fuoriserie\" da segnalare il cofano motore e lo sportello bagagliaio in alluminio, le porte alleggerite, il parabrezza curvo, il riscaldatore, l'aereatore, l'accendisigari, il portacenere, la radio a richiesta: si tratta di caratteristiche che, comunque, si trovano anche sulla berlina B10 di serie.\nE veniamo alla nota dolente, ovvero ai prezzi: il primo listino (maggio 1950) parla di 2.600.000 Lire, che sale a 2.885.000 di Lire l'anno successivo. Ma questi prezzi (tratti dal listino Lancia, quindi riferiti alle vetture in allestimento \"normale\") lievitano sino superare la soglia dei 4 milioni di Lire per le \"cabriolet\" in allestimento \"Lusso\" (nel 1951, ad esempio, una Cabriolet Lusso viene a costare 4.189.000 Lire)\nLa Giardinetta di Viotti.\nConvinto, non a torto, che all'Aurelia poco si addicesse una carrozzeria di tipo \"station wagon\" (che all'epoca era la tipica livrea dell'auto del contadino o del grossista di frutta e verdura), Gianni Lancia finisce per accondiscendere alla richiesta proveniente da alcuni dei maggiori concessionari italiani della Casa e consente cos\u00ec alla carrozzeria Viotti di realizzare qualche decina di \"station wagon\", inserendo addirittura questa speciale versione nel listino ufficiale.\nQuesta \"station\" viene presentata poco dopo il lancio della prima Aurelia, la B10 (avvenuto, lo ricordiamo, nella primavera del 1950) e viene contraddistinta dall'appellativo di \"giardinetta\", un termine \"inventato\" da Vittorino Viotti, che lo brevetta e costringe anche la pur potente Fiat a ricorrere al termine di \"giardiniera\" per identificare la versione Station Wagon della sua piccola 500-Topolino.\nAl pari della cabriolet di Pininfarina e del coup\u00e9 degli Stabilimenti Farina, la giardinetta di Viotti viene dunque inserita nel listino ufficiale Lancia, con un prezzo che, nel 1950, \u00e8 di Lire 2.250.000 e che sale a 2.508.000 l'anno dopo, quando tutte le vetture italiane rincarano.\nQuesta originale realizzazione, che si caratterizza per i pannelli in legno delle fiancate, \u00e8 montata sull'apposito telaio B51 che la Lancia mette a disposizione e che sostanzialmente si differenzia dal B50 per la adozione di gomme maggiorate (185x400, con pressioni di gonfiaggio di 1,40\u00a0kg/cm2 anteriormente e 1,60\u00a0kg/cm2 posteriormente) e di un rapporto al ponte pi\u00f9 \"corto\".\nNel triennio 1950/52 le \"Giardinette\" costruite sono una cinquantina, di cui due (o tre) sul telaio B53 con motore da 2 litri: da notare che, di questa cinquantina di giardinette, poco pi\u00f9 della met\u00e0 (una trentina) hanno un rivestimento in legno che copre praticamente per intero le portiere, mentre una ventina presenta un rivestimento che ne copre la sola met\u00e0 superiore.\nPur trattandosi di un modello che la stessa Lancia inserisce a listino, non tutti gli esemplari costruiti hanno identiche finiture.\nLa giardinetta Viotti ha un peso di 1250\u20131300\u00a0kg ed una velocit\u00e0 massima di circa 125\u00a0km/h (133\u00a0km/h con motore da 2 litri, autotelaio B53)\nLa Coup\u00e9 degli Stabilimenti Farina.\nAnche gli Stabilimenti Farina (di cui, per inciso, \u00e8 titolare il fratello maggiore di Battista \"Pinin\" Farina, Giovanni) preparano un bel coup\u00e9 su telaio B50, che viene inserito nel listino Lancia allo stesso prezzo del cabriolet della Pininfarina.(2.600.000 nel 1950, 2.885.000 nel 1951). A dispetto della purezza di linee, di questo coup\u00e9 saranno prodotte poche unit\u00e0, anche perch\u00e9 la carrozzeria torinese \u00e8 in crisi per il mancato ricambio dirigenziale (Giovanni Farina ha pi\u00f9 di 65 anni e si ritira in campagna, suo figlio Giuseppe detto Nino, si dedica all'automobilismo professionistico, l'altro, Attilio, pare non mostrare particolari doti di creativit\u00e0) e chiuder\u00e0 i battenti nel 1953.\nLe \u201cPF 200\u201d di Pininfarina.\nAl Salone di Torino del 1952, su pianale B52, esce la prima PF200, un vistoso roadster-spider realizzato da Pininfarina, che fa subito parlare di s\u00e9 per l'audacia della linea. Una delle caratteristiche estetiche che pi\u00f9 colpiscono gli appassionati e gli intenditori del settore \u00e8 senza dubbio la presa d'aria-mascherina anteriore, che \u00e8 praticamente di forma tonda. Ma la creazione di Pininfarina si fa notare anche per la forma della coda, molto prolungata, che contribuisce ad incrementare le gi\u00e0 generose dimensioni del corpo vettura, per cui nel complesso la macchina ha una lunghezza vicina ai 5 metri.\nA questa prima PF200 ne seguono altre (5 o 6, secondo le varie fonti) anche in edizione coup\u00e9 (la prima coup\u00e9 \u00e8 esposta all'autunnale Salone di Parigi 1952). Si tratta di esemplari somiglianti a quello iniziale, anche se ciascuno di essi presenta varianti anche di un certo peso. Da quanto si pu\u00f2 dedurre da alcune immagini, le PF 200 hanno il comando del cambio a leva centrale e non sul volante.\nSecondo le notizie pi\u00f9 recenti pare che la Pininfarina abbia costruito in tutto otto \"PF200\", di cui met\u00e0 coup\u00e9.\nAl Salone di Torino della primavera 1953, viene esposta una PF 200 spyder che differisce da quella \"capostipite\" dell'anno prima nel frontale (paracolpi posizionati pi\u00f9 esternamente, sotto i proiettori, lampeggiatori direzionali portati sopra i parafanghi, presa d'aria-mascherina non pi\u00f9 perfettamente tonda ma di forma ellittica e con bordo esterno non pi\u00f9 cromato ma in tinta con la carrozzeria) e nella zona retrostante le portiere, dove si nota l'inserimento della griglia di aerazione (gi\u00e0 apparsa sulla versione coup\u00e9).\nL'ultima versione di PF200 spider appare nell'autunno del 1953, al Salone di Parigi; i ritocchi riguardano il bordo esterno della presa d'aria-mascherina frontale \u2013 sempre di forma ellittica \u2013 che ora \u00e8 nuovamente cromato, la applicazione dei deflettori alle portiere ed infine l'abolizione della griglia di aerazione che in precedenza era stata inserita sulla fiancata, subito dietro le ruote posteriori.\nAl Salone di Parigi dell'autunno 1954, ecco apparire una nuova versione della PF 200 coup\u00e9, che si differenzia soprattutto nella parte posteriore, dove il lunotto \u00e8 incassato nella scocca (quindi pi\u00f9 riparato in caso di pioggia). Il tetto della vettura, poi, si raccorda con la coda tramite due \"pinne\" che hanno una pur tenue funzione di stabilizzatori di direzione.\nAl Salone di Torino dell'aprile 1955 viene esposta l'ultima coup\u00e9 PF200 \u2013 realizzata su un telaio B55 accorciato \u2013 che ricalca i modelli precedenti ma che presenta un taglio del padiglione che \"anticipa\" quello che Pininfarina proporr\u00e0 anni dopo sulla Ferrari 250 GT coup\u00e9 2+2 e sulla Flavia Coup\u00e9.\nLe PF200 non vengono costruite per la normale collocazione diretta sul mercato; l'intento dei costruttori (Lancia e Pininfarina) \u00e8 quello di disporre di un veicolo speciale, fuori dell'ordinario, da esporre nelle diverse mostre e saloni internazionali (a fini pubblicitari-promozionali) e da far partecipare ai numerosi concorsi d'eleganza assai in voga in quei tempi, ma la vettura \u00e8 comunque apprezzata per la sua originalit\u00e0 da esponenti del mondo dello spettacolo, che si fanno avanti per entrarne in possesso: una PF200 \u00e8 stata sicuramente acquistata dall'attore e cantante italiano Renato Rascel.\nIn totale le PF200 costruite dovrebbero essere 7.\nLe \u201cFlorida\u201d di Pininfarina.\nLa prima Florida, una coup\u00e9 blu e bianca destinata a passare alla storia e ad entrare nella leggenda, viene costruita sull'autotelaio B56-1002: \u00e8 una vettura da favola, con una linea sicuramente innovativa, anche se in parte influenzata dalle tendenze nordamericane del momento. Lussuosi gli allestimenti e impeccabili le finiture.\nLa nuova creatura di Pininfarina introduce oltretutto in casa Lancia la calandra a sviluppo orizzontale: per la verit\u00e0 mascherine anteriori innovative - che abbandonano il consueto schema Lancia con lo scudetto a sviluppo verticale - sono gi\u00e0 apparse in due esemplari realizzati dagli Stabilimenti Farina e da Boneschi nel 1951, ma queste vetture sono passate quasi inosservate, al contrario della Florida, che subito conquista la ribalta della cronaca (le immagini di queste due Aurelia appaiono nella galleria fotografica nel capitolo dedicato a \"Le altre fuoriserie\").\nIl primo esemplare della serie Florida, il coup\u00e9, viene presentato al Salone dell'Automobile di Torino inauguratosi il 30-4-55.\nNel 1955 vengono costruite due Florida a 4 porte su pianale B56 (una probabilmente con telaio B56-1003, l'altra con telaio B56-1005) pi\u00f9 una su telaio B56S (cio\u00e8 con guida a sinistra, probabilmente telaio B56S-1006). La \"4 porte\" viene esposta per la prima volta al pubblico in occasione del Salone di Parigi dell'autunno dello stesso 1955. L'ultima Florida a 4 porte (con guida a destra) viene esposta al Salone di Ginevra nel marzo del 1956: un mese dopo, al Salone di Torino, appare invece il primo prototipo della Flaminia, chiaramente derivato da questa ultima Florida ma \"addomesticato\" per renderlo maggiormente idoneo alla produzione in serie. Un'importante modifica strutturale che distingue il prototipo Flaminia dalle Florida risiede nel montante centrale inserito tra le due porte laterali, variante resasi indispensabile per irrigidire e rinforzare tutto l'insieme della vettura: problemi di torsione sono gi\u00e0 insorti nella prima \"Florida a 4 porte\", tanto che nelle vetture successive si tenta di porre parziale riparo al problema inserendo una barra di rinforzo alle spalle del sedile anteriore, come evidenziato in una delle immagini riprodotte nella galleria fotografica qui sotto riprodotta.\nSulla base dei dati finora esposti, le Florida costruite risulterebbero 4, di cui 1 a due porte, 2 a quattro porte con guida a destra ed 1 a quattro porte e guida a sinistra. Va per\u00f2 aggiunto che talune fonti parlano anche di una 4 porte con guida a destra e telaio B56-1006: conteggiando anche questa Florida il totale salirebbe a 5 unit\u00e0.\nL'ultima delle Florida - con una originale carrozzeria coup\u00e9 a 4 porte, di cui le due posteriori (piuttosto piccole) rese praticamente invisibili dalla assenza di maniglie d'apertura - \u00e8 sempre opera di Pininfarina, viene denominata \"Florida II\" ed esposta per la prima volta al pubblico in occasione del Salone di Torino dell'autunno del 1957. Questa macchina - che rappresenta il \"prototipo\" della Flaminia coup\u00e9 che esce poi esattamente 12 mesi dopo - viene costruita su base meccanica della Aurelia con motore da 2,3 litri utilizzando un pianale B56S, probabilmente costruito nel 1956 e giacente in fabbrica inutilizzato.\nUna notizia in chiusura: una o due Florida (secondo le diverse fonti, probabilmente la Florida con guida a sinistra telaio 1006 e/o la Florida II) sono state per anni le vetture personali di Pininfarina (all'epoca ancora Battista Farina, detto Pinin, dal momento che soltanto nel 1961 il cognome si modificher\u00e0 in Pininfarina, grazie ad un decreto del Presidente della Repubblica \"in considerazione della alte benemerenze sociali ed industriali\").\nDati produttivi, per modello e per anno.\n[a]= il dato NON comprende il prototipo di pre-serie della B24 costruito nel'54\nLe vendite in Italia e all'estero.\nSu 18.201 Aurelia costruite, 15.468 risultano vendute ed immatricolate in Italia, dal 1950 al 1959 (57 delle ultime B20-B24 risultano vendute/immatricolate nel 1959). Ne consegue che l'esportazione (2.733 unit\u00e0) ha assorbito il 15% della produzione.\nLe B20-B24 da 2 litri e mezzo sono i modelli che hanno ottenuto (proporzionalmente) una maggior penetrazione all'estero (1280 unit\u00e0 vendute all'estero su una produzione di 3401 pezzi, cio\u00e8 quasi il 38%). Non male anche la berlina B12 seconda serie (2415 unit\u00e0 prodotte, 437 vendute all'estero, pari al 18%). Quanto alle \"prima serie\" (berline, coup\u00e9 B20-2000 ed autotelai) la vendita all'estero ha rappresentato soltanto un 8,2% rispetto alla produzione (prodotte 12.385 unit\u00e0, vendute all'estero 1.016)\nNote al \"Prospetto immatricolazioni in Italia\"\n[a]questa la ripartizione per modello (stimata):\n4.926 berline B10-B10S\n515 autotelai B50-B51\n[b]questa la ripartizione per modello (stimata):\n3.612 berline B21-B21S\n1.025 berline B22-B22S\n77 berline B15-B15S\n154 autotelai B52-B53\n1.060 coup\u00e9 B20-B20S (I e II serie, da 2 litri)\n[c]questa la ripartizione per modello (stimata):\n1.963 berlie B12-B12S\n15 autotelai B55-B55S-B56-B56S-B60S\n[d]include le coup\u00e9 B20-B20S (dalla III serie in avanti, da 2,5 litri) e le spyder/convertibili B24-B24S"}
{"id": "1108151", "revid": "253269", "url": "https://it.wikipedia.org/wiki?curid=1108151", "title": "T. R. Knight", "text": "Carriera.\nPrima del successo con la serie della ABC, l'attore ha recitato a Broadway in vari spettacoli di successo.\nVita privata.\nKnight ha rivelato di essere omosessuale intorno all'ottobre 2006 e a gennaio 2007 ha avuto un diverbio con Isaiah Washington (che interpretava il chirurgo Preston Burke, un altro personaggio di \"Grey's Anatomy\"), che lo chiam\u00f2 \u00abfrocio\u00bb. In seguito allo spiacevole episodio, Shonda Rhimes, autrice della serie, costrinse Washington ad abbandonare il programma.\nIl 4 ottobre 2013 si \u00e8 sposato a Hudson con il ballerino Patrick B. Leahy, con il quale aveva una relazione da tre anni.\nDoppiatori italiani.\nNelle versioni in italiano dei suoi lavori, T.R. Knight \u00e8 stato doppiato da:"}
{"id": "1108155", "revid": "6923", "url": "https://it.wikipedia.org/wiki?curid=1108155", "title": "Guitar and Drum", "text": "Guitar and Drum \u00e8 un album del gruppo punk rock Stiff Little Fingers, pubblicato il 25 maggio 2004 da Kung Fu Records."}
{"id": "1108158", "revid": "123202480", "url": "https://it.wikipedia.org/wiki?curid=1108158", "title": "The Sun (New York)", "text": "The Sun \u00e8 stato un quotidiano del mattino pubblicato a New York dal 3 settembre 1833 al 1950. Fondato da Benjamin Day, \u00e8 stato il primo quotidiano di New York in vendita a un penny, inaugurando la stagione storica della penny press.\nL'ascesa: nasce la penny press.\nIl quotidiano, con lo slogan \"It shines for all\" (\"splende per tutti\") era in vendita ad un penny e distribuito per strada dagli strilloni, introducendo gi\u00e0 per questo fattore un elemento di novit\u00e0 nel panorama editoriale, che fino ad allora vedeva solo quotidiani distribuiti per abbonamento. Inoltre il giornale introdusse per la prima volta articoli sulla cronaca locale e servizi sensazionalistici: proprio per questo suo stile non pi\u00f9 rivolto solo alle \u00e9lite, il \"Sun\" ottenne grande successo fra gli operai, arrivando in due mesi a una vendita di duemila copie al giorno, quadruplicata nei quattro mesi successivi. Proprio ad uno di questi servizi sensazionalistici, un servizio-bufala sulla presunta scoperta di vita sulla luna uscito in sei puntate nel 1835, il \"Sun\" deve tuttora gran parte della sua notoriet\u00e0. \nDal 1868 alla sua morte 1897, il \"Sun\" fu diretto da Charles Anderson Dana. Durante la sua direzione, nacque l'edizione pomeridiana del quotidiano (1887).\nFra il 1947 e il 1948 sul \"Sun\" usc\u00ec una serie di 24 articoli di Malcolm Johnson sulla criminalit\u00e0 nella zona portuale, un servizio che valse a Johnson il Premio Pulitzer per le cronache locali nel 1949. Gli articoli servirono da base per il film del 1954 \"Fronte del porto\"."}
{"id": "1108160", "revid": "22475", "url": "https://it.wikipedia.org/wiki?curid=1108160", "title": "Do What The Fuck You Want To Public License", "text": ""}
{"id": "1108161", "revid": "107886448", "url": "https://it.wikipedia.org/wiki?curid=1108161", "title": "Funzione elementare", "text": "In matematica, una funzione \u00e8 detta elementare se \u00e8 una funzione algebrica, esponenziale, logaritmica o se si ottiene da queste classi di funzioni mediante un numero finito di applicazioni delle operazioni aritmetiche elementari e della composizione di funzioni. Sono incluse in questo elenco anche le funzioni trigonometriche (legate all'esponenziale complesso tramite la formula di Eulero) e la funzione valore assoluto (in quanto formula_1).\n\u00c8 una funzione elementare dunque qualsiasi combinazione, per quanto complicata, di questi operatori sopra menzionati, come ad esempio\nTra le funzioni non elementari troviamo, tra le altre, la funzione segno, la funzione degli errori e la funzione che enumera gli elementi della successione di Fibonacci.\nAlgebra differenziale.\nIn algebra differenziale si trova una definizione astratta di funzione elementare. Ricordiamo che un campo differenziale \u00e8 un campo equipaggiato di un'operazione unaria di \"derivazione\", cio\u00e8 una mappa formula_3 tale che:\nSi definisce dunque come funzione elementare su formula_6 un elemento \"u\" appartenente all'estensione algebrica formula_7 tale che"}
{"id": "1108170", "revid": "6923", "url": "https://it.wikipedia.org/wiki?curid=1108170", "title": "Tinderbox (Stiff Little Fingers)", "text": "Tinderbox \u00e8 un album del gruppo punk rock Stiff Little Fingers pubblicato nel giugno 1997 da Spitfire Records."}
{"id": "1108171", "revid": "104458", "url": "https://it.wikipedia.org/wiki?curid=1108171", "title": "Virdumaro", "text": ""}
{"id": "1108172", "revid": "44627", "url": "https://it.wikipedia.org/wiki?curid=1108172", "title": "Polinomi", "text": ""}
{"id": "1108175", "revid": "123186786", "url": "https://it.wikipedia.org/wiki?curid=1108175", "title": "Pieve di Sant'Ippolito in Piazzanese", "text": "La pieve di Sant'Ippolito in Piazzanese sorge a Sant'Ippolito in Piazzanese (o Sant'Ippolito di Galciana), frazione occidentale del comune di Prato.\nStoria e descrizione.\nDetta in antico \"a Strata\" per la sua posizione presso l'antica via Cassia Clodia, la pieve \u00e8 documentata dal X secolo (ma risale forse ad epoca longobarda, come fa pensare la dedicazione).\nL'attuale edificio sembra databile nella prima met\u00e0 dell'XI secolo. Del tutto eccezionali sono le tre absidi, rivestite di un paramento in \"marmo verde\", mentre le altre zone sono in alberese.\nNell'interno a tre navate, un garbato rifacimento ottocentesco maschera l'antica struttura, anche se sono in parte rimessi in vista i rari pilastri cilindrici medievali, con stilizzati capitelli ornati da testine, motivi geometrici e vegetali.\nPiacevole \u00e8 la sistemazione settecentesca con rilievi in stucco delle absidiole. Sull'altar maggiore un'urna a giorno in argento (1820), fiancheggiata da due begli angiolotti portacero, contiene le reliquie di Sant'Ippolito. Ogni sei anni si celebra con solennit\u00e0 la festa del Santo (il 13 agosto), portandone le reliquie in processione su un carro trainato da cavalli."}
{"id": "1108177", "revid": "124263859", "url": "https://it.wikipedia.org/wiki?curid=1108177", "title": "Bree Van de Kamp", "text": "Bree Van de Kamp (nata Mason, successivamente Hodge e Weston) \u00e8 un personaggio della serie televisiva \"Desperate Housewives\", interpretato da Marcia Cross.\nBree \u00e8 l'unica protagonista a non comparire in tutti gli episodi, a causa della gravidanza della sua interprete Marcia Cross, gli sceneggiatori hanno poi deciso di inserire una finta gravidanza di Bree in modo da reinserire il personaggio.\nCaratteristiche.\nBree \u00e8 la pi\u00f9 anziana delle casalinghe e, dopo Susan Mayer, \u00e8 quella (tra le quattro protagoniste) che vive a Wisteria Lane da pi\u00f9 tempo. All'inizio della prima stagione \u00e8 sposata con Rex Van de Kamp, con il quale ha due figli, Andrew e Danielle, e circa due anni dopo la morte di Rex sposa in seconde nozze Orson Hodge.\nBree viene mostrata come una donna cortese, elegante e raffinata, rigorosa e con un forte senso del dovere. \u00c8 di fede presbiteriana e da fervente conservatrice \u00e8 una sostenitrice del Partito Repubblicano. Il suo rigido moralismo e la sua propensione alla precisione sono per\u00f2 anche una sua debolezza: Bree, infatti, soffre di disturbo ossessivo-compulsivo di personalit\u00e0 ed \u00e8 dedita alla maniacale ricerca della perfezione assoluta. Applica la sua dottrina perfezionista su ogni situazione della vita, e ci\u00f2 si ripercuote spesso a suo scapito. Bree maschera spesso le sue emozioni dietro un sorriso cordiale e sfoga le sue frustrazioni in solitudine, talvolta facendo le pulizie.\nGli hobby di Bree sono la cucina, per la quale \u00e8 riconosciuta come una cuoca eccellente, e le armi da fuoco, della quale ha una grande conoscenza e sa usare perfettamente. Abita al numero civico 4354 di Wisteria Lane; \u00e8 l'unica casalinga che non deve affrontare problemi finanziari in tutta la serie.\nTrama.\nBree nasce in un contesto molto rigido e puritano ed \u00e8 figlia unica. Il padre, un procuratore che intratteneva una relazione extraconiugale con la sua segretaria, era quasi completamente assente nei suoi confronti e quindi Bree passava la maggior parte del suo tempo insieme ai suoi 3 cani domestici e alla madre, la quale le ha insegnato che va sempre mantenuta un'apparenza impeccabile nonostante i propri problemi, fattore che caratterizzer\u00e0 maggiormente Bree nell'et\u00e0 adulta. All'et\u00e0 di dieci anni Bree perde la madre, investita fatalmente da un'auto pirata durante il periodo natalizio, e non le viene dato il supporto psicologico necessario. La seconda moglie del padre \u00e8 fredda e distaccata nei suoi confronti, pertanto la ragazzina si ritrova ad affrontare la propria crescita da sola. Nel periodo del college Bree, che era fidanzata con un certo Ty Grant, conosce Rex Van De Kamp, che sposa dopo poco tempo nonostante la disapprovazione di tutta la sua famiglia; nei primi anni del suo matrimonio Bree \u00e8 una donna libera, spontanea e allegra, ma con il tempo diventa sempre pi\u00f9 ossessiva e perfezionista.\nPrima stagione.\nNel primo episodio della serie, Bree appare come una donna dalla vita sociale, familiare e coniugale apparentemente perfetta. Tuttavia, il suo matrimonio \u00e8 in crisi, il figlio maggiore Andrew \u00e8 sfrontato, la figlia Danielle disobbediente e tutto questo le provoca gravi tensioni. Inoltre, il marito Rex le chiede il divorzio in quanto \u00e8 stufo della \"casalinga perfetta\" che \u00e8 diventata. Bree per\u00f2 non si perde d'animo e e si affida ad uno psicologo di coppia. La coppia resiste su un equilibrio precario finch\u00e9 Bree non scopre la relazione del marito con Maisy Gibbons, una casalinga che si prostiuisce in segreto che soddisfa i gusti feticisti di Rex, colto da un infarto durante un loro incontro. Bree decide di separarsi e iniziare una relazione platonica con il suo farmacista, George Williams, ossessionato dalla donna. Intanto Bree scopre dell'omosessualit\u00e0 di Andrew e organizza una cena con il reverendo per tentare di cambiarlo; gli atteggiamenti del figlio diventano sempre pi\u00f9 insostenibili tanto che viene recluso in un istituto di correzione minorile. Quando la donna recupera il suo rapporto con il marito, George lo avvelena gradualmente con delle pillole al potassio alterato che Rex \u00e8 costretto ad assumere per il cuore, fino a provocarne la morte.\nSeconda stagione.\nBree organizza il funerale di Rex e cerca di gestire la sua difficile vedovanza. Da quando la suocera Phyllis arriva a Wisteria Lane, per lei comincia una serie ininterrotta di difficolt\u00e0 che proseguiranno in un crescendo di frustrazioni e conflitti. Il primo problema che si trova ad affrontare sono i sospetti che la polizia inizia a nutrire su di lei a causa del ritrovamento nella sala d'ospedale in cui era ricoverato Rex di un biglietto su cui lui aveva scritto \"Bree, capisco e ti perdono\". I sospetti sono incoraggiati dalla madre dell'uomo, convinta che Bree abbia rovinato la vita di suo figlio. Lei per\u00f2 \u00e8 decisa a difendersi dalle accuse e sceglie George Williams, l'unico responsabile della morte di suo marito. La loro relazione naufragher\u00e0 quando Bree si rende conto della pericolosit\u00e0 dell'uomo, e ne assiste al suicidio senza agire per aiutarlo dopo che lui si rifiuta di confessare il suo crimine.\nInoltre Bree si trova a fare i conti con i nuovi vicini, Betty Applewhite e suo figlio Matthew. Betty infatti tiene rinchiuso in cantina il figlio ritardato Caleb, che si ritiene essere l'assassino della fidanzata di Matthew, Melanie Foster. Dal primo istante Bree capisce che qualcosa non va e riesce a convincere anche le altre casalinghe.Per di pi\u00f9 Bree \u00e8 oggetto dei ricatti del figlio Andrew, che arriver\u00e0 a farsi picchiare dall'amante gay Justin per ottenere l'emancipazione. Lei inizia ad avere gravi problemi di alcolismo e a frequentare poi gli alcolisti anonimi dove si innamora del suo sponsor, Peter. Anche questa relazione avr\u00e0 breve durata poich\u00e9, a causa della sua ossessione per il sesso, Peter \u00e8 convinto da Andrew ad avere un rapporto con lui, cosa che fa perdere totalmente la pazienza di Bree, che abbandona suo figlio in una stazione di servizio lontano da casa. La figlia Danielle fugge con Matthew Applewhite, vero assassino di Melanie. Bree ha un esaurimento nervoso e si fa ricoverare, per poi fuggire dalla casa di cura e salvare la figlia Danielle quando scopre che \u00e8 ostaggio di un omicida.\nTerza stagione.\nSei mesi pi\u00f9 tardi Bree conosce Orson Hodge, l'amico dentista di Susan che aveva incontrato alla Clinica Psichiatrica. Orson le chiede la mano e lei sembra accettare di buon grado, seppure, durante il festeggiamento per l'annuncio del loro fidanzamento Carolyn Bigsby, una sua ex vicina, lo accusa di essere l'assassino della ex moglie, Alma Hodge, scomparsa in circostanze misteriose, ma ciononostante Bree decide di sposarlo. Quando sta per partire per la luna di miele, Bree vede in televisione il figlio Andrew vivere come un barbone. Sconfitta dai sensi di colpa, Bree e il marito lo trovano e lo riportano a casa, e viene a sapere da Orson che Andrew ha dovuto guadagnarsi da vivere raccattando dall'immondizia, e talvolta, a prostituirsi. Inoltre, scopre che la figlia ha una relazione con un suo professore, che riuscir\u00e0 a convincere ad abbandonare la figlia per tornare dalla moglie. Danielle tenta il suicidio in cerca di attenzioni, Andrew scherza sull'accaduto e Orson, esasperato dalla situazione, convince Bree a portare tutta la famiglia da un terapeuta. Intanto, Carolyn torna a farsi viva, mostrando i segni delle violenze domestiche perpetrate contro Alma dal marito. La cosa sconvolge Bree che, chiedendo spiegazioni a Orson, viene a sapere che Harvey Bigsby, il marito di Carolyn, aveva una relazione con Monique Poulier, una donna uccisa di cui lo stesso Orson era stato amante. Bree, stufa delle angherie di Carolyn, le rinfaccia il tradimento del marito e la donna, impazzita, cerca di uccidere il marito nel suo supermercato, facendo come ostaggi fra i clienti Lynette, Nora, Julie e Edie.\nSuccessivamente Bree riesce a mettersi in contatto con la madre di Orson, Gloria Hodge, scoprendo che non era pazza come Orson le diceva. Decide di ospitarla in casa sua, nonostante la contrariet\u00e0 di Orson, e la convivenza \u00e8 apparentemente pacifica, ma il vero scopo della donna \u00e8 quello di far rompere la relazione dei due in quanto, con sorpresa di tutti, Alma \u00e8 ancora in vita e Gloria, essendo una donna molto religiosa, considera il figlio e la prima nuora ancora vincolati dal matrimonio. Alma dal canto suo, \u00e8 determinata a riconquistare il marito, e si trasferisce a Wisteria Lane. Il ritorno delle due donne causa una serie di problemi e alla fine Orson, rivela a Bree che era stata sua madre ad uccidere Monique Poulier per punire l'adulterio del figlio, che us\u00f2 come espediente la presenza di Mike, presente nell'abitazione della donna per riparare un guasto idraulico, per scagionare se stesso e la madre. Non riuscendo a separare Bree da suo figlio, Gloria cerca di ucciderla una prima volta facendola cadere da uno scaletto, e successivamente drogandola e mettendola in una vasca da bagno, inscenando un suicidio. Orson, che aveva ricevuto un messaggio ambiguo da parte di Gloria, corre a casa e salva Bree. Ha una colluttazione con Gloria, che viene paralizzata da un ictus, rimanendo incapace di muoversi e parlare, e la porta nel giardino della casa di Alma accanto al cadavere di quest'ultima, morta cadendo dal tetto. Il mattino seguente la vicina Ida trova i corpi delle due donne e chiama la polizia, che trova all'interno della casa di Alma un biglietto in cui la donna si sarebbe suicidata per il rimorso di aver ucciso l'amante del marito, ed alla vista del cadavere Gloria si sarebbe sentita male. Danielle, intanto, che aveva una relazione sessuale con il nipote di Edie, fidanzato con Julie, scopre di essere incinta e Bree decide di portarla con s\u00e9 in luna di miele. La donna mette la figlia in un convento in Svizzera, e al suo ritorno a Wisteria Lane simula una gravidanza per nascondere lo scandalo.\nQuarta stagione.\nBree prosegue la sua finta gravidanza, e nonostante le innumerevoli difficolt\u00e0, riesce a nascondere a tutti la verit\u00e0. In occasione della festa organizzata da Bree per il nascituro fa la sua ricomparsa Phyllis, madre di Rex, che era venuta a conoscenza della gravidanza della nuora. Proprio in quest'occasione Phyllis scopre la finta gravidanza di Bree e l'imminente nascita del figlio di Danielle, la quale sar\u00e0 convinta ad andare dalla nonna per non restare nel convento in cui Bree l'aveva rinchiusa. Attraverso uno stratagemma Bree ed Orson riescono a farla tornare a casa; dove vive nascosta. Durante la festa di Halloween, organizzata dalla coppia gay trasferitasi nella vecchia casa degli Applewhite, Danielle partorisce il bambino grazie al marito di Katherine, nuova arrivata, che viene chiamato Benjamin Thyson Hodge. Oltre il peso della finta gravidanza Bree deve affrontare per l'appunto l'arrivo della nuova casalinga Katherine, che sembra esserle rivale in eleganza, buon gusto e perfezione. In seguito a un tornado la casa di Bree viene in parte distrutta e sar\u00e0 costretta a trasferirsi a casa di Susan. Durante la permanenza da Susan, Bree organizza il Ballo dei Fondatori con l'aiuto di Katherine, la serata va cos\u00ec bene nonostante qualche litigio tra le due che decidono di iniziare a lavorare insieme come organizzatrici di eventi. Mike Delfino, successivamente, scopre il segreto di Orson a causa del suo sonnambulismo: era stato lui ad investirlo. Bree cos\u00ec decide di cacciare di casa suo marito, che si rifugia a casa di Edie. La stessa sera Edie, ubriaca, bacia Orson e Bree che ha assistito per caso alla scena ne rimane sconvolta. Tra Bree ed Edie comincia una guerra di colpi bassi che culminer\u00e0 con Edie che ricatta Bree minacciandola di rivelare a tutti il segreto su Benjamin Hodge, che \u00e8 figlio del nipote della stessa e di Danielle. Bree allora confessa tutta la verit\u00e0 alle sue amiche che decidono di troncare l'amicizia con Edie, costretta a lasciare Wisteria Lane. La stagione si conclude cinque anni dopo: Bree sta per pubblicare un libro di cucina e lavora con il figlio Andrew che diventa il suo agente; \u00e8 ancora felicemente sposata con Orson.\nQuinta stagione.\nNel corso dei cinque anni trascorsi tra la quarta e la quinta stagione, Bree ha raccolto i frutti del successo dell'azienda di catering di cui \u00e8 socia fondatrice assieme a Katherine, ed ha anche scritto un libro, \"Cucinare come ai vecchi vecchi tempi\", in cui si firma \"signora Van de Kamp\". Questi successi culminano con la sua nomina a donna d'affari dell'anno, decretata dalla camera di commercio di Fairview. Contemporaneamente, per\u00f2, suo marito Orson ha dovuto costituirsi per il tentato omicidio di Mike, in modo da riconquistare l'affetto della moglie. Questo lo ha costretto a trascorrere alcuni anni in prigione, ad essere radiato dall'ordine dei dentisti e ad avere notevoli difficolt\u00e0 a ritrovare un lavoro una volta uscito. Orson sembra cos\u00ec vivere sempre di pi\u00f9 all'ombra della moglie, che tra l'altro accusa di essersi mostrata troppo debole quando la figlia Danielle ha reclamato il figlio Benjamin. Esasperato dalle difficolt\u00e0 della disoccupazione, costringe Bree ad assumerlo nella sua azienda di catering, causando un diverbio con Katherine. Ma anche questa soluzione non dura: l'uomo scopre che il figliastro Andrew guadagna pi\u00f9 di lui ed inizia cos\u00ec a rubare piccoli oggetti preziosi in maniera compulsiva dalle case degli amici. Bree \u00e8 sconvolta, e cerca di restituirli segretamente. Orson le promette di smettere, ma una notte si introduce in casa dell'anziana Rose Kemper che, scambiandolo per la Morte, lo colpisce con una mazza. Orson, scappato sulla strada, \u00e8 evitato per un pelo da Edie, che si schianta contro un palo della luce e muore poco dopo. Il rapporto tra Bree e Orson, nonostante il tentato furto di Orson in casa Kemper rimanga segreto, degenera al punto che Bree si reca da un avvocato divorzista. Dopo che Susan, per\u00f2, fa un accenno all'indole spietata del suo ex-marito Karl, Bree decide di rivolgersi a lui, con la speranza di riuscire, anche se in maniera illecita, a tutelare il patrimonio guadagnato con l'azienda di catering e la vendita del libro. Karl la spinge ad organizzare una finta rapina in casa sua per mettere al sicuro alcuni oggetti che Orson avrebbe potuto reclamare nelle trattative del divorzio, ma il marito scopre per caso il deposito in cui lei aveva accumulati tali oggetti. Minacciando di denunciarla per frode assicurativa, la costringe a rinunciare al proposito di divorziare. Karl, presso cui Bree si \u00e8 recata per raccontargli tutto, le dice che \u00e8 la donna pi\u00f9 affascinante che abbia mai incontrato, e i due si baciano.\nSesta stagione.\nNella sesta stagione la sua azienda continua ad andare alla grande e Bree continua la relazione con Karl, rifiutandosi per\u00f2 di avere rapporti sessuali. Dopo molte riflessioni, Bree decide di andare contro i suoi principi, commettendo adulterio. Deve fare comunque i conti con la sua coscienza, che le dice di fermarsi. Nel frattempo si vede costretta a licenziare Katherine, che sta per avere un esaurimento nervoso. Nella decima puntata, Karl paga un pilota di aerei per volare su Wisteria Lane durante il concerto natalizio, portando uno striscione con cui chiede a Bree di sposarlo. La donna lo viene a sapere e si infuria perch\u00e9 non vuole che si sappia nulla nel quartiere e cos\u00ec Karl si chiude nel \"laboratorio di Babbo Natale\" con Orson, rivelandogli che lui e Bree hanno una relazione clandestina e che vuole sposarla dopo che lei avr\u00e0 ottenuto il divorzio. Orson allora si scaglia contro Karl e i due cominciano a picchiarsi. Bree entra nel laboratorio per sedare la lite, ma in quel momento l'aereo affittato da Karl si schianta su Wisteria Lane, travolgendo il laboratorio. Nell'episodio seguente si scopre che Karl \u00e8 morto per le ferite riportate e che probabilmente Orson rester\u00e0 paralizzato. Bree allora immagina la vita sposata con Karl e conclude che lui l'avrebbe tradita con l'insegnante di yoga e che nel frattempo Orson sarebbe morto di crepacuore in un monolocale. Dopo il ritorno a casa di Orson, tra lui e Bree ci sono diversi scontri: Orson non riesce ad accettare la sua condizione di disabile e non perdona alla moglie il tradimento. Fortunatamente, dopo qualche tempo ritorna la pace in famiglia, in seguito all'intenzione di Bree di ricominciare di nuovo tutto dimenticando il passato (nel frattempo Orson ha anche tentato il suicidio). Successivamente, Bree assume un nuovo dipendente, Sam Allen, che conquista la donna con i suoi modi raffinati ed eleganti. Il ragazzo riesce a farsi assegnare da Bree il ruolo di Andrew e a farlo licenziare dopo un litigio con la madre. Questa scopre inoltre che Sam era figlio illegittimo di Rex, il suo defunto marito, per cui lo tiene con s\u00e9 in azienda e lo considera parte della famiglia. Il ragazzo inganna Bree inventandosi un passato fatto di rinunce e umiliazioni per aver accudito la madre morente: un giorno, per\u00f2, al supermercato, Bree apprende che la madre di Sam non \u00e8 affatto morta e lavora proprio come commessa al supermercato. Dopo averlo scoperto, Bree decide di liberarsi di Sam, sempre pi\u00f9 preoccupata dalle sue intenzioni. Sam per\u00f2 non cede: ricatta cos\u00ec Bree chiedendole la sua azienda in cambio del silenzio sulla morte della madre di Carlos Solis, investita da Andrew dieci anni prima. Bree consegna a Sam l'intera societ\u00e0, ma Orson, che non sapeva nulla di questo fatto fino a quel momento, chiede alla donna di mandare in carcere Andrew, come aveva fatto con lui quando aveva investito Mike Delfino. Bree si rifiuta di farlo e cos\u00ec Orson la lascia e va via di casa, giudicandola un'ipocrita, per averlo trattato diversamente da suo figlio. Nelle ultime scene dell'ultimo episodio, Bree prende da parte Gabrielle per confessarle finalmente la verit\u00e0 riguardo all'incidente che cost\u00f2 la vita di sua suocera.\nSettima stagione.\nLa settima stagione comincia l\u00ec dove si era conclusa la sesta. Bree si trova a casa di Gabrielle e le confessa la verit\u00e0 riguardo all'incidente di Juanita. Gabrielle, dapprima arrabbiata con l'amica, decide infine di non dire nulla al marito per non rovinare l'armonia che si \u00e8 instaurata finalmente nella sua famiglia. Pi\u00f9 tardi, Orson passa da Bree per prendere le sue cose. Durante l'incontro i due avranno una breve conversazione nella quale Bree dir\u00e0 al futuro ex-marito che la sua vita \u00e8 vuota ormai: non ha pi\u00f9 la sua attivit\u00e0, scrivere un altro libro \u00e8 impossibile, il marito la sta lasciando e l'impulso di bere sta tornando a farsi vivo. La risposta di Orson sar\u00e0 la consolazione nell'avere fiducia che la donna, qualsiasi cosa far\u00e0 della sua vita, la far\u00e0 in maniera straordinaria come aveva sempre fatto. In un primo momento, Bree decide di restarsene tranquilla a pensare al futuro, ma alla fine capisce che deve iniziare a sviluppare un nuovo progetto... e una parte della carta da parati scollata la aiuter\u00e0. Bree, infatti, assume il giovane Keith (Brian Austin Green), un manovale quasi trentenne che la aiuter\u00e0 a rimodernane la casa da cima a fondo. Successivamente, dopo aver scoperto che Orson ha cominciato una relazione con la fisioterapista, Bree comincia a sentirsi sempre pi\u00f9 attratta da Keith. Nell'intento di resistergli, Bree finir\u00e0 anche per investire la figlia di Gabrielle, la quale rimproverer\u00e0 l'amica e Andrew di essersi alleati contro tutte le Juanita Solis della terra. Dopo molte riflessioni, Bree si arrende alla sua tentazione e decide di flirtare con Keith. Quello che la rossa non sa per\u00f2 \u00e8 che la sua nuova vicina di casa Renee (Vanessa Williams) ha gi\u00e0 puntato gli occhi sul giovane manovale. La determinazione di Bree si far\u00e0 viva ancora una volta quando saboter\u00e0 nei modi pi\u00f9 assurdi gli appuntamenti tra Ren\u00e9e e Keith. Alla fine la vicina si arrender\u00e0 e Bree e Keith intraprendono una relazione. Questa sembra andare per il meglio, specie per quanto riguarda il sesso. Nel quinto episodio infatti, Bree racconta alle amiche che lei e Keith lo hanno fatto per sei ore consecutive. Naturalmente, alla fine dell'episodio la donna dir\u00e0 al giovane amante che non riesce a sopportare pi\u00f9 questi ritmi data la sua et\u00e0. Un altro problema concernente l'et\u00e0 si verificher\u00e0 quando Bree scoprir\u00e0 di essere entrata in menopausa. La donna si reca da una ginecologa, alla quale confida della sua relazione con un focoso trentenne, salvo poi scoprire che la ginecologa \u00e8 proprio la madre di Keith. Sia lei che il marito sembrano per\u00f2 inizialmente accettare la relazione del figlio con una donna che \u00e8 praticamente loro coetanea. Questo almeno finch\u00e9 i due non decidono di separarsi e il padre di Keith inizia a fare avances a Bree, la quale ne \u00e8 parecchio turbata. Keith arriva a trasferirsi a casa sua, ma un ostacolo insormontabile si frappone tra di loro: il ragazzo infatti ha avuto un figlio dalla sua ex-fidanzata, che gliel'ha dapprima tenuto nascosto, per poi renderlo noto a Bree. La quale prima cela a sua volta la realt\u00e0 al fidanzato, ma alla fine confessa tutto. Keith la perdona, ma quando la madre di suo figlio decide di trasferirsi, lui viene spinto da Bree a seguirla, e la loro relazione giunge al termine. Andrew si ritrova a dover affrontare dei gravi problemi con l'alcool, e Bree lo convince ad andare agli alcolisti anonimi. Andrew sostiene che sia giusto scusarsi con Carlos per quello che ha fatto alla madre, Bree cerca di dissuaderlo ma lui le fa capire che non pu\u00f2 sempre proteggerlo e che deve assumersi le sue responsabilit\u00e0. Confessato tutto Carlos perdona Andrew ma decide di rompere ogni legame con Bree ritenendola un'ipocrita per le menzogne che gli ha sempre raccontato. Bree inizia a uscire con l'affascinante detective Chuck Vance, quest'ultimo dopo aver ottenuto il divorzio dalla moglie intraprende una relazione con Bree. Carlos uccide Alejandro, il patrigno di Gabrielle che la molestava da adolescente e che voleva aggredirla nuovamente, inizialmente Carlos voleva costituirsi alla polizia ma Bree, Susan, Lynette e Gabrielle nascondono il cadavere per proteggerlo, dunque Carlos in segno di gratitudine per Bree decide di perdonarla.\nOttava stagione.\nBree continua a frequentare Chuck, purtroppo una persona misteriosa gli invia un biglietto minatorio in cui viene minacciata riguardo alla morte di Alejandro. Bree decide di confidarsi solo con Gabrielle lasciando Susan e Lynette in disparte, intanto la donna scopre che Chuck vuole chiederle di sposarlo ma lei decide di chiudere la loro storia perch\u00e9 pur tenedo a Chuck sente che non \u00e8 l'uomo col quale vuole passare la vita. Nel quartiere fa il suo arrivo Ben Faulkner, un architetto che vuole edificare nel terreno in cui Alejandro \u00e8 stato seppellito, Bree confessa la verit\u00e0 a Ben che decide di aiutarla, intanto Rene\u00e8 inizia a uscire con Ben e non sopporta che Bree gli giri intorno. Chuck, arrabbiato per essere stato lasciato da Bree, inizia a indagare sulla scomparsa di Alejandro ricordandosi di averlo visto nel quartiere di Wisteria Lane, sicuro del fatto che Bree nasconda qualcosa. Bree decide di non dire alle sue amiche che Chuck sta indagando su Alejandro, ma quando lo vengono a sapere, sia di Chuck che del biglietto, si arrabbiano con Bree per i segreti che ha nascosto, Bree cerca di giustificarsi dicendo che si \u00e8 comportata cos\u00ec per proteggerle, ma Lynette accusa la donna di essere egoista e che si \u00e8 comportata in quel modo solo per avere controllo sulle amiche. Le indagini di Chuck iniziano a dare i loro frutti e Bree, presa dal panico e dalla solitudine, decide di andare nella camera di un motel per spararsi, ma Rene\u00e8 (che l'aveva seguita credendo che avesse una relazione con Ben) la ferma in tempo salvandola. Chuck muore dopo essere stato investito da una macchina in corsa e la situazione inizia a migliorare per Bree, ma la donna, ancora sconfortata per solitudine inizia a ricadere nell'alcool e ad andare a letto con degli sconosciuti. Una sera, uno degli uomini con cui aveva avuto un rapporto, inizia a fargli delle violenze, ma alla fine arriva Orson che lo mette al tappeto con un taiser elettrico. Bree gli \u00e8 riconoscente e presa dalla tristezza decide di raccontargli le vicissitudini dell'ultimo anno. I due iniziano a rifrequentarsi e Orson la convince a venire via con lui e Bree, dopo delle iniziali incertezze, accetta. Prima di partire Bree entra nell'appartamento di Orson e vede del materiale su di lei che Orson cercava di nascondere, infatti lui sapeva della morte di Alejandro perch\u00e9, ancora ossessionato dalla ex moglie, spiava Bree ormai da mesi, infatti \u00e8 stato lui a mandare il biglietto minatorio e a uccidere Chuck, solo per tenerla lontana dalle sue amiche e riconquistarla; Bree \u00e8 inorridita e dunque decide di chiudere per sempre con Orson, l'uomo arrabbiato spedisce del materiale alla polizia su Bree e la morte di Alejandro e dunque il caso viene riaperto. Scoperto del complotto di Orson, le amiche di Bree deicdono di ricongiungersi a lei, intanto Bree si rivolge a un avvocato penalista per il caso, Trip Weston, l'uomo inizialmente non era interessato ma quando vede che Bree ha bisogno di aiuto decide di aiutarla. Trip viene a conoscenza dei problemi di alcool di Bree e della sua precedente vita sessuale promiscua, ma decide di guardare oltre, inoltre intuisce che anche se Bree non e colpevole della morte di Alejandro, sa ugualmente chi \u00e8 l'assassino. Bree inizia a sentirsi atratta da Trip, per via del suo fascino e della sua gentilezza, purtroppo il caso si fa difficile e Bree \u00e8 ormai spacciata, Trip le dice che prova dei sentimenti per lei e la convince a dirgli la verit\u00e0, con la promessa di non raccontare niente. Trip infrange la promessa e decide di tradire Bree per proteggerla, ma Karen McCluskey decide di assumersi la colpa dell'omicidio, per via del fatto che ormai ha poco da vivere a causa del suo cancro, in questo modo il caso si chiude. Bree non riesce a perdonare Trip per averla manipolata, ma l'uomo giura che prova dei sentimenti sinceri per lei, Karen cerca di farli ricongiungere e ci riesce, infatti al matrimonio di Ben e Rene\u00e8, Bree parla con Trip ed \u00e8 stupita che lui sia ancora interessato a lei nonostante le cose brutte che ha scoperto su di lei, ma l'uomo le dice di amarla per quella che \u00e8, e non per l'immagine fasulla della donna perfetta. Bree e Trip si sposano e si trasferiscono nel Kentucky, e sotto consiglio del marito la donna si d\u00e0 alla politica entrando nell'Assemblea Legislativa dello stato."}
{"id": "1108181", "revid": "114370458", "url": "https://it.wikipedia.org/wiki?curid=1108181", "title": "Veicolo da combattimento", "text": "Un veicolo da combattimento \u00e8 un tipo di veicolo, utilizzato anche come mezzo di trasporto, dalle forze armate con funzione principale di combattimento e trasporto.\nAlcuni sono previsti per l'impiego diretto contro il nemico, avendo la funzione principale nell'offesa delle forze nemiche, in tal caso portaro armamento offensivo, devono potersi difendere dalla reazione del nemico (quindi devono avere una corazzatura adatta alla situazione tattica del loro impiego) e devono potersi muovere sul campo di battaglia.\nTipologie.\nDalla combinazione delle tre caratteristiche indicate sopra (armamento, protezione e mobilit\u00e0) viene l'uso tattico del veicolo da combattimento. Una classificazione dei veicoli da combattimento porta a:\nAlcuni tipi di veicoli da combattimento sono diventati obsoleti dopo la seconda guerra mondiale e la nascita del carro da combattimento. In particolare non sono pi\u00f9 attuali:"}
{"id": "1108185", "revid": "767487", "url": "https://it.wikipedia.org/wiki?curid=1108185", "title": "Giovanni Battista Amalteo", "text": "Biografia.\nFu anche ambasciatore della Repubblica di Venezia nel 1554, fu poi segretario di Carlo Borromeo ed in seguito anche di papa Pio IV al Concilio di Trento. Scrisse versi in volgare, ma fu pi\u00f9 ammirato per i carmi latini, composti a imitazione di Marcantonio Flaminio e di Andrea Navagero. Alcuni suoi componimenti furono stampati postumi, nel 1838, a San Vito al Tagliamento."}
{"id": "1108186", "revid": "1347902", "url": "https://it.wikipedia.org/wiki?curid=1108186", "title": "Cultura di Pengtoushan", "text": "La cultura di Pengtoushan (\u5f6d\u982d\u5c71\u6587\u5316) (7500 a.C.-6100 a.C.) \u00e8 stata una civilt\u00e0 neolitica sorta attorno al fiume Yangtze nella regione a nord-ovest dello Hunan in Cina, e approssimativamente contemporanea alla cultura di Peiligang. I due principali siti caratteristici di questa cultura sono stati individuati a Pengtoushan e a Bashidang.\nRitrovamenti.\nIl sito principale di Pengtoushan venne scoperto nella contea di Lixian, nella regione dello Hunan in Cina. \u00c8 il pi\u00f9 antico villaggio permanente scoperto finora in Cina; venne rinvenuto nel 1988, e present\u00f2 all'inizio grosse difficolt\u00e0 di datazione, stimate tra il 9000 al 5500 a.C. In alcune tombe venne scoperto vasellame in argilla con la decorazione tipica a ceramica cordata (cord-marked).\nNel sito vennero trovati resti di chicchi di riso datati tra l'8200 e il 7800 a.C. attraverso il metodo del radiocarbonio e che rappresentano la pi\u00f9 antica evidenza della domesticazione del riso in Cina. La dimensione dei chicchi di riso del sito Pengtoushan era maggiore della dimensione del riso selvatico; tuttavia manca l'evidenza di strumenti per la sua coltivazione. Questi sono stati comunque trovati in altri siti associati a questa cultura."}
{"id": "1108188", "revid": "121146317", "url": "https://it.wikipedia.org/wiki?curid=1108188", "title": "Antonio Lepschy", "text": "Biografia.\nDiscusse una tesi in ingegneria industriale elettrotecnica presso l'Universit\u00e0 di Padova il 29 gennaio 1955 e, appena laureato, inizi\u00f2 a svolgere attivit\u00e0 di ricerca alla Fondazione Ugo Bordoni di Roma, dove prest\u00f2 servizio per quasi cinque anni, dal 1\u00ba aprile 1955 al 31 ottobre 1959.\nFu chiamato ad un incarico di insegnamento nella facolt\u00e0 di ingegneria dell'Universit\u00e0 di Trieste alla fine del 1959, al quale seguirono altri incarichi presso la stessa Universit\u00e0 di Trieste e, successivamente, presso le Universit\u00e0 di Padova e Bari. Consegu\u00ec la libera docenza in controlli automatici nella sessione del 1961 (la prima per questo settore disciplinare) e nel dicembre del 1964 fece parte della terna di vincitori (insieme ad Antonio Ruberti ed Enzo Belardinelli) del primo concorso a cattedra bandito in Italia per la medesima disciplina.\nCome professore straordinario prima e ordinario poi, tenne l'insegnamento della materia nelle facolt\u00e0 di ingegneria dell'Universit\u00e0 di Bari (anno accademico 1965/1966), dell'Universit\u00e0 di Trieste (anni accademici dal 1966/1967 al 1969/1970) e, infine, dell'Universit\u00e0 di Padova (dall'anno accademico 1970/1971). Presso quest'ultimo ateneo tenne, negli ultimi anni di servizio, l'insegnamento di Storia della Tecnologia.\nNell'Universit\u00e0 di Padova fu anche Preside della Facolt\u00e0 di Ingegneria, Direttore dell'Istituto di Elettrotecnica e di Elettronica e Direttore del Dipartimento di Elettronica e Informatica.\nNell'ambito del CNR fu segretario, negli anni \u201850 e \u201860, della Commissione Nazionale per l'Automazione e di quella per l'IFAC \u2013 International Federation of Automatic Control \u2013 mentre negli anni \u201870 fu direttore del Laboratorio di Elettronica Industriale e, successivamente, di quello di Dinamica dei Sistemi e di Elettronica Biomedica dell'area CNR di Padova. Di questo istituto ricopr\u00ec l'incarico di presidente del Consiglio Scientifico, e il medesimo ruolo fu da lui svolto per l'Istituto di Analisi dei Sistemi e Informatica del CNR di Roma.\nFu socio dell'Istituto Veneto di Scienze, Lettere ed arti, dell'Accademia Nazionale delle Scienze \u2013 detta dei XL \u2013 e dell'Accademia Galileiana di Scienze, Lettere ed Arti (gi\u00e0 Accademia Patavina) del quale era stato presidente dal 2000 al 2003. Nell'ambito dell'Istituto Veneto di Scienze, Lettere ed Arti, fu segretario accademico della classe di scienze fisiche, matematiche e naturali dal 1993 al 2003, anno nel quale \u00e8 stato nominato vicepresidente dell'istituto.\nNel 2003 fu insignito della Medaglia d'oro ai benemeriti della scuola, della cultura e dell'arte dal presidente della Repubblica italiana Carlo Azeglio Ciampi.\nNel 2004 fu nominato professore emerito dell'Universit\u00e0 di Padova.\nAttivit\u00e0.\nL'attivit\u00e0 di ricerca scientifica di Antonio Lepschy si \u00e8 svolta principalmente nel campo della teoria dei sistemi e del controllo automatico e in quello delle loro relative applicazioni. \u00c8 stato uno dei pionieri, in Italia, nello sviluppo di tali settori di ricerca e si \u00e8 impegnato al fine di garantirne un'adeguata conoscenza e ricezione nel contesto della comunit\u00e0 scientifica e tecnica italiana. In parallelo all'attivit\u00e0 svolta in ambito universitario, si \u00e8 occupato delle relazioni fra la filosofia della scienza e le discipline di suo interesse, nonch\u00e9 delle possibilit\u00e0 di applicazione delle metodologie peculiari del proprio settore di ricerca in campi diversi da quelli squisitamente tecnici.\nLa sua attivit\u00e0 di studio e ricerca \u00e8 documentata da circa trecento pubblicazioni, molte delle quali edite su qualificate riviste scientifiche internazionali e su pubblicazioni e collane di istituti culturali di rilevanza nazionale.\nPubblicazioni.\n\"N.B.: l'elenco riporta articoli e memorie di tipo interdisciplinare; per le pubblicazioni di ambito universitario si rimanda agli archivi degli atenei e alle riviste specializzate internazionali\""}
{"id": "1108189", "revid": "123845570", "url": "https://it.wikipedia.org/wiki?curid=1108189", "title": "Societ\u00e0 Sportiva Calcio Napoli 1967-1968", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1967-1968.\nStagione.\nNella stagione 1967-1968 il Napoli disputa il campionato di Serie A, il primo torneo a sedici squadre dal dopoguerra, con 37 punti ottiene il secondo posto in classifica alle spalle del Milan che con 46 punti vince lo scudetto tricolore. Scendono in Serie B il Brescia e la Spal con 22 punti, ed il Mantova con 17 punti.\nIl Napoli sempre affidato al \"Petisso\", soprannome dato dai napoletani all'allenatore Bruno Pesaola e rinforzato dagli arrivi di Dino Zoff, Luigi Pogliana, Paolo Barison e Ivano Bosdaves, nel corso del campionato tenne una marcia piuttosto regolare. Alla 9\u00aa giornata, dopo la vittoria sul (1-2) prese il comando della classifica, pareggiando in seguito contro la Juventus (1-1) e battendo (2-1) e (2-0). Tuttavia, i partenopei non riuscirono a tenere il passo del capolista, che in quell'anno super\u00f2 il Napoli per (2-1) a San Siro con un gol al 90' di Pierino Prati. Dopo la vittoria per (1-2) in casa dell' con reti di Can\u00e9 e di Paolo Barison il Napoli chiuse il torneo al secondo posto con 37 punti, che \u00e8 stato il miglior risultato nella storia del club fino a quel momento. In Coppa Italia gli azzurri partenopei eliminano la Spal (4-1) nel primo turno, cedendo il passo al Torino nel secondo turno (1-0).\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 12 maggio 1968.\""}
{"id": "1108202", "revid": "1305772", "url": "https://it.wikipedia.org/wiki?curid=1108202", "title": "Dynamite Kid", "text": "Billington \u00e8 da molti considerato come uno dei wrestler pi\u00f9 importanti di tutti i tempi.\nCaratteristiche tecniche.\nIl bagaglio tecnico di Thomas Billington era composto da manovre aeree, prese di sottomissione e mosse tecniche di ogni tipo. Egli ha influenzato un'intera generazione di wrestler moderni, in particolar modo quelli che, come lui, si sono allenati presso lo Stampede Dungeon di Stu Hart.\nCarriera.\nGli esordi (1975\u20131978).\nThomas Billington inizi\u00f2 ad allenarsi sin da giovane sotto la guida di Ted Bentley e debutt\u00f2 ufficialmente sul ring nel 1975, con il ring name Dynamite Kid; nel 1977 vinse il British Lightweight Championship e nel 1978 il British Welterweight Championship.\nStampede Wrestling (1978\u20131980).\nNotato dagli uomini di Stu Hart, nel 1978 Thomas Billington si trasfer\u00ec in Canada insieme al cugino Davey Boy Smith per allenarsi nello Stampede Dungeon. Billington fece una grande impressione con i suoi match contro Davey Boy Smith e la giovane promessa Bret Hart. Nonostante i rapporti non idilliaci tra i due, rafforzati dalle dichiarazioni di Billington circa Stu Hart nella sua autobiografia, Bret ha pi\u00f9 volte affermato che Billington \u00e8 \"libbra su libbra, il pi\u00f9 grande wrestler che sia mai vissuto\". Billington inizi\u00f2 ad assumere steroidi nel corso di un tour in Germania quando Sylvester Ritter gli fece provare il dianabol; inoltre assunse per la prima volta lo speed nel corso della sua permanenza in Canada su invito di Jake Roberts.\nNew Japan Pro-Wrestling (1980\u20131984).\nRaggiunto il successo in Canada, Billington part\u00ec nel 1980 per il suo primo tour di una settimana in Giappone nella International Pro Wrestling. Stu Hart e la Stampede Wrestling stipularono una nuova relazione di partnership con la New Japan Pro-Wrestling e Billington lott\u00f2 per la NJPW dal 4 gennaio 1980 al 2 agosto 1984. Port\u00f2 anche in Giappone il suo feud con Davey Boy Smith, ma le cose migliori le fece lottando in un feud contro Tiger Mask (Satoru Sayama); il primo match di Tiger Mask fu proprio contro Dynamite e l'\"Uomo Tigre\" sciocc\u00f2 il mondo del wrestling vincendo contro Dynamite. I due si scontrarono pi\u00f9 volte dando vita ad una rivalit\u00e0 che ha permesso al wrestling della categoria Junior Heavyweight di guadagnare notoriet\u00e0.\nNel corso di un tag team match svoltosi il 3 aprile del 1983 Billington infortun\u00f2 Sayama, il quale fu costretto a rendere vacanti gli NWA Junior Heavyweight Championship e WWF Junior Heavyweight Championship entrambi in suo possesso. Dynamite e Kuniaki Kobayashi lottarono per i titoli, ma nessuno dei due riusc\u00ec a vincerli. Il 21 febbraio 1983 Dynamite e Tiger Mask si sfidarono per il WWF Junior Heavyweight Championship ancora vacante, ma anche in questo caso non si riusc\u00ec ad avere un vincitore poich\u00e9 il match termin\u00f2 per tre volte in pareggio. .\nIl 7 febbraio 1984 Dynamite riusc\u00ec a conquistare la cintura WWF Junior Heavyweight Championship vincendo un torneo organizzato dalla NJPW. Nel corso del torneo sconfisse Davey Boy Smith ed in finale vinse su The Cobra.\nAll Japan Pro-Wrestling (1984\u20131985).\nSempre nel 1984 Billington e Smith passarono dalla NJPW alla sua acerrima rivale All Japan Pro Wrestling, lasciando tutti di stucco. In questo periodo attirarono l'interesse della World Wrestling Federation.\nWorld Wrestling Federation (1985\u20131990).\nIl duo inglese pass\u00f2, assieme a Bret Hart e a Jim Neidhart, dalla Stampede Wrestling alla World Wrestling Federation in concomitanza con l'acquisto da parte di Vince McMahon della federazione canadese; in un primo momento fu concesso loro di continuare a lottare anche per la AJPW, ma presto McMahon li obblig\u00f2 a lottare in esclusiva per la WWF.\nDynamite Kid debutt\u00f2 negli show televisivi della WWF il 29 agosto del 1984 con un match nel quale lui e Bret Hart sconfissero Iron Mike Sharpe e Troy Alexander. Il match venne trasmesso il 15 settembre 1984. Dynamite inizi\u00f2 a fare spesso coppia con Davey Boy Smith (con il nome British Bulldogs) mentre Bret lott\u00f2 assieme a Jim Neidhart (Hart Foundation); i due team si scontrarono in diversi match, molti dei quali terminati in no contest.\nIl 7 aprile 1986 i British Bulldogs, accompagnati da Lou Albano ed Ozzy Osbourne vinsero il WWF Tag Team Championship battendo i Dream Team (Greg Valentine e Brutus Beefcake) nel corso di WrestleMania II.\nDynamite Kid si infortun\u00f2 alla schiena nel 1986 lottando in un tag team match contro Don Muraco e Bob Orton Jr. e la WWF si trov\u00f2 costretta ad affiancare a Davey Boy Smith diversi atleti per permettere la difesa del titolo. Il 26 gennaio 1987 un Billington quasi costretto all'immobilit\u00e0 lott\u00f2 assieme a Smith in un match contro la Hart Foundation con l'unico scopo di far passare i titoli di mano. Da quel momento in poi le cinture di coppia non le riconquisteranno pi\u00f9.\nNel 1988 i Bulldogs lasciarono la World Wrestling Federation, in parte a causa dei problemi di convivenza nel backstage tra Billington ed i Rougeau Brothers scatenatisi in seguito ad uno scherzo organizzato da Curt Hennig. I Bulldogs, che erano noti come organizzatori di scherzi, furono accusati di aver realizzato il prank; Jacques Rougeau colp\u00ec con un pugno il viso di Billington, il quale perse quattro denti. Poich\u00e9 non venne intrapresa alcuna azione disciplinare nei confronti di Rougeau, Billington lasci\u00f2 la WWF, seguito da Smith.\nNel corso della sua carriera nella WWF, Billington si fece parecchi nemici, come Ed Lesley (Brutus Beefcake) e Jacques Rougeau, ma fu molto rispettato da tanti per la sua capacit\u00e0 di colpire in maniera \"stiff\" (senza cio\u00e8 dosare il colpo) sia dentro che fuori dal ring. Due esempi emblematici: il primo risale ad un tag match tra i Bulldogs ed un tag team di jobbers, uno dei quali era un giovane Mick Foley; stando al racconto di Foley, Billington lo picchi\u00f2 cos\u00ec forte sul ring da impedirgli di mangiare cibo solido per diverso tempo. Il secondo invece coinvolge Randy Savage, il quale chiese espressamente a Billington di guardargli le spalle mentre si trovava a bere un drink nel bar di un hotel frequentato da wrestler della NWA, tra cui Ric Flair.\nCircuito indipendente (1990\u20131995).\nLasciata la WWF, i Bulldogs tornarono nella Stampede Wrestling e vinsero l'International Tag Team Title. Apparirono inoltre nella All Japan Pro Wrestling, dove Giant Baba li pag\u00f2 20.000 dollari e diede loro la libert\u00e0 di scegliere a quali tour partecipare. Nel 1990, Davey Boy Smith abbandon\u00f2 la AJPW nel corso dell'annuale Real World Tag League Tournament e torn\u00f2 nella WWF; disse agli uomini della All Japan che Dynamite fu coinvolto in un grave incidente che gli avrebbe impedito di lottare. Poich\u00e9 Davey Boy Smith registr\u00f2 \"British Bulldog\" come trademark nel corso del primo periodo passato nella WWF, decise che al suo ritorno nella WWF avrebbe lottato come \"The British Bulldog\" e imped\u00ec ai promoter inglesi di pubblicizzare gli show ai quali Dynamite Kid avrebbe partecipato come \"uno dei British Bulldog\".\nIl posto di Davey Boy Smith nella AJPW fu preso da Johnny Smith ed il duo (i \"British Bruisers\") continu\u00f2 a lottare nella AJPW, conquistando anche un AJPW All-Asia Tag Team Championships.\nBillington annunci\u00f2 il suo ritiro il 6 dicembre 1991, subito dopo la vittoria dei Bruisers contro Johnny Ace e Sunny Beach al Nippon Budokan di Tokyo; non poteva pi\u00f9 combattere a causa degli anni di abusi di steroidi, dello stile di lotta ad alto impatto e dell'abuso di cocaina.\nTorn\u00f2 in Giappone il 28 febbraio 1993 come ospite speciale e disse che avrebbe mandato suo fratello diciassettenne ad allenarsi nel dojo della AJPW; la cosa, tuttavia, non si concretizz\u00f2. Torn\u00f2 una seconda volta il 28 luglio dello stesso anno con l'intenzione di promuovere gli show della AJPW in Inghilterra nel 1994, ma anche stavolta l'affare non si fece.\nLott\u00f2 un ultimo match il 10 ottobre 1995 per la Michinoku Pro nell'evento \"These Days\". Il match, pubblicizzato come \"Legends of High-Flying\", fu un 6-Man Tag che vide Dynamite lottare accanto a Dos Caras e Kuniaki Kobayashi contro Great Sasuke, Mil Mascaras ed il suo pi\u00f9 grande rivale Tiger Mask. Il corpo di Billington, pelle ed ossa, era gi\u00e0 evidentemente degenerato. Il match termin\u00f2 quando Dynamite colp\u00ec Great Sasuke con la sua trademark move, il tombstone piledriver, permettendo a Dos Caras di colpire Sasuke con una powerbomb per lo schienamento. Il giorno successivo, mentre si trovava all'aeroporto per tornare a casa, fu colpito da un ictus e fu portato immediatamente in ospedale. Non fu il primo: accadde gi\u00e0 in un'altra occasione, nel 1987, mentre era in viaggio con The Ultimate Warrior.\nNel 1997, ignorando i gravi problemi che lo affliggevano ogni volta che camminava, gli fu detto da uno specialista che non avrebbe pi\u00f9 potuto camminare; ci\u00f2 fu dovuto alle complicazioni legate all'operazione alla schiena subita nel 1986 a Calgary. Poco tempo dopo, la sua gamba sinistra venne amputata e da allora rimase permanentemente su una sedia a rotelle fino al giorno della sua morte.\nVita privata.\nThomas Billington \u00e8 stato sposato dal 1982 al 1992 con Michelle Smadu, sorella della moglie di Bret Hart; la coppia ha avuto tre figli: Marek, Amaris e Bronwyne. Dopo il divorzio, Billington si \u00e8 sposato una seconda volta, nel 1998, con una donna inglese di nome Dot.\nNel 1999 ha pubblicato la sua prima ed unica autobiografia, intitolata \"Pure Dynamite\": il libro racconta dell'abuso di droghe di Billington nel corso della sua carriera, degli scherzi crudeli per i quali era famoso nel \"backstage\" e del rapporto con le altre personalit\u00e0 del mondo del wrestling professionistico.\nMorte.\nThomas Billington \u00e8 morto il 5 dicembre 2018, nel giorno del suo sessantesimo compleanno, a causa di un arresto cardiaco; dopo i funerali il suo corpo \u00e8 stato cremato."}
{"id": "1108209", "revid": "1429175", "url": "https://it.wikipedia.org/wiki?curid=1108209", "title": "Fimo", "text": "Il FIMO \u00e8 una pasta polimerica/sintetica, creata dall'azienda Staedtler, facilmente modellabile e termoindurente, utilizzabile per la creazione di oggetti, gioielli, complementi d'arredo, bambole, etc etc.\nLa sua consistenza e le varie tipologie la rendono adatta ad essere trasformata in oggetti di qualsiasi forma, in fogli sottili, tagliata a strisce con un coltello o utilizzando l'estrusore FIMO, in cordoncini e stringhe, etc etc. (La Gamma effect leather pu\u00f2 essere cucita a macchina o a mano, goffrata, piegata, intrecciata, etc.) Pu\u00f2 essere stesa sia con la macchina stendi FIMO sia con il rullo acrilico. Non secca all'aria ma indurisce cuocendola in un comune forno seguendo le istruzioni riportate su ogni singolo panetto."}
{"id": "1108215", "revid": "122991990", "url": "https://it.wikipedia.org/wiki?curid=1108215", "title": "Palmento", "text": "Il palmento \u00e8 una vasca ampia e non troppo profonda utilizzata per la fermentazione del mosto. Con lo stesso termine viene anche indicata la macina del mulino, cio\u00e8 l'elemento mobile che serve per frangere le olive o ridurre in polvere i semi oggetto di molitura.\nVasca di fermentazione.\nNella sua accezione di \"vasca\" il palmento aveva pareti di cemento o calcestruzzo o era scavato direttamente nella roccia. Utilizzati in scala industriale tra l'et\u00e0 ellenistica e tutta quella romano imperiale, l'utilizzo si \u00e8 protratto quasi fino ai giorni nostri (cit. Domenico Minuto). Sono presenti in tutta l'area del Mediterraneo, dalla Georgia (che presenta esemplari di quasi 3.000 anni) al Portogallo, passando per la Spagna, l'Italia, la Francia, ecc.\nIn Italia numerosi testimonianze si conservano prevalentemente al Sud, in particolare in Calabria, famosa in antichit\u00e0 per la produzione del vino. La localit\u00e0 con il maggior numero di palmenti, in Italia e in Europa, \u00e8 Ferruzzano (piccolo paese in provincia di Reggio Calabria), che ospita circa 160 palmenti risalenti a diverse epoche (come testimoniato dalle incisioni elleniche, bizantine e romane presenti sulle pareti delle vasche). A tal ragione il paesino \u00e8 definito anche come \"Citt\u00e0 dei Palmenti\". Questi sono stati oggetto di un accurato censimento da parte del prof. Orlando Sculli, palmentologo e instancabile ricercatore e valorizzatore di antichi vitigni (a lui si deve la riscoperta di antichissimi genomi di vite). Il prof. Sculli oltre ad aver censito i palmenti presenti all'interno del Comune di Ferruzzano ha classificato anche quelli presenti nella vallata che va dalla fiumara di Bruzzano (RC) al torrente Bonamico di Bovalino (RC), censendone in tutto quasi 750. All'interno del libro \"I palmenti di Ferruzzano\", edito da Palazzo Spinelli, il prof. Sculli d\u00e0 un'ampia descrizione di questi \"altari del vino\", descrivendone il forte utilizzo durante il periodo ellenico, bizantino e moderno: il vino prodotto infatti era esportato in tutta l'area del Mediterraneo ma successivamente all'espansione araba, il commercio fu interrotto brutalmente; sul finire del 1800 prima della guerra commerciale inaugurata con la Francia, il vino ricavato dall'utilizzo dei palmenti (caratterizzato da un'alta gradazione) era acquistato per tagliare il vino francese.\nNessun altro territorio al mondo, come quello di Ferruzzano e dintorni, vanta una tale presenza di palmenti. Questi sono stati usati ininterrottamente sino alla met\u00e0 del 1900. Molti, a testimonianza della loro storia, recano impresse delle croci, sia di tipo bizantino, sia di tipo latino, permettendoci cos\u00ec di misurare almeno in parte il lungo periodo del loro utilizzo (cit. D. Minuto).\nAltra testimonianza di palmenti \u00e8 Pietragalla (PZ) dove se ne contano pi\u00f9 di 100; qui alcuni abitanti del paese continuano tuttora a utilizzare i palmenti come impianto per la produzione del vino. Anche a Ischia (NA) all'interno del Castello Aragonese si possono vedere gli antichi palmenti utilizzati per la pigiatura delle uve. Diversi esemplari sono presenti nella valle dei Palmenti situata nel basso messinese. Anche a San Gregorio Magno, in provincia di Salerno, \u00e8 rimasto qualche esemplare di palmento. \nNelle circa 600 cantine, ubicate nella zona sud della cittadina, denominata appropriatamente via Bacco, originariamente ce n'era almeno uno, ma poi, un po' per fare spazio, un po' per l'azione delle nuove tecnologie di vendemmia, la maggior parte \u00e8 andata distrutta.\nMacina per molitura.\nCon il termine palmento sono indicate anche le macine dei mulini ad acqua, che schiacciavano le olive per produrre olio, o frantumavano il grano per ricavarne la farina.\nL'espressione \"mangiare a quattro palmenti\" deriva dal fatto che tali mulini utilizzavano generalmente solo uno o due palmenti. Spesso il significato da quello alimentare viene esteso in modo figurato all'avidit\u00e0 economica e a comportamenti che accolgono illeciti profitti."}
{"id": "1108216", "revid": "1305772", "url": "https://it.wikipedia.org/wiki?curid=1108216", "title": "Sesso sicuro", "text": "Si pu\u00f2 definire sesso sicuro (in inglese \"safe sex\" o \"safer sex\") l'attivit\u00e0 sessuale umana praticata in condizioni di sicurezza igienica e sanitaria, ovvero adottando tutte le precauzioni necessarie nei confronti delle malattie sessualmente trasmissibili (di seguito definite MST).\nStoria.\nIl problema della sicurezza nei confronti della sessualit\u00e0 umana \u00e8 stato avvertito in forma di vero e proprio allarme medico e sociale solo a partire dagli anni ottanta, ovvero col diffondersi del virus HIV, il virus che provoca l'AIDS. Inizialmente questa sindrome \u00e8 stata concepita come una malattia strettamente correlata alla promiscuit\u00e0 sessuale ed all'omosessualit\u00e0; successivamente \u00e8 stato compreso anche dalla massa delle persone il concreto pericolo di trasmissione associato a questo virus nei confronti di qualsivoglia attivit\u00e0 sessuale, sia omo che eterosessuale.\nIn realt\u00e0 il problema del sesso sicuro era stato problematicamente affrontato, in campo medico, gi\u00e0 in precedenza, in particolare nel tentativo di debellare piaghe come quelle della sifilide e della gonorrea, alcune fra le cosiddette \"malattie veneree\" che tipicamente affliggevano le prostitute e quindi i maschi che usufruivano delle loro prestazioni. Con lo sviluppo delle case di tolleranza, erano diventati frequenti e di routine controlli sanitari e basilari misure di igiene, volte appunto a limitare la trasmissione di queste malattie.\nSolo negli ultimi decenni del secolo scorso, tuttavia, la principale misura precauzionale atta a impedire la diffusione di malattie sessuali, ovvero l'uso del profilattico, ha conosciuto una crescente, anche se non dappertutto uguale, diffusione.\nRischi legati al sesso.\nSi possono considerare rischi legati al sesso soprattutto quelli attinenti alla sfera dell'incolumit\u00e0 fisica dei soggetti sessualmente attivi; per estensione, fra questi rischi si possono annoverare, in particolare nei soggetti pi\u00f9 giovani, quelli legati alla possibilit\u00e0 di una eventuale fecondazione. Essa infatti pu\u00f2 comportare conseguenze negative soprattutto di carattere psicologico, che in una certa misura possono essere prevenute adottando metodiche di \"sesso sicuro\".\nVa precisato in ogni caso che il sesso a rischio zero non esiste: per definizione, il sesso \u00e8 un'attivit\u00e0 umana che comporta la relazione fisica, intima, fra due persone, che stabiliscono fra loro un contatto immediato tale da consentire lo scambio di umori, quali sperma, sudore, saliva e altre emissioni fisiche, che possono contenere al loro interno vari tipi di virus e batteri. La consapevolezza del rischio \u00e8 quindi il primo strumento per limitarlo; non si pu\u00f2 invece considerare un metodo di \"sesso sicuro\" l'astinenza sessuale, in quanto essa per definizione non comporta sesso, pur essendo l'unico modo che realizza la sicurezza assoluta.\nMetodi di sesso sicuro.\nPer ottenere una buona sicurezza nell'attivit\u00e0 sessuale, \u00e8 opportuno adottare le seguenti precauzioni:"}
{"id": "1108217", "revid": "1573940", "url": "https://it.wikipedia.org/wiki?curid=1108217", "title": "Lasioptera berlesiana", "text": "La cecidomia delle olive o moscerino dell'olivo (\"Lasioptera berlesiana\" , pi\u00f9 conosciuta con il sinonimo \"Prolasioptera berlesiana\") \u00e8 un piccolo insetto della famiglia dei Cecidomyiidae (Diptera Nematocera) predatore oofago a spese di diversi fitofagi ma che secondariamente pu\u00f2 rivelarsi dannoso all'olivo per il particolare regime dietetico.\nDescrizione.\nL'adulto \u00e8 un piccolo moscerino, lungo 0,8-1,7 mm, di color castano, con campo fornito di antenne di 11-21 articoli e occhi composti molto sviluppati. Zampe lunghe e sottili, ali pelose, frangiate lungo il margine posteriore, con ramificazioni del radio e costa molto ravvicinate a formare una robusta innervazione nel tratto prossimale del margine anteriore.\nLa larva \u00e8 apoda, tozza e fusiforme, di colore ocra, lunga 2 mm a maturit\u00e0.\nBiologia.\nLa biologia della \"Prolasioptera\" \u00e8 singolare per il particolare regime dietetico della larva, analogo a quello di molti Cecidomidi. La larva \u00e8 fondamentalmente micetofaga e secondariamente zoo-fitofaga. La specie \u00e8 infatti associata in una simbiosi con il fungo \"Sphaeropsis dalmatica\", agente del marciume delle olive, il cui micelio rappresenta il principale alimento della larva.\nLa specie \u00e8 infeudata al lentisco come ospite vegetale primario, sul quale larva si sviluppa come predatore a spese delle uova di Acari Eriofidi e Rincoti Psillidi. Sul lentisco svolge un numero imprecisato di generazioni. Nel periodo estivo, soprattutto nei mesi di giugno e luglio, la specie usa come ospite secondario facoltativo l'olivo, sul quale la larva si sviluppa come predatore oofago a spese della mosca delle olive (\"Bactrocera oleae\"). \nLa femmina cerca le punture fresche della mosca delle olive e inserisce con l'ovopositore un uovo nella camera di deposizione presso l'uovo della mosca; contemporaneamente infetta le pareti della camera con il micelio del fungo. La larva nasce dopo 24 ore e attacca l'uovo della mosca svuotandone il contenuto, poi continua ad alimentarsi a spese del micelio fungino e dei tessuti dell'oliva. La larva della \"Prolasioptera\" pu\u00f2 attaccare anche le larve della mosca, eventuali parassitoidi e anche uova e larve della propria specie, dimostrando una tendenza alla polifag\u00eca. Lo sviluppo si svolge nell'arco 8-10 giorni e a maturit\u00e0 si lascia cadere nel terreno, dove si svolge lo stadio di pupa, della durata di circa una settimana. Sull'olivo si svolgono in genere 2-4 generazioni, parallelamente a quelle che si protraggono sul lentisco. Lo svernamento ha luogo nel terreno, allo stadio di pupa.\nInsetto utile o dannoso?\nIl fungo trasmesso dalla \"Prolasioptera\" \u00e8 un agente di danno che causa una patologia minore dell'olivo detta marciume delle olive. \nUn aspetto singolare \u00e8 che la zoofagia della larva \u00e8 facoltativa: la cecidomia pu\u00f2 infatti deporre l'uovo anche all'interno di occasionali ferite delle olive indipendentemente dalla presenza della \"Bactrocera\". In questo caso il regime dietetico \u00e8 esclusivamente micetofago-fitofago.\nIl ruolo del Cecidomide nell'entomofauna dell'olivo \u00e8 controverso. In passato la specie era ritenuta dannosa, in particolare sulle variet\u00e0 precoci e da mensa. Fu Silvestri, nel 1949 a dimostrare l'utilit\u00e0 del moscerino nei confronti della lotta biologica contro la mosca. Va considerato che in un programma di lotta a calendario le uova e le neonate delle mosche sarebbero uccise dai trattamenti chimici e in questo contesto la \"Prolasioptera\" si rivelerebbe un insetto dannoso. In un programma di lotta integrata il cecidomide va considerato, in generale, insetto utile perch\u00e9 \u00e8 uno dei pi\u00f9 precoci agenti naturali di controllo e contribuisce a ridurre il potenziale riproduttivo della mosca nel periodo estivo. Il danno secondario recato alle olive colpisce una parte della produzione che in realt\u00e0 sarebbe comunque danneggiata dalla mosca in assenza di trattamenti larvicidi. \nAttualmente l'orientamento pi\u00f9 diffuso \u00e8 quello di valutare l'utilit\u00e0 di questa specie in funzione del contesto ambientale, con particolare riferimento alla potenzialit\u00e0 produttiva dell'oliveto, al grado di pericolosit\u00e0 della dinamica di popolazione della mosca nel territorio, alla cultivar, ma in generale prevale l'opinione di considerare la \"Prolasioptera berlesiana\" come insetto ausiliare.\nAltri cecidomidi associati all'olivo.\nLa \"Prolasioptera berlesiana\" non \u00e8 l'unico cecidomide infeudato all'olivo: \nI nomi comuni che indicano la \"Prolasioptera\" e la \"Dasineura\" possono generare confusione perch\u00e9 molto simili: la \"Prolasioptera\" \u00e8 generalmente chiamata \"Cecidomia delle olive\" o, pi\u00f9 semplicemente, \"Cecidomia\" oppure \"Moscerino dell'olivo o delle olive\"; la \"Dasineura\" \u00e8 invece nota come \"Cecidomia delle foglie dell'olivo\" o, pi\u00f9 semplicemente, \"Cecidomia dell'olivo\", ma spesso si usa il termine di \"moscerino\" per indicare anche questa specie."}
{"id": "1108218", "revid": "6923", "url": "https://it.wikipedia.org/wiki?curid=1108218", "title": "Neocolonialismo", "text": "Per neocolonialismo si intendono tutte le forme di dipendenza nelle quali alcuni paesi, pur essendo passati attraverso un processo di conquista dell\u2019indipendenza, si trovano nei confronti di altri stati pi\u00f9 potenti e in uno sviluppo economico-industriale pi\u00f9 avanzato. In senso opposto \u00e8 il fenomeno in cui ex potenze coloniali controllano paesi economicamente sottosviluppati, utilizzando strumenti economici e culturali anzich\u00e9 la forza militare. Si tratta di un colonialismo \"informale\", rispetto a quello \"formale\" che temporalmente lo precede.\nDopo la seconda guerra mondiale, il colonialismo ha avuto una fase di crisi negli aspetti giuridico-politici ed ha subito una trasformazione adeguandosi ai nuovi tempi, nascondendosi come una testimonianza di aiuto, di sostegno o addirittura di collaborazione.\nGli stati europei capirono che la dominazione politica non era pi\u00f9 cos\u00ec vantaggiosa e che, invece, era molto pi\u00f9 redditizio gettare le basi per solidi legami finanziari ed economici, nello stesso momento in cui si procedeva al trasferimento dei poteri di governo ai sistemi elitari locali e quindi a negoziare per l'indipendenza.\nUn esempio tipico \u00e8 sicuramente costituito dalla Gran Bretagna, le cui condizioni finanziarie durante il periodo post-bellico erano decisamente in declino.\nLe strutture commerciali e finanziarie che essa svilupp\u00f2 con le sue colonie durante il dopoguerra, furono finalizzate a risanare il suo indebitamento con il dollaro. Quelle stesse strutture costituirono poi la base per i rapporti economici e politici fra le ex colonie che si sono rese indipendenti e lo stato colonizzatore.\nDescrizione.\nOrigini.\nIl termine cominci\u00f2 ad essere usato in maniera diffusa nel secondo dopoguerra, sia nel linguaggio politico che dagli economisti, per definire le forme di \"scambio ineguale\" o dipendenza politica, sociale, culturale ed economica che gli ex stati coloniali riuscivano ad esercitare sui propri antichi possedimenti territoriali in Asia e soprattutto in Africa.\nIl premier indonesiano Sukarno ne diede una definizione in occasione della\u00a0Conferenza di Bandung\u00a0del 1955, e ripreso nella\u00a0Terza Conferenza dei popoli panafricani\u00a0tenutasi ad Il Cairo nel 1961.\nIn seguito \u00e8 stato anche il titolo del suo libro uscito nel 1965 \u201cNeo-Colonialism, the Last Stage of Imperialism\u201d, in cui viene richiamata la teoria dell'imperialismo di Lenin.\nControllo economico e politico.\nIl problema principale per i paesi ex-coloniali \u00e8 quello di continuare a mantenere il controllo economico sulle nazioni che un tempo dominavano e che poi sono riuscite ad ottenere l'indipendenza politica.\nQuesto problema emerge evidente fin dalla fase della decolonizzazione, in cui vengono stipulati degli accordi commerciali e politici al fine di regolare in maniera controllata l'assetto e lo sviluppo delle ex colonie.\nLo stesso Nkrumah indic\u00f2 alcune delle voci chiave presenti in questi accordi: l\u2019unione doganale e monetaria delle nazioni ex coloniali, la nascita di mercati comuni, la costruzione e la costituzione di basi militari e di forniture belliche, con lo scopo di istituire regimi conservatori, spesso tramite lo strumento del colpo di stato e dell'assassinio politico.\nUna delle principali vittime del sistema di dipendenza neo coloniale \u00e8 il continente africano, influenzato in passato soprattutto dalla Francia e dalla Gran Bretagna ed oggi sottoposto ad una crescente penetrazione economica da parte della Repubblica popolare cinese.\nLe ex colonie francesi.\nLa creazione dell\u2019\"Organisation Commune Africaine et Mauricienne\" (OCAM) nel 1965, divenuta poi OCAMM, a partire dal 1970, comprendeva la maggior parte dei paesi francofoni africani, non \u00e8 servita a integrare le economie degli stati membri, ma solo a mantenere saldo il legame con la Francia, razionalizzando e centralizzando tutta l\u2019intera economia.\nLe nazioni dell\u2019OCAMM, infatti, esportano in Francia, o nell'Unione Europea, in quantit\u00e0 molto superiore rispetto a quanto avviene in direzione dei partner africani.\nIl medesimo discorso si pu\u00f2 fare guardando alle istituzioni monetarie, come la \"Banque centrale des \u00c9tats de l'Afrique de l'Ouest\" e la \"Banque centrale des \u00c9tats de l'Afrique equatoriale et du Cameroun\", trasformatasi poi in \"Banque des \u00c9tats de l'Afrique centrale\", sostanzialmente sotto il controllo della Francia, tramite accordi commerciali che permettono con facilit\u00e0 la circolazione delle merci francesi.\nIl caso del Sudafrica.\nUno dei casi pi\u00f9 particolari \u00e8 quello costituito dalla Repubblica Sudafricana, la quale ha esercitato a lungo un ruolo sub imperialista sul piano regionale, violando il mandato fiduciario da parte dell'ONU, ed estendendo il suo controllo tramite l'annessione della Namibia.\nNegli anni '80 impose un controllo assoluto ed economico su Paesi come: Botswana, Lesotho, Swaziland, Malawi e Mozambico attraverso l\u2019esportazione di capitale e l'importazione della forza-lavoro a basso costo.\nQuesta politica di espansionismo messa in atto dalla Repubblica Sudafricana, fino ad arrivare alla vittoria di Nelson Mandela, fu promossa dagli interessi dell'industria mineraria locale, ed anche dal capitale occidentale a cui essa era fortemente legata.\nLa Repubblica Sudafricana \u00e8 stata fonte di sostegno degli interessi economici e strategici delle potenze occidentali, o almeno fino all'instaurazione del regime dell'apartheid, il quale garantiva il lavoro a basso costo, ed ha portato il Paese in una situazione di crisi e ad un isolamento dalla comunit\u00e0 internazionale, che lo rese completamente inaffidabile.\nLa guerra fredda.\nDurante il XX secolo, nel corso del conflitto ideologico tra gli Stati Uniti d'America e l'Unione Sovietica, entrambi i Paesi e i loro stati satelliti sono stati accusati di attuare strategie neocolonialiste.\nQuesto scontro ha incluso anche gli stati clienti nei paesi decolonizzati.\nIl Patto di Varsavia, Cuba, l'Egitto sotto il controllo di Gamal Abdel Nasser (1956-70) ecc.hanno accusato gli Stati Uniti di sponsorizzare i governi anti-democratici, i cui regimi non rappresentavano gli interessi dei loro cittadini, e di rovesciare governi africani ed asiatici formalmente eletti che non supportavano gli interessi geopolitici degli Stati Uniti.\nNegli anni '60, sotto il comando del Presidente Mehdi Ben Barka, la \"Conferenza Tricontinentale\" cubana (partecipata da delegati da Asia, Africa e America Latina) riconobbe e support\u00f2 la rivoluzione anti-colonialista come mezzo per l'autodeterminazione dei popoli colonizzati del Terzo Mondo. Questo irrit\u00f2 gli Stati Uniti e la Francia.\nInoltre il Presidente Barka guid\u00f2 la \"Commissione sul Neocolonialismo\", impegnata a risolvere il coinvolgimento neo coloniale delle potenze coloniali nei paesi decolonizzati; e afferm\u00f2 che gli Stati Uniti, in quanto primo paese capitalista del mondo, era il principale fautore di politiche neocolonialiste.\nLe multinazionali.\nI critici del neocolonialismo sostengono che gli investimenti delle aziende multinazionali non arricchiscono i paesi sottosviluppati ma anzi provocano danni a livello umanitario, ambientale ed ecologico alla popolazione locale.\nInoltre affermano che questo si traduce in un continuo sviluppo non sostenibile.\nQuesti paesi rimangono serbatoi di manodopera a basso costo e di materie prime, e allo stesso tempo gli vengono negati gli accessi ad avanzate e nuove tecniche di produzione in grado di sviluppare la loro economia.\nTutto ci\u00f2 ha come conseguenze l'aumento della disoccupazione, la povert\u00e0 e il calo del reddito pro-capite.\nNelle nazioni dell'Africa occidentale come la Guinea-Bissau, il Senegal e la Mauritania, la pesca era storicamente al centro dell'economia.\nAgli inizi del 1979, l'Unione Europea inizi\u00f2 la negoziazione con i governi per la pesca al largo delle coste dell'Africa occidentale.\nCi\u00f2 ha causato un aumento della pesca in quei territori da parte di paesi stranieri, che ha portato un tasso maggiore di disoccupazione e di migrazione in tutta la regione.\nQuesto viola la Convenzione delle Nazioni Unite sul diritto del mare, che riconosce l'importanza della pesca per le comunit\u00e0 locali e insiste sul fatto che gli accordi di pesca del governo con le imprese straniere devono avere come obiettivo solo per quanto riguardano le scorte in eccesso.\nI Paesi pi\u00f9 sfruttati.\nIl continente africano \u00e8 senza dubbio una delle vittime pi\u00f9 sfruttate da parte delle multinazionali provenienti da tutto il mondo.\nDal 2006 al 2012 si sono accaparrate circa 35 milioni di ettari sottratti per lo pi\u00f9 ai coltivatori minori, questa pratica viene definita come land grabbing.\nNell'anno 2010 sono stati sottratti all'Africa all'incirca 11 miliardi di dollari americani grazie soprattutto a dei metodi utilizzati dalle multinazionali non pagando le dovute tasse e quindi lasciando senza entrate i governi africani: questa pratica \u00e8 chiamata \" trade mispricing\", e consiste di stabilire, da parte di una compagnia, dei prezzi artificiali sui beni o servizi con lo scopo di evitare ogni tipo di tassazione.\nQueste compagnie multinazionali sono riuscite ad evitare un ammontare di tasse pari a 40 miliardi di dollari statunitensi.\nL'Africa \u00e8 principalmente l'obbiettivo primario dei cosiddetti \"land grabbers\", ma sono presi di mira anche Paesi come l'America Latina, l'Asia e l'Europa dell'est.\nAfrica orientale Italiana.\nPrecisamente nella valle dell'Awash, durante il periodo della transumanza, viveva il popolo degli Afar, il quale si concentrava soprattutto sulla pastorizia.\nNegli anni \u201960, la banca mondiale finanzi\u00f2 un'azienda olandese che aveva lo scopo di realizzare dei campi di canna da zucchero in questa valle.\nGli afar furono costretti a rifugiarsi nelle zone circostanti, le quali non offrivano terreni fertili a sufficienza per alimentare la popolazione.\nCi\u00f2 ebbe come conseguenza che negli anni successivi il popolo soffr\u00ec di una carestia che uccise pi\u00f9 di 30000 persone.\nZambia.\nIl governo socialista, durante il 1960, garant\u00ec istruzione e sanit\u00e0 gratuita per chiunque.\nSuccessivamente durante la crisi petrolifera degli anni \u201870 il paese si indebit\u00f2 nei confronti degli enti internazionali.\nNei primi anni \u201990 avvenne la cosiddetta \"svolta liberista\": le case popolari e tutte le strutture pubbliche furono privatizzate e le miniere di rame furono svendute.\nBurkina Faso.\nJean Ziegler racconta in un suo libro che il Presidente Thomas Sankara, durante gli anni \u201980 avvi\u00f2 una serie di riforme federali con lo scopo di abbattere la corruzione e l\u2019inefficienza tipica dei governi africani post-indipendenza. \nDecise inoltre di far coincidere le varie zone tribali con i confini amministrativi.\nIl popolo reag\u00ec in maniera molto positiva e decise di lavorare spontaneamente con dedizione e volont\u00e0 alla costruzione di nuove opere pubbliche.\nTutto questo entusiasmo si diffuse anche nei paesi circostanti, i quali presero come esempio quello che era stato fatto in Burkina Faso.\nTuttavia le potenze neo colonialiste non poterono sopportare pi\u00f9 una situazione simile: la Francia teleguid\u00f2 un golpe militare dall'estero, nel corso del quale il Presidente Sankara fu assassinato.\nKenya e Tanzania.\nFino agli anni \u201880 in questi due paesi i governi sostenevano piccoli agricoltori, e la loro produzione alimentare era in crescita del 5/7 % all'anno.\nInoltre, come in altri paesi africani, venivano applicate delle tasse sull'importazione del mais, grano e riso, per proteggere i piccoli produttori locali.\nSuccessivamente vennero travolti dai debiti, e dovettero quindi adeguare la loro produzione secondo le concessioni dell'Europa e dell'America.\nInfine si sono aggiunte le multinazionali che hanno inondato i mercati costringendo i produttori locali a sparire sempre di pi\u00f9.\nQuesti due paesi, sempre pi\u00f9 strozzati dal debito, hanno finito per esportare anche quello di cui avevano bisogno.\nCile.\nNei primi anni \u201970 la nazione era una colonia delle multinazionali, come ad esempio la Nestl\u00e9, che controllava il mercato del latte grazie ai distributori ed al loro possesso delle fabbriche.\nSalvador Allende, importante politico cileno marxista, propose di applicare la distribuzione del latte ai minori di quindici anni, ma l\u2019azienda rifiut\u00f2 questa collaborazione.\nQuesti contrasti tra il governo cileno e le aziende multinazionali spinsero ad un golpe di stato da parte dell\u2019esercito cileno appoggiato dagli Stati Uniti.\nAllende mor\u00ec probabilmente suicida e divenne un\u2019icona della sinistra mondiale.\nQuesti fatti portarono al comando del governo cileno il generale Pinochet, il quale fu responsabile dello sterminio di migliaia di oppositori. \nInoltre Pinochet vendette intere foreste alle grandi aziende nordamericane.\nMessico.\nCos\u00ec come in altre nazioni come il Brasile e l\u2019Argentina, negli anni '90 il peso della valuta era sopravvalutato, e quando infine croll\u00f2 gli investitori si ripresero ci\u00f2 che era loro.\nIl Presidente Clinton impose al Fondo Monetario Internazionale di prestare dieci miliardi di dollari al Messico, per venire incontro sia al popolo messicano, quello pi\u00f9 ricco, sia agli investitori stranieri.\nCi\u00f2 and\u00f2 ai danni della popolazione pi\u00f9 povera.\nIndocina Britannica.\nNel 1998 la Banca Mondiale decise di imporre l\u2019ingresso delle multinazionali nel settore agroalimentare.\nTutto questo port\u00f2 ingenti danni nei confronti dei piccoli produttori alimentari, i quali furono costretti ad indebitarsi.\nSuccessivamente un avvenimento che \u00e8 accaduto \u00e8 stato l\u2019estrema protesta dei produttori rovinati, molti dei quali morirono suicidi.\nNel 2004 sono stati 16000 i contadini indiani suicidi perch\u00e9 rovinati dalle politiche delle multinazionali e dal neocolonialismo."}
{"id": "1108220", "revid": "1418004", "url": "https://it.wikipedia.org/wiki?curid=1108220", "title": "Paule Marshall", "text": "Biografia.\nValenza Pauline Burke nacque il 9 aprile 1929 a Brooklyn da Samuel Burke e Ada Clement.\nStudi\u00f2 letteratura presso il Brooklyn College e l'Hunter College nei primi anni cinquanta. All'inizio della sua carriera scrisse principalmente raccolte di poesie. Ottenne la notoriet\u00e0 con le opere di narrativa del successivo periodo. \nDocente in diverse importanti universit\u00e0 statunitensi tra le quali la New York University, la Universit\u00e0 della California, Berkeley e la Columbia University, \u00e8 considerata una delle autrici di riferimento della letteratura afroamericana contemporanea e le origini culturali dei popoli africani dei caraibi sono un tema importante della sua letteratura.\nPaule Marshall \u00e8 morta il 12 agosto 2019 a Richmond, in Virginia all'et\u00e0 di 90 anni."}
{"id": "1108221", "revid": "62221", "url": "https://it.wikipedia.org/wiki?curid=1108221", "title": "Prolasioptera berlesiana", "text": ""}
{"id": "1108222", "revid": "2093951", "url": "https://it.wikipedia.org/wiki?curid=1108222", "title": "Halld\u00f3r Laxness", "text": "Biografia.\nTrascorse l'infanzia in una fattoria presso Reykjav\u00edk, ascoltando narrare le antiche saghe e assorbendo lo spirito delle storie d'Islanda e una buona dose di ironia. Inoltre crescendo al confine tra la campagna e la citt\u00e0 trov\u00f2 un tema, quello del confronto tra queste due realt\u00e0, che avrebbe portato in diverse sue opere. Laxness mostr\u00f2 sin da giovanissimo il suo talento di scrittore: a soli diciassette anni, infatti, pubblic\u00f2 la sua prima opera, \"Barn n\u00e1tt\u00farunnar\" (\"Figlio della natura\").\nAncora molto giovane (1919) lasci\u00f2 l'Islanda per girare l'Europa: prima si convert\u00ec al cattolicesimo rimanendo per qualche tempo in un monastero benedettino (Santi Maurizio e Mauro, in Lussemburgo, nel 1922); poi, soprattutto dopo il 1929 (e in un viaggio negli Stati Uniti), si avvicin\u00f2 agli ideali della sinistra, socialista, comunista e democratica, senza per\u00f2 aderire concretamente ad alcun partito, ma frequentando anche di persona diversi intellettuali di riferimento di queste correnti politico-culturali (come Brecht, Camus e Upton Sinclair, che esercit\u00f2 su di lui un notevole ascendente) e traducendo in islandese diversi autori anglosassoni e francesi (tra cui Hemingway e Voltaire). Nei tardi anni '20 inizi\u00f2 a scrivere anche satira sociale e politica con coloritura progressista e socialista, mentre, contemporaneamente, si avvicinava al cinema, provando a scrivere diverse sceneggiature per commedie. Inoltre critic\u00f2 causticamente Einar H. Kvaran, il pi\u00f9 eminente scrittore islandese vivente in quel periodo, fervente spiritista dallo stile lirico, ammiratore di Nietzsche e delle tradizioni medievali islandesi, in chiave conservatrice quando non reazionaria e antiscientifica (in particolare era a favore della legalizzazione della faida). Questo attacco agli scrittori islandesi della \"vecchia guardia\" lo pose come figura di riferimento per le nuove generazioni. \nOltre ai romanzi, la sua vasta produzione comprende racconti, poesie, saggi, recensioni, articoli e opere teatrali.\nInizialmente, Laxness fu influenzato in poesia dal surrealismo e dall'espressionismo e in prosa da un forte senso patriottico. A partire dagli anni '30, invece, il suo idealismo venne scalzato dalla presa di coscienza della realt\u00e0 sociale: \u00e8 il momento in cui si avvicina al socialismo e alle questioni umanitarie. Durante la seconda guerra mondiale e il periodo successivo in Islanda si inasprisce la questione nazionale: il pesante stanziamento delle truppe inglesi nel 1940, il raggiungimento della tanto sospirata indipendenza dalla Danimarca nel 1944 e la forte ingerenza americana nel dopoguerra portano Laxness a dedicarsi, in ogni sua opera, al tema della nazione.\nFu uno dei maggiori esponenti della narrativa islandese del Novecento, cantore critico, spesso crudo e privo di retorica, della storia, della natura e della civilt\u00e0 del suo paese. Viaggiatore infaticabile, ospite di monasteri belgi e, in Italia, di ricche famiglie siciliane, visse a lungo negli Stati Uniti, venendo a contatto con le principali correnti culturali del suo tempo.\nDopo il 1945 inizi\u00f2 sempre pi\u00f9 a criticare l'influenza esercitata dagli Stati Uniti nella vita politica islandese e il loro ruolo di potenza egemone dopo la conquista dell'indipendenza. Senza mai essere un comunista, si avvicin\u00f2 per alcuni temi (in particolare il pacifismo, la contrariet\u00e0 alla presenza militare americana, e alle bombe atomiche) alle critiche espresse dal piccolo partito comunista islandese, venendo quindi tacciato di sovietismo dagli americani durante la caccia alle streghe e venendo per breve tempo (1948) inserito nella lista nera degli intellettuali non graditi negli Stati Uniti (e forse per questo premiato con il \"Premio letterario del consiglio mondiale della pace\", nel 1953, un premio sponsorizzato dall'unione degli scrittori sovietici).\nLe sue opere pi\u00f9 famose sono \"Salka Valka\" (1931), \"Gente indipendente\" (1935) e \"La campana d'Islanda\" (1943). In Italia la maggior parte delle sue opere viene pubblicata da Iperborea."}
{"id": "1108227", "revid": "256896", "url": "https://it.wikipedia.org/wiki?curid=1108227", "title": "Olivia Musgrave", "text": "Biografia.\nNata da madre greca e padre irlandese, Olivia Musgrave Ha studiato scultura al City &amp; Guilds di Londra sotto Allan Sly.\nIl suo lavoro \u00e8 segnato sia dal realismo che dall'immaginazione e attinge ispirazione dalla mitologia greca. In termini artistici Musgrave \u00e8 stata influenzata dagli scultori italiani del ventesimo secolo, tra i quali Marini, Martini, Greco e Manzu. Accanto al suo lavoro personale, ha prodotto un certo numero di commissioni pubbliche e di ritratti in bronzo per privati. \u00c8 un membro sia della societ\u00e0 reale degli scultori britannici che della societ\u00e0 degli scultori del ritratto.\nOlivia Musgrave attualmente vive e lavora a Londra."}
{"id": "1108228", "revid": "54193", "url": "https://it.wikipedia.org/wiki?curid=1108228", "title": "Onsen", "text": " \u00e8 il nome giapponese (in italiano reso variamente al femminile o al maschile) con cui si indica una stazione termale; possono avere bagni termali all'aperto \u2013 o \u2013 oppure al coperto ed essere pubblici (tipicamente gestiti dalla municipalit\u00e0) o privati \u2013 \u2013 tipicamente gestiti da un albergo locale \u2013 \u2013 o da un \"bed and breakfast\" \u2013 .\nSono generalmente collocati in campagna e sono un'attrazione turistica molto frequentata da coppie, famiglie o gruppi di amici che cercano una fuga dalla caotica vita di citt\u00e0 per rilassarsi. I giapponesi considerano importante la , poich\u00e9 capace di abbattere le barriere e far conoscere nuove persone nell'atmosfera rilassata e familiare dell'\"onsen\".\nNel marzo del 2003 \u00e8 stato riportato che nelle municipalit\u00e0 giapponesi c'erano centri termali, con strutture di alloggio (spesso \"ryokan\") e \"onsen\" pubblici; l'afflusso medio era di circa 130 milioni di persone ogni anno. Gli \"onsen\" sono popolari anche in Corea, dove sono chiamati \"oncheon\" (\uc628\ucc9c). Gli \"onsen\" sono inoltre spesso indicati su mappe e cartelli con il simbolo \u2668 o con il kanji per ; talvolta si usa invece l'hiragana \u3086 (\"yu\"), poich\u00e9 comprensibile anche ai bambini.\nCaratteristiche.\nGli \"onsen\" sono tradizionalmente posti all'aperto, anche se molti alberghi hanno costruito anche sale da bagno interne; per definizione gli \"onsen\" usano l'acqua calda proveniente da sorgenti riscaldate geotermicamente, tipicamente per fenomeni di natura vulcanica, e in questo si distinguono dai \"sent\u014d\", le sale da bagno pubbliche delle citt\u00e0 in cui l'acqua viene prelevata dal sistema idrico pubblico e riscaldata. All'acqua termale degli \"onsen\" sono attribuite propriet\u00e0 curative grazie al contenuto minerale; uno stesso \"onsen\" pu\u00f2 produrre diverse polle d'acqua, ciascuna dotata di diverse propriet\u00e0 minerali, e gli alberghi pi\u00f9 rinomati dispongono le varie vasche con ambientazioni diverse, talvolta a tema e spesso con la presenza di cascate artificiali dette . Le vasche all'aperto sono spesso fatte di cipresso giapponese, marmo o granito, mentre quelle interne usano anche piastrelle o materiali pi\u00f9 moderni, come acrilico e acciaio.\nFino al periodo Meiji uomini e donne facevano il bagno insieme, negli \"onsen\" come nei \"sent\u014d\"; alcuni bagni misti si possono ancora trovare nelle aree rurali, ma generalmente hanno anche vasche o periodi del giorno riservati alle donne. I bambini di ambo i sessi sono invece ammessi in tutte le vasche.\nLe attrazioni principali degli \"onsen\" sono le acque termali e il cibo, poich\u00e9 gli alberghi offrono spesso pasti fatti in casa e composti di prodotti tipici della zona; sono occasionalmente offerti altri servizi, come massaggi, ma sono abbastanza accessori. Poich\u00e9 l'ora in cui viene servita la cena \u00e8 tipicamente alle 18, per quell'ora i bagni sono generalmente deserti.\nGalateo.\nPulizia.\nNegli \"onsen\", come nei \"sent\u014d\", ai clienti \u00e8 richiesto di lavarsi e risciacquarsi accuratamente prima dell'ingresso nelle vasche di acqua calda; i bagni interni hanno rubinetti con terminatore da doccia rimovibile e sgabelli su cui sedersi, per fare doccia e shampoo. \u00c8 inoltre sempre presente una vaschetta con cui versarsi l'acqua addosso. Fare ingresso ancora sporchi o ricoperti di sapone \u00e8 ritenuto una grave maleducazione e pu\u00f2 causare reazioni indignate da parte degli altri bagnanti; come misura minima si dovrebbe usare la vaschetta per versare acqua sui genitali e sui piedi.\nCostumi da bagno.\nMolti \"onsen\" tradizionali non permettono ai loro clienti di indossare costumi da bagno nell\"'onsen\", in base alla radicata convinzione che tutto ci\u00f2 che non sia il corpo nudo sporchi l'acqua. In alcuni \"onsen\" pi\u00f9 moderni si pu\u00f2 per\u00f2 trovare l'atmosfera di un parco acquatico e in questi casi si incoraggiano i clienti a indossare costumi, soprattutto nel caso di bagni misti.\nAsciugamani.\nI clienti degli \"onsen\" portano generalmente con loro nella vasca un piccolo asciugamano che talvolta usano come accappatoio, soprattutto quando percorrono la strada che separa i lavatoi dai bagni. Riguardo all'indossarli quando si \u00e8 in acqua si pone lo stesso problema dei costumi da bagno; molti \"onsen\" hanno cartelli che vietano il contatto tra l'asciugamano e l'acqua, sostenendo che la sporchi. \u00c8 d'abitudine lasciare l'asciugamano a lato della vasca quando ci si immerge, ma alcuni l'avvolgono sulla testa.\nRumori.\nGli \"onsen\" sono considerati un posto tranquillo dove fuggire dalla vita di citt\u00e0 e cos\u00ec ci sono spesso divieti e raccomandazioni sul chiasso nelle varie aree dell\"'onsen\"; conversazioni tra i clienti sono tollerate e incoraggiate, purch\u00e9 non diventino troppo vivaci e fastidiose per chi si vuole rilassare, mentre l'irrequietezza dei bambini \u00e8 generalmente tollerata.\nTatuaggi.\nIn alcuni \"onsen\" \u00e8 vietato l'ingresso a persone tatuate. In Giappone il tatuaggio \u00e8 infatti prerogativa degli appartenenti alla mafia giapponese (Yakuza). Tuttavia sono spesso tollerati tatuaggi piccoli e non troppo esposti; \u00e8 sempre suggerribile quindi, nel caso si avesse un tatuaggio, chiedere se \u00e8 consentito l'accesso.\nIgiene.\nSebbene milioni di giapponesi si immergano nelle acque degli \"onsen\" ogni anno senza per questo contrarre infezioni, le condizioni calde e umide delle terme sono l'habitat ideale di numerosi funghi e batteri. Molta della letteratura medica al riguardo cita casi avvenuti in Giappone, ma ci\u00f2 \u00e8 probabilmente da ascriversi alla grande popolarit\u00e0 delle terme nel Paese e non a un minor livello igienico.\nTra le infezioni riportate ci sono:\nInoltre gli studiosi non sono pi\u00f9 cos\u00ec convinti che le temperature e la composizione minerale delle acque termali rappresenti una protezione dalle infezioni; in una fonte termale di Pozzuoli, dall'acqua acida a pH 1,5 e temperature oscillanti tra 87 e 93\u00a0\u00b0C, sono stati prelevati dei virus che in laboratorio hanno dimostrato di possedere ancora capacit\u00e0 infettive.\nControversia razziale.\nRecentemente alcuni \"onsen\" hanno apposto cartelli che vietano l'accesso a non-giapponesi. La cosa si \u00e8 verificata soprattutto sull'isola di Hokkaid\u014d, frequentata dai pescatori russi, ed \u00e8 cominciata nei \"sent\u014d\" che accusavano gli stranieri di ubriacarsi e comportarsi male nei bagni, sebbene possa essere correlata allo stereotipo giapponese che vede gli stranieri come sporchi e maleducati.\nIl problema \u00e8 giunto in tribunale quando nel febbraio del 2001 ad Arud\u014d Debito, uno statunitense naturalizzato giapponese, fu negato l'accesso ai bagni; l\"'onsen\" \u00e8 stato condannato a risarcire con un milione di yen a testa Debito e i suoi due compagni e la citt\u00e0 di Otaru fu invitata dal governo a vigilare sulla tolleranza razziale, anche se il governo lasci\u00f2 aperta la possibilit\u00e0 di regolamentare l'accesso sulla base della nazionalit\u00e0 con leggi locali.\nNonostante questi casi limitati gli \"onsen\" normalmente non applicano discriminazioni, purch\u00e9 si rispettino le regole di igiene e buona educazione."}
{"id": "1108229", "revid": "729019", "url": "https://it.wikipedia.org/wiki?curid=1108229", "title": "Battaglia di Cambrai", "text": "La battaglia di Cambrai (20 novembre - 3 dicembre 1917) fu combattuta dalla BEF (British Expeditionary Force - Forza di spedizione britannica) contro le forze tedesche nel corso della Prima guerra mondiale. Nel corso di questa battaglia furono usati per la prima volta con risultati positivi i carri armati, dimostrando che la linea Hindenburg poteva essere superata, mentre i contrattacchi tedeschi adottarono per la prima volta su questo fronte la tattica dell'infiltrazione, gi\u00e0 sperimentata con successo a Riga (1917), e utilizzata poi con la massima efficacia nel \"Kaiserschlacht\" (1918).\nCambrai (citt\u00e0 francese del dipartimento Nord) nel 1917 era un punto sensibile per i rifornimenti tedeschi al \"Sigfried Stellung\" (Linea Sigfrido), parte della linea Hindenburg, inoltre la Cresta di Burlon, prossima alla citt\u00e0, sarebbe stata un ottimo punto di appoggio da cui minacciare le retrovie tedesche.\nIl piano.\nLa prima proposta per un attacco su Cambrai utilizzando i carri armati fu effettuata fin dal giugno 1917 dal maggior generale Fuller e, quasi contemporaneamente, da Henry Hugh Tudor. Entrambi i piani furono presi in considerazione da Julian Byng, comandante della 3\u00aa Armata. Douglas Haig, dopo il fallimento delle operazioni attorno ad Ypres nel settembre 1917, approv\u00f2 il piano proposto da Byng, con il nome in codice \"Operazione GY\". La regione della Somme era stata scelta per diversi motivi, in particolare perch\u00e9 i britannici speravano che il terreno piano e solido fosse pi\u00f9 adatto ad operare con i carri armati del terreno fangoso e paludoso trovato sul fronte delle Fiandre.\nNella concezione di Fuller la battaglia doveva essere un'incursione per \u00abmettere fuori combattimento uomini e cannoni del nemico, demoralizzandolo e disorganizzandolo, e non per occupare terreno\u00bb, e successivamente \u00abla durata dell'incursione deve essere breve - da otto a dodici ore - in modo che il nemico non abbia tempo di concentrare forze nella zona per effettuare un contrattacco\u00bb con da sei a nove battaglioni di carri e non pi\u00f9 di tre divisioni di fanteria o cavalleria, operando su un fronte di non pi\u00f9 di 7\u00a0km. Byng trasmise questa idea ad Harding, ma le proposte rimasero ferme inizialmente, dato che l'attenzione del comandante supremo era concentrata sulla battaglia di Ypres. Quando l'attenzione si distrasse da Ypres lo stato maggiore britannico aveva trasformato un'incursione in un assalto frontale al sistema di trincee.\nA questo punto il piano era diventato piuttosto complesso, ma praticamente la linea di difesa tedesca avrebbe dovuto essere sfondata da un attacco concentrato su un fronte relativamente stretto (circa 8\u00a0km) fra il Canal du Nord ed il canale di St Quentin, circondando Cambrai ed occupando la cresta di Burlon. Avrebbero dovuto essere utilizzate nuove tattiche, compresa l'interdizione aerea e la cooperazione fra fanteria e carri. Nel piano era previsto anche l'impiego della cavalleria, che avrebbe dovuto sfruttare la breccia aperta dai carri per dirigersi sul fiume Sens\u00e9e. L'assalto sarebbe stato guidato dalle tredici divisioni della 3\u00aa Armata britannica, mentre altre dieci divisioni britanniche della 2\u00aa e 5\u00aa Armata si stavano ancora riprendendo dalle perdite subite nel corso della Terza battaglia di Ypres. II comandante della 3\u00aa Armata, a cui era affidato tutto lo svolgimento dell'operazione con il III ed il IV Corpo d'armata, Byng, era molto pi\u00f9 ottimista di Haig sul successo dell'operazione. Le forze tedesche contrapposte facevano parte della 2\u00aa Armata, comandata dal generale Georg von der Marwitz, indicate come \"Gruppo Cuadry\" (o XIII Corpo d'armata) e consistevano, all'inizio dell'operazione, nella 20\u00aa, 54\u00aa e 183\u00aa Divisione di linea e dalla 9\u00aa Divisione della riserva.\nIl compito di guidare l'attacco era stato assegnato alle divisioni del III e del IV Corpo d'armata del BEF. Il III Corpo d'armata avrebbe dovuto attaccare a sud tra Cr\u00e8vecoeur e Bonavis, con le divisioni di cavalleria in riserva per sfruttare lo sfondamento che avrebbe dovuto avvenire fra Marcoing e Masni\u00e8res. Il IV Corpo d'armata doveva avanzare a nord per occupare Havricourt, Flesqui\u00e8res, Graincourt e Cantaing prima di facilitare alla cavalleria l'occupazione di Bourlon e delle relativa cresta, di notevole importanza tattica. Il V Corpo d'armata doveva restare in riserva per sfruttare il successo e occupare il terreno fino al fiume Sens\u00e9e e fermarsi a coprirne i guadi.\nIl \"Tank Corps\" (unit\u00e0 in cui erano raggruppati tutti i carri armati britannici) sotto il comando del generale di brigata Hugh Elles forn\u00ec tutto il suo organico di oltre 350 carri Mark IV pronti all'impiego per il primo giorno di combattimento, garantendo di portarlo a 476 carri nelle giornate successive. Nella prima ondata d'assalto erano compresi 216 carri, mentre 96 erano in riserva. Tutti i carri della prima ondata avevano sulla prua delle grosse fascine per permettere l'attraversamento della trincee o grappini speciali per trascinare via il filo spinato. Le prime avanzate erano effettuate in cooperazione fra carri armati e fanterie, con un carro in testa alla formazione e due carri arretrati a scalare di circa 50\u00a0m, seguiti dalla fanteria in fila per due, con otto plotoni di fanteria per carro che avevano il compito di rastrellare la fanteria nemica e tenere le posizioni occupate dai carri, oltre a quello di attaccare eventuali unit\u00e0 di artiglieria che avessero minacciato i carri. Quattordici squadroni del \"Royal Flying Corps\" (l'unit\u00e0 dell'esercito in cui erano raggruppati gli aerei) avevano il compito di appoggio ravvicinato, per mitragliare le trincee e (secondariamente) coprire il rumore dei carri che avanzavano.\nL'attacco britannico.\nL'attacco inizi\u00f2 alle 6:00 del 20 novembre, con un tiro di sbarramento preparato con cura e previsto, ma senza un aggiustamento preliminare da parte di 1003 pezzi di artiglieria sui punti critici delle difese tedesche, seguiti immediatamente da tiro di sbarramento con fumogeni e tiro di sbarramento per coprire a una distanza di 300\u00a0m le unit\u00e0 avanzanti. Nonostante gli sforzi per conservare la segretezza le forze tedesche avevano avuto informazioni da disertori relativamente ad un attacco con carri nella zona di Havricourt ed erano in uno stato di allerta moderato. Tuttavia la mancanza di un tiro di preparazione continuo (in genere la preparazione di artiglieria per un attacco durava diversi giorni) non aveva messo in allarme ad alto livello di rischio le unit\u00e0 di prima linea.\nNella maggior parte del fronte ci fu un notevole successo, ed i britannici ebbero l'impressione che fosse sul punto di realizzarsi una grande vittoria; la linea Hindenburg sembrava finalmente sfondata, avendo effettuato avanzate fino a otto chilometri di profondit\u00e0.\nAll'ala destra la 12\u00aa Divisione avanz\u00f2 fino al bosco di Lateau, prima di trincerarsi come ordinato, la 20\u00aa Divisione leggera si apr\u00ec un varco attraverso La Vacquerie ed avanz\u00f2 fino a catturare il ponte di Masni\u00e8res sul canale St Quentin, che venne distrutto nel corso del combattimento, non \u00e8 chiaro se dai genieri tedeschi o dal peso dei carri che tentarono di attraversarlo, presumibilmente i due fattori furono concorrenti per la sua distruzione; in ogni caso la sua distruzione imped\u00ec ogni ulteriore avanzata britannica oltre il canale. Al centro i britannici riuscirono a catturare Rib\u00e9court e Marcoing, ma, quando la cavalleria si lanci\u00f2, in ritardo, nella breccia, fu sottoposta a duri contrasti e costretta a ritirarsi fino a Noyelles.\nAl centro la \"51\u00aa Divisione Higlanders\" fu bloccata sul primo obiettivo, Flesqui\u00e8res, lasciando quindi esposti i fianchi delle unit\u00e0 che avanzavano ai suoi lati. Si ritiene che la responsabilit\u00e0 del fallimento sia dovuta alla decisione del comandante della divisione (generale G.M. Harper) di non seguire la procedura di cooperazione fra carri e fanteria prevista, ma di far avanzare i carri separatamente dalla fanteria, che, quindi, rimase sotto il fuoco della mitragliatrici tedesche senza la protezione dei carri. Secondo Basil H. Liddell Hart bastarono pochissime mitragliatrici a bloccare l'avanzata della fanteria. Flesqui\u00e8res era anche uno dei punti pi\u00f9 forti della linea difensiva tedesca ed era appoggiata sui fianchi da punti altrettanto forti. La sua difesa sotto la direzione del maggiore Krebs permise un'ottima difesa contro i carri, impegnandoli aggressivamente con l'artiglieria.\nI rapporti immediatamente successivi al combattimento parlano di quaranta carri distrutti nell'area di Flesqui\u00e8res, fra cui sedici distrutti da un singolo cannone con un singolo sopravvissuto a maneggiarlo, tuttavia dopo la battaglia nell'aerea indicata furono trovati i relitti di cinque carri armati, fronteggiati da ben tre batterie operanti coordinatamente. Tuttavia, a causa dei cedimenti avvenuti ai loro fianchi, i difensori di Flesqui\u00e8res nel corso della notte abbandonarono le loro posizioni.\nAll'ala sinistra la 62\u00aa Divisione apr\u00ec una larga breccia in direzione di Havrincourt e Graincourt fino ad arrivare in prossimit\u00e0 dei boschi sulla cresta di Bourlon e la 36\u00aa Divisione alla sua sinistra raggiunse la strada Bapaume -Cambrai. Nel corso della prima giornata di combattimenti furono resi inutilizzabili ben 180 carri, tuttavia quelli distrutti furono solo 65, mentre 71 erano rimasti soggetti a guasti meccanici e 43 si erano impantanati. Le forze britanniche avevano perso 4\u00a0000 uomini, ma avevano catturato ben 4\u00a0200 prigionieri, soffrendo quindi un rapporto fra perdite subite e truppe impegnate pari a met\u00e0 di quello sub\u00ecto nel corso della battaglia di Passchendaele, combattuta appena poche settimane prima, mentre in sei ore avevano realizzata un'avanzata maggiore di quella ottenuta nei tre mesi precedenti.\nNonostante questi successi, le forze britanniche non erano riuscite a raggiungere le cime della \"cresta di Bourlon\". Il comando tedesco rapidamente invi\u00f2 rinforzi nel corso della notte e fu subito chiaro che le forze britanniche non erano state in grado di sfruttare completamente i successi delle prime ore di battaglia. Quando, il 21 novembre, la battaglia riprese le avanzate britanniche furono notevolmente rallentate. Nonostante la cattura nelle prime ore del mattino di Flesqui\u00e8res (abbandonata) e di Cantaing, il maggior impegno delle forze britanniche fu nel rinforzare le posizioni catturate invece che nell'ampliamento del terreno controllato. Le operazioni del \"III Corpo d'armata\" furono sospese e fu dato inizio a quelle del IV Corpo d'armata.\nLa prosecuzione delle operazioni era finalizzata all'occupazione della \"cresta di Bourlon\". Il combattimento attorno alla cresta e ad Anneux fu selvaggio e molto costoso in termini di vite umane. I rinforzi tedeschi contrattaccarono la 21\u00aa Divisione fuori da Moeuvres e la 22\u00aa Divisione a Fontaine. Anche dopo l'occupazione di Anneux la 62\u00aa Divisione fu incapace di entrare nel bosco di Bourlon, restando quindi esposta sui fianchi in un saliente del fronte britannico. Haig per proseguire l'offensiva contro la cresta di Bourlon sostitu\u00ec la 62\u00aa Divisione, ormai esaurita, con la 40\u00aa Divisione (generale John Posnby).\nAppoggiata da almeno cento carri armati e 430 cannoni la 40\u00aa Divisione attacc\u00f2 nei boschi della cresta di Bourlon al mattino del 23 novembre, con scarsissimi progressi. I tedeschi avevano posto due divisioni (\"Gruppo Arras\") sulla cresta con altre due in riserva (\"Gruppo Caudry\") e gli aerei del \"Royal Flying Command\" erano impegnati dagli squadroni del Barone Rosso. Anche se la 40\u00aa Divisione raggiunse la cresta dell'altura, fu comunque bloccata subendo la perdita di 4000 uomini in tre giorni.\nAltre truppe britanniche furono portate in linea per muovere oltre i boschi di Fontaine, ma le riserve britanniche, comunque molto limitate a causa delle gravi perdite di Passchendaele, scomparvero rapidamente nella mischia, mentre i tedeschi continuavano ad inviare rinforzi. L'ultimo sforzo britannico avvenne il 27 novembre, effettuato dalla 62\u00aa Divisione appoggiata da trenta carri. Un successo iniziale fu rapidamente vanificato dai contrattacchi tedeschi. A questo punto i britannici avevano creato un saliente nel fronte tedesco di circa 11\u00a0km per 9,5\u00a0km, con la fronte lungo lo spartiacque della cresta di Bourlon. Il 28 novembre termin\u00f2 ufficialmente l'offensiva e fu ordinato ai soldati britannici di stendere fili spinati e costruire trincee. Rapidamente i tedeschi concentrarono il tiro della loro artiglieria sulle nuove posizioni britanniche. Il 28 novembre furono sparati pi\u00f9 di 16.000 colpi di artiglieria sul bosco di Bourlon.\nIl contrattacco tedesco.\nMentre i britannici usavano tutte le forze che avevano a disposizione, restando in tal modo totalmente privi di riserve, per occupare la cresta, i tedeschi stavano rinforzando l'area del combattimento. Fin dal 23 novembre il comando tedesco giudic\u00f2 improbabile uno sfondamento britannico ed inizi\u00f2 a raccogliere le forze per una controffensiva. Nell'area di Cambrai furono raccolte 10 divisioni. I tedeschi intendevano rioccupare il saliente di Bourlon che si era creato con l'offensiva britannica ed effettuare un attacco su Havrincourt, mentre diversioni avrebbero impegnato il IV Corpo d'armata.\nLo scopo finale minimo era quello di rioccupare le posizioni sulla linea Hindenburg. La tattica che intendevano utilizzare i tedeschi era quella gi\u00e0 applicata a Riga e che era applicata proprio in quei giorni a Caporetto, cio\u00e8 effettuare un tiro di preparazione di durata brevissima, ma di elevata intensit\u00e0, seguito immediatamente dall'assalto, usando le tattiche di infiltrazione di Hutier.\nQuesta tattica prevedeva che l'attacco fosse effettuato da gruppi d'assalto (\"Sto\u00dftruppen\"), invece che da ondate di fanteria, trascurando i capisaldi nemici ed infiltrandosi nelle retrovie nemiche. All'assalto iniziale furono assegnate le tre divisioni del \"Gruppe Arras\" al comando del generale Otto von Moser.\nL'attacco tedesco inizi\u00f2 alle 7:00 del 30 novembre, impegnando quasi immediatamente la maggior parte delle divisioni del III Corpo d'armata. Il \"Gruppe Caudry\" attacc\u00f2 da Bantouzelle in direzioni di Rumilly e si diresse su Marcoig. Il \"Gruppe Busogny\" aveva come obiettivo Banteux. La velocit\u00e0 iniziale dell'avanzata delle fanterie tedesche fu una sorpresa completa per i britannici. I comandi della 29\u00aa e della 12\u00aa Divisione rischiarono di essere catturati dalle forze operanti dietro la prima linea, con il generale di brigata Vincent che dovette combattere direttamente per il suo comando, ormai accerchiato, e prendere uomini da tutte le unit\u00e0 che si stavano ritirando per tentare di fermare i tedeschi. Nel settore sud l'avanzata tedesca si svilupp\u00f2 per 13\u00a0km ed arriv\u00f2 a pochi chilometri dalla citt\u00e0 di Metz e dal suo collegamento con Bourlon.\nA Bourlon gli uomini di Moser incontrarono una resistenza pi\u00f9 salda, dato che i britannici avevano assegnato alla difesa della cresta otto divisioni con il relativo supporto di artiglieria, quindi i tedeschi subirono pesanti perdite. Nonostante queste perdite i tedeschi giunsero a contatto con il dispositivo britannico ed avvennero feroci combattimenti. I britannici mostrarono una determinazione indomita, tanto che una sezione di otto mitragliatrici spar\u00f2 pi\u00f9 di 70.000 colpi nel tentativo di bloccare l'avanzata tedesca verso Bourlon.\nLa concentrazione degli sforzi britannici per tenere la cresta fu impressionante, tuttavia lasci\u00f2 spazio per l'avanzata tedesca in altre parti del fronte, proprio come previsto dalle tattiche utilizzate da questi. Solo l'arrivo casuale dei carri britannici ed il cadere della notte permisero di tenere qualcosa di simile a una linea di difesa. Il giorno successivo l'impeto dell'avanzata tedesca si era esaurito, ma la pressione continua il 3 dicembre port\u00f2 alla cattura tedesca de La Vacquerie ed alla ritirata britannica dalla riva orientale del canale di St Quentin. I tedeschi avevano raggiunto una linea che curvava dalla cresta di Quentin a Marcoing. La loro cattura della cresta di Bonvais mise in pericolo le posizioni britanniche su Bourlon.\nRisultato.\nIl 3 dicembre Haig ordin\u00f2 di ritirarsi alle truppe che tenevano il saliente ed il 7 dicembre tutti i guadagni territoriali britannici erano stati abbandonati, eccettuata una parte della linea Hindenburg attorno a Havrincourt, Rib\u00e9court e Flequi\u00e8res. I tedeschi avevano perso questo terreno, ma avevano guadagnato un tratto di terreno a sud della cresta Welsh.\nLe perdite totali per entrambi i combattenti furono di circa 45.000 uomini ciascuno, con 11.000 tedeschi e 9.000 britannici prigionieri. In termini territoriali i tedeschi avevano recuperato quanto perso all'inizio con un leggero guadagno. Nonostante i risultati, nella battaglia si consider\u00f2 dimostrato che anche le pi\u00f9 forti difese su trincee potevano essere sopraffatte da un attacco massiccio di carri. I britannici avevano constatato il vantaggio fornito dai carri, mentre il comando tedesco aveva visto il potenziale delle nuove tattiche di fanteria che utilizzavano le \"Stosstruppen\". Successivamente Fuller, l'ideatore del piano britannico, svilupp\u00f2 una sua teoria di impiego che prevedeva sia la tattica di infiltrazione della fanteria sia l'uso dei carri armati come arma strategica e non pi\u00f9 solo tattica per lo sfondamento delle linee fortificate.\nUn reggimento dell'esercito britannico, esattamente l\u2032\"Hudson Cavalleria\", partecip\u00f2 alla battaglia, successivamente fu inglobato nell'Esercito Indiano, ed ancora celebra fra le commemorazioni reggimentali il \"Cambrai Day\"."}
{"id": "1108230", "revid": "2373", "url": "https://it.wikipedia.org/wiki?curid=1108230", "title": "Sottoraffreddamento", "text": ""}
{"id": "1108233", "revid": "1305772", "url": "https://it.wikipedia.org/wiki?curid=1108233", "title": "Carla Espinosa", "text": "Carla Espinosa \u00e8 un personaggio immaginario, interpretato da Judy Reyes, nella serie televisiva statunitense \"Scrubs\".\nProfilo.\nCarla Espinosa \u00e8 un'infermiera che lavora all'ospedale Sacro Cuore.\n\u00c8 nata e cresciuta a Chicago, la sua famiglia proviene dalla Repubblica Dominicana. Nella versione spagnola, Carla e la sua famiglia sono italiani (il cognome viene infatti mutato in Espinoza) e le loro scene in lingua spagnola vengono tradotte in italiano. Nella quinta stagione viene rivelato che ha 36 anni, il che suggerisce che \u00e8 nata nel 1969 o nel 1970.\nCarla ha iniziato a frequentare Christopher Turk nel primo episodio della serie e lo ha sposato alla fine della terza stagione. Date le sue origini parla correntemente lo spagnolo. Malgrado i migliori sforzi di Elliot, Carla inizialmente la detestava, anche se poi sono diventate migliori amiche. Di contro, lei ed il protagonista della serie J.D. (a cui si rivolge affettuosamente chiamandolo \"Bambi\") sono molto amici: \u00e8 molto protettiva nei suoi confronti e prende spesso le sue difese quando il dottor Cox se la prende con lui senza alcun motivo.\nSi dimostra molto spesso una \"saputella\" ed esprime il proprio parere su ogni questione anche e soprattutto quando questo non \u00e8 richiesto. Questo atteggiamento \u00e8 \"la sua droga\", come lei stessa ammette nella quinta stagione. Malgrado questa sua fisima personale, tutti (compresi l'Inserviente, Cox e Kelso) devono rispettarla e nessuno pu\u00f2 prendersi gioco di lei, poich\u00e9 quando questo succede umilia il povero malcapitato davanti all'intero ospedale senza la minima esitazione, affermando la sua netta superiorit\u00e0. L'unica persona che ha il coraggio di farglielo notare senza timore \u00e8 Jordan, che le sottolinea tale difetto platealmente in faccia quando Carla ha criticato il suo rapporto con Perry. Inoltre, quando Elliot le fa notare che nessuno scherza con lei per paura delle sue ritorsioni verbali, Carla dice che gli amici hanno il suo permesso di prenderla in giro, cos\u00ec tutti in ospedale le elencano i difetti, facendo particolare attenzione alle sopracitate abitudini. Inoltre, come la maggior parte del personale del Sacro Cuore, \u00e8 particolarmente propensa ai pettegolezzi.\nDurante la quinta stagione, lei e Turk hanno provato a concepire un bambino: inizialmente i loro tentativi sono stati infruttuosi, ma poi \u00e8 finalmente rimasta incinta verso la conclusione della stagione.\nNe \"La mia lista\" si apprende che Carla \u00e8 un ex fumatrice e ha usato l'ipnosi per smettere. Nello stesso episodio, J.D. rivela che l'appartamento in cui Carla e Turk risiedono si trova al 56 di Walnut Drive.\nHa due sorelle, una delle quali \u00e8 una modella, e un fratello di nome Marco, che ha un rapporto molto conflittuale e basato su dispetti reciproci con Turk. Sua madre \u00e8 morta nell'episodio \"La mia regina del dramma\", nella seconda stagione.\nA volte piange perch\u00e9 non sa se esiste il paradiso dei gatti, come confessa ad Elliot.\nUna volta rivel\u00f2 perch\u00e9 voleva fare il medico: nella sua famiglia nessuno dava retta a nessuno e quando era piccola sua madre si sent\u00ec male. Poco dopo arriv\u00f2 un uomo che esclam\u00f2: \u00abSpostatevi tutti!\u00bb e tutti si spostarono; cos\u00ec lei, ammaliata, chiese a sua zia chi fosse quell'uomo e la zia rispose: \u00abUn medico!\u00bb. Da allora Carla volle fare il medico, nonostante riveli alla psicologa che: \u00abAlla fine ho fatto l'infermiera, tanto facciamo tutto noi!\u00bb.\nSecondo Turk, quando viene a conoscenza di un pettegolezzo particolarmente interessante rilascia una gocciolina di saliva dalla bocca.\nNonostante si mostri sempre sicura e padrona della situazione, proprio quando viene sminuita o sostituita come figura di riferimento si arrabbia molto e ne rimane molto delusa.\n\u00c8 molto fiera delle sue origini, tanto \u00e8 vero che, a meno che non sia turbata da qualcosa, sogna in spagnolo.\n\u00c8 mancina.\nRapporti con altri personaggi.\nJ.D..\nAl contrario di molti medici con i quali ha lavorato, J.D. \u00e8 simpatico a Carla, che si dimostra piuttosto protettiva nei suoi confronti (quasi materna, tanto che nelle prime stagioni lo soprannomina \"Bambi\") e pi\u00f9 volte cerca di coprirgli le spalle.\nMentre Carla a volte protesta per il fatto che Turk e J.D. siano una coppia migliore di lei e Turk, non c'\u00e8 mai stata rivalit\u00e0 reale fra di loro per contendersi l'attenzione di Turk e per consigliarlo nei momenti difficili. Durante un episodio Turk ha chiesto a J.D. di aiutarlo nel suo rapporto con Carla. Lei e J.D. hanno finito per ubriacarsi e scambiarsi un rapido bacio.\nTurk.\nTurk ha sposato Carla alla fine della terza stagione. Erano usciti assieme per quasi tutta la serie fino ad allora e il loro rapporto ha basi solide. Tuttavia, Carla ha frequentemente detto che desidererebbe molto che Turk la amasse tanto quanto ama J.D. Dall'inizio della quinta stagione Carla e Turk hanno tentato di concepire un bambino ed \u00e8 finalmente rimasta incinta nell'episodio \"La mia idea geniale\".\nCarla era inizialmente titubante nell'accettare la proposta di matrimonio di Turk nella seconda stagione, convinta che lui non fosse abbastanza maturo per fare il grande passo.\nPer un breve periodo nella quarta stagione Carla e Turk si sono separati, dopo che la donna ha scoperto che il marito stava comunicando ancora con un'ex fidanzata senza dirle che era sposato. A seguito della terapia di coppia e di alcune discussioni con Turk e J.D., tuttavia, la coppia si \u00e8 riappacificata e quasi immediatamente hanno cominciato a provare a concepire. Dopo tanti tentativi falliti, avranno una bambina di nome Isabella e dopo aver avuto un'altra femmina dal nome sconosciuto, Carla decide di dimettersi dall'ospedale per occuparsi a tempo pieno delle figlie.\nElliot.\nAll'inizio della prima stagione Elliot e Carla si sono scontrate perch\u00e9 Elliot aveva un atteggiamento \"da borghesuccia del Connecticut\". Le due hanno per\u00f2 gradualmente migliorato il loro rapporto. Bill Lawrence, il creatore della serie, ha detto nei commenti del DVD che il rapporto tra i due personaggi ha rispecchiato il rapporto dal vivo tra la Reyes e la Chalke.\nNonostante siano ora buone amiche il loro rapporto non \u00e8 ancora senza attrito: Carla a volte si risente del maniacale perfezionismo di Elliot.\nAnche se Elliot non era nella lista degli ospiti invitati alle nozze di Carla e Turk, successivamente si \u00e8 rivelata essere una damigella d'onore. In seguito, Carla ha affermato che ritiene pi\u00f9 vicina Elliot che le proprie sorelle.\nPerry Cox.\nIl dottor Cox ha avuto sempre un debole per Carla, poich\u00e9 \u00e8 l'unica a non impaurirsi davanti a lui. In un episodio viene detto che sono addirittura usciti assieme una volta. Quando Carla ha confessato quanto era spaventata di essere un genitore dopo avere guardato suo figlio, Cox l'ha consolata dicendole che sarebbe stata una madre formidabile.\nTed.\nIn molti episodi Carla \u00e8 stata vista chiamare Ted, l'avvocato del Sacro Cuore, per farsi aiutare con questioni legali. Ted sembra essere innamorato di lei; lo ha ammesso una volta direttamente egli stesso (anche se lei non lo ha udito) e ha perfino chiesto se il suo rapporto con Turk fosse esclusivo. La band a cappella di Ted (\"I poveri sfigati\") ha anche cantato alle nozze di Carla e Turk. Nell'episodio \"La mia interpretazione\" Carla ha un sogno erotico su Ted.\nL'Inserviente.\nCarla \u00e8 probabilmente l'unica persona al mondo che l'Inserviente teme o almeno rispetta. L'Inserviente ha trattato male quasi ogni altra persona nell'ospedale - compreso il suo capo, Bob Kelso - ma non osa dir nulla a Carla dopo che lei gli ha risposto male ripetutamente davanti ad altri membri dell'ospedale. Il timore dell'Inserviente per Carla \u00e8 iniziato quando lei ha minacciato di sottoporlo ad alimentazione forzata con una tazza di urina.\nLaverne.\nCarla era anche molto amica dell'infermiera Laverne Roberts e le due dimostrano subito di avere un forte legame di amicizia. Nell'episodio \"Il mio lungo addio\" Carla non vuole accettare la morte dell'amica e racconta che fu proprio lei ad aiutarla all'inizio della sua carriera di infermiera."}
{"id": "1108234", "revid": "547034", "url": "https://it.wikipedia.org/wiki?curid=1108234", "title": "Lancia Aurelia berlina", "text": "La Lancia Aurelia \u00e8 una autovettura prodotta dalla Lancia dal 1950 al 1958, pi\u00f9 in particolare le berline vengono costruite dal 1950 al gennaio 1956.\nStoria e caratteristiche.\nPrima serie.\nLa Aurelia viene presentata al pubblico al Salone dell'automobile di Torino che si apre il 4 maggio 1950: gi\u00e0 in quella prima occasione, oltre alla berlina di serie (tipo B10) viene esposto l\u2019autotelaio a pianale per i carrozzieri (tipo B50) e la versione Cabriolet dovuta a Pininfarina (realizzata appunto sulla base dell'autotelaio B50). Dell'Aurelia vi furono poi le versioni per cos\u00ec dire \u201cderivate\u201d, come le coup\u00e9 B20 e le spider B24.\nSin dal suo apparire, l'Aurelia desta scalpore, anche perch\u00e9, assieme alle contemporanee Alfa Romeo 1900 e Fiat 1400, rappresenta il primo prodotto automobilistico italiano veramente \u201cnuovo\u201d del dopoguerra. Negli anni dal 1946 al 1949, infatti, non pochi modelli Fiat, Lancia ed Alfa Romeo, sono stati oggetto di ammodernamenti, anche degni di interesse, ma in nessun caso si \u00e8 potuto parlare di un qualcosa che veramente chiudesse col passato.\nIl motore dell'Aurelia B10 \u00e8 un 6 cilindri a V di 60\u00ba; stando ai tecnici e agli esperti dell'epoca i vantaggi che sarebbero propri di questa inusuale disposizione (ripresi da un articolo apparso sulla rivista Auto Italiana erano: un minor ingombro (motore pi\u00f9 corto) con possibilit\u00e0 di utilizzare albero motore e basamento rigidi e leggeri; la possibilit\u00e0 di impiegare un solo albero a camme, corto, con aste corte per comandare i bilancieri delle valvole; la possibilit\u00e0 di avere una buona alimentazione, anche impiegando un solo carburatore; una ottimale disposizione dei collettori di scarico (uno per lato).\nLa cilindrata \u00e8 di 1754,90 cm\u00b3 (alesaggio mm 70, corsa mm 76), il blocco motore \u00e8 in lega leggera, le canne cilindri sono in ghisa (ricambiabili), le testate in lega d'alluminio con sedi delle valvole in ghisa, l'albero motore (molto corto) \u00e8 in acciaio speciale, temprato, contrappesato e ruota su 4 supporti in bronzo: il diametro dei perni di banco \u00e8 di 55\u00a0mm, quello dei perni di manovella di 45\u00a0mm. I cuscinetti di banco e di biella sono in bronzo e guarniti d'antifrizione. Le bielle sono in acciaio stampato. I pistoni sono in lega d'alluminio, con cinque anelli (tre di compressione e due raschiaolio).\nLe altre caratteristiche del propulsore sono: la distribuzione \u00e8 ad albero a camme centrale (posto cio\u00e8 nell'angolo formato dalle due file di cilindri) mosso da una catena doppia, a rulli (mantenuta in tensione da un pignone il cui supporto, scorrevole, \u00e8 caricato dalla pressione esistente nei condotti di lubrificazione del motore); le valvole sono in testa, inclinate di 26\u00ba rispetto all'asse del cilindro, mosse da bilancieri (in acciaio speciale, molto corti) e da aste (tubolari, in duralluminio). Ogni coppia di bilancieri \u00e8 sopportata da un paio di cuscinetti in ghisa. Per contenere la larghezza del motore, le valvole, inclinate tra loro, vengono posizionate in linea con l'asse dei cilindri. Il registro del gioco del comando della valvola si effettua con vite a testa sferica e dado, sul braccio del bilanciere azionato dall'asta.\nLa lubrificazione \u00e8 forzata, con pompa dell'olio azionata da un alberino verticale calettato sul retro dell'albero a camme. Il filtro olio \u00e8 del tipo \u201ca cartuccia\u201d. Il collettore di aspirazione \u00e8 riscaldato dall'acqua del radiatore. L'alimentazione \u00e8 a mezzo di pompa meccanica a membrana. Il carburatore \u00e8 un Solex invertito doppio corpo (30AAI) munito di dispositivo d'avviamento (starter) e di arricchitore (che mantiene la miscela \u201cricca\u201d finch\u00e9 il motore non si \u00e8 scaldato).\nLa accensione \u00e8 a spinterogeno e l'ordine di accensione dei cilindri \u00e8: 1-4-3-6-5-2. Le candele (diametro mm 14 e lunghezza della parte filettata di mm 18) sono situate al di fuori della \u201cV\u201d dei cilindri, sono disposte radialmente nella camera di combustione, a 27\u00ba rispetto all'asse del cilindro. La potenza di questa unit\u00e0 motrice non \u00e8 molto elevata (56 CV totali, corrispondenti a 32 CV/litro scarsi), al pari del valore del rapporto di compressione (6,85:1) e del regime di rotazione (la potenza massima \u00e8 erogata a 4.000 giri/minuto, ma il motore pu\u00f2 ruotare fino a 4.500-4.700 giri/minuto). Notevole per contro l'elasticit\u00e0 di marcia, grazie al valore della coppia motrice massima (10,8 kgm ad un regime di rotazione compreso tra 2.500 e 3.000 giri/minuto). L'impianto di raffreddamento, ad acqua con pompa (circolazione forzata) \u00e8 regolato da due termostati, uno posto sulla tubazione (che ha il compito di non lasciar circolare l'acqua sino a quando non abbia raggiunto una certa temperatura) e l'altro posizionato sul radiatore (per comandare la persiana regolatrice, che si apre quando la temperatura dell'acqua sorpassa un determinato valore). Il radiatore \u00e8 del tipo a lamelle. Da rilevare che il motore dell'Aurelia ha dei passaggi d'acqua che, nelle zone pi\u00f9 critiche quali le sedi delle valvole, sono molto grandi. L'impianto di raffreddamento \u00e8 completato dal consueto ventilatore ausiliario a 3 pale Il motore \u00e8 fissato alla scocca su quattro blocchi di gomma, necessari a garantire la migliore trasmissione al gruppo frizione-cambio-differenziale posizionato al retrotreno. La massa del motore, completo di dinamo e motorino d'avviamento, \u00e8 contenuta a 145 kg.\nNella trasmissione (con trazione classica sulle ruote posteriori), una grossa innovazione \u00e8 data dal fatto che frizione, cambio e differenziale vengono realizzati in gruppo unico, ancorato al telaio e disposto al retrotreno: in questo modo si aumenta il peso gravante sulle ruote posteriori, si diminuisce quello gravante sulle ruote anteriori e si migliora l'abitabilit\u00e0 in quanto viene ad essere eliminata la protuberanza per il cambio tra gli occupanti del sedile anteriore.\nL'albero di trasmissione \u00e8 in due tronchi, con tre supporti (due alle estremit\u00e0 ed uno centrale, tutti flessibili, con 6 settori di gomma). La frizione \u00e8 monodisco a secco. La scatola del cambio \u00e8 in lega leggera ed in un solo pezzo ed ha la coppa inferiore smontabile. Il cambio \u00e8 a quattro rapporti pi\u00f9 retromarcia, con i tre rapporti superiori (ad ingranaggi sempre in presa) muniti di sincronizzatori. I rapporti al cambio sono: prima marcia 2,86:1, seconda 1,84, terza 1,24 e quarta (moltiplicata) 0,86, la marcia indietro \u00e8 3,61:1. Gli ingranaggi della retromarcia e della prima marcia sono a denti dritti, tutti gli altri a denti inclinati e sempre in presa. Il comando del cambio \u00e8 al volante. Il rapporto finale di riduzione \u00e8 di 4,889:1 dal momento che la coppia conica Gleason ha un pignone di 9 denti e una corona di 44 (altre fonti dicono 4,70:1 con pignone da 10 denti e corona da 47 denti). I semiassi sono muniti di giunti interni a scorrimento, necessari per compensare il variare della lunghezza durante il movimento della sospensione, mentre all'estremit\u00e0 esterna vi sono dei giunti universali ad aghi Hooke, sistemati all'interno dei mozzi delle ruote. I mozzi delle ruote posteriori hanno cuscinetti di grandi dimensioni per poter ospitare i particolari giunti ad aghi Hooke di cui s'\u00e8 detto.\nL'impianto frenante d'esercizio (a pedale) \u00e8 idraulico, con i tamburi dei freni posteriori posizionati all'uscita del differenziale per ridurre le masse non sospese e per un miglior raffreddamento. Il freno a mano, di stazionamento, agisce sulle ruote posteriori, mediante comandi meccanici.\nPer quanto riguarda le sospensioni: per l'avantreno viene mantenuto il classico schema Lancia a ruote indipendenti, elemento a colonna verticale (leggermente inclinata verso la ruota ed incorporante molla elicoidale ed ammortizzatore idraulico), barra di accoppiamento tra le due ruote), mentre al retrotreno si finisce con realizzare un sistema di sospensione a ruote indipendenti, diverso e fors'anche pi\u00f9 semplice rispetto a quello della progenitrice, con triangoli obliqui, molloni elicoidali ed ammortizzatori idraulici a braccio esterno (sistema Armstrong).\nLo sterzo \u00e8 a vite senza fine e ruota elicoidale (i tiranti hanno boccole elastiche e snodi a sfera), la posizione di guida normale \u00e8 a destra (solo a partire dal 1951 \u00e8 prevista la possibilit\u00e0 di ottenere la guida a sinistra e le vetture con tale caratteristica vengono contraddistinte dal suffisso \u201cS\u201d a seguire la normale sigla del modello).\nL'impianto elettrico \u00e8 a 12 Volt, con dinamo di 200 Watt e batteria da 50 Ampere.\nLa carrozzeria \u00e8 realizzata in parte in alluminio (porte, paraurti, parafanghi posteriori, cofano, sportello baule-bagagliaio, piano bagagli) ha 4 porte (senza montante centrale), 4 luci, 5-6 posti, ha i vetri del parabrezza e del lunotto in cristallo curvo; elaborata \u201cin casa\u201d, \u00e8 caratterizzata da una linea assai sobria ed elegante, probabilmente ispirata da quella di una Aprilia carrozzata da Pininfarina nel periodo 1946-1948, ma ulteriormente ammodernata ed addolcita. Il passo \u00e8 di 286 cm, le carreggiate anteriori e posteriori di 128 e 130\u00a0cm rispettivamente, la lunghezza complessiva \u00e8 di 442\u00a0cm, la larghezza di 156\u00a0cm, l'altezza di 150\u00a0cm, l'altezza minima dal suolo \u00e8 di 15\u00a0cm. Il diametro di sterzata \u00e8 di m 10,70. Le ruote hanno cerchio 165x400 a base allargata (4.50x16 per l'esportazione) mentre gli pneumatici sono da 165x400 (5.50x16 per l'esportazione). La gamma colori iniziale prevede sei tinte: nero, blu, grigio, nocciola, verde, amaranto.\nMalgrado il largo impiego dell'alluminio, l'Aurelia B10 ha un peso non indifferente (1080\u00a0kg a vuoto, con accessori e ruota di scorta e circa 1150\u00a0kg con vettura rifornita), per cui le prestazioni velocistiche non appaiono, in questa prima versione, particolarmente brillanti: secondo quanto dichiarato dalla Casa, la velocit\u00e0 massima della B10 \u00e8 di 135 km/h ed il suo consumo (calcolato secondo le norme CUNA, vale a dire misurato in piano ed in IV marcia, ad una velocit\u00e0 costante pari ai 2/3 di quella massima) \u00e8 di 10,5 litri ogni 100\u00a0km mentre la pendenza massima superabile in prima marcia a pieno carico, \u00e8 dell'ordine del 28%.\nNella Aurelia \u2013 ed in particolare in questa prima versione B10 - vengono privilegiate le doti di confortevolezza (silenziosit\u00e0, morbidezza delle sospensioni), di lusso (arredamento interno e tessuto in panno in particolare) e la elasticit\u00e0 di marcia (ovvero la capacit\u00e0 di riprendere da basse velocit\u00e0 anche mantenendo inserite le marce superiori).\nL'Aurelia viene accolta con successo, malgrado un prezzo di listino che, al momento del lancio, \u00e8 gi\u00e0 di 1.830.000 Lire (per la berlina di serie). Meno di un anno dopo, nel gennaio 1951, tutte le vetture italiane subiscono un aumento, e la berlina B10 passa cos\u00ec a 2.038.000 Lire, prezzo che, da allora fino al termine della commercializzazione (marzo-aprile 1954) subir\u00e0 solo piccole variazioni insignificanti.\nAl Salone di Torino del 1951, quindi dopo circa un anno di produzione, in concomitanza con l'uscita del coup\u00e9 B20, la berlina Aurelia si sdoppia, nel senso che l'acquirente pu\u00f2 scegliere il motore da adottare: il B10 da 1,8 litri e 56 CV oppure la versione potenziata da 2 litri di cilindrata, denominata B21, che monta un propulsore da 69,5 CV di potenza analogo a quello che equipaggia il coup\u00e9 B20 (che tuttavia \u00e8 leggermente pi\u00f9 potente, erogando 75 CV). Le prestazioni velocistiche della B21 naturalmente migliorano e la vettura pu\u00f2 raggiungere i 145\u00a0km/h.\nLa gamma della \u201cprima serie\u201d Aurelia si amplia ulteriormente all'inizio dell'autunno 1952, quando alla B10 ed alla B21 si aggiunge il modello B22, una \u201cdue litri\u201d (come la B21) notevolmente potenziata (90 CV nella versione di serie posta in commercio). Alla creazione di questo modello berlina d'intonazione sportiva si giunge sulla spinta dei successi sportivi ottenuti dalle Aurelia B20 e B21 nel 1951 e nei primi mesi del 1952, successi che per\u00f2 sono messi seriamente in pericolo dall'incombente rivale Alfa Romeo 1900, agguerritissima specialmente nella sua ultima versione TI (Turismo Internazionale).\nNata con intenti agonistici, la B22 armonizza assai bene un corpo vettura sobrio, elegante, quasi lussuoso, con un propulsore dalle prestazioni rilevanti (la velocit\u00e0 massima supera i 160\u00a0km/h). La carriera agonistica della B22, che sembra potersi opporre con una certa efficacia all'Alfa Romeo, si interrompe per\u00f2 nel 1953, quando sorge una diatriba con la Casa milanese e con la Commissione Sportiva Automobilistica Italiana (CSAI) a proposito della validit\u00e0 di omologazione: per qualche mese, la CSAI inibisce sia alla B22 della Lancia che alla TI dell'Alfa la partecipazione alle gare nella categoria Turismo e, alla fine, Gianni Lancia decide di sospendere la partecipazione diretta della Casa alle corse di questa categoria e, forse per tagliare la testa al toro, nel 1954 presenta la seconda serie dell'Aurelia, unificata, meno sportiva e, soprattutto, munita di un motore di quasi 2300\u00a0cm\u00b3 che di fatto preclude alla vettura la partecipazione alle gare di velocit\u00e0.\nLa prima serie Aurelia, dunque, vive soltanto 4 stagioni, dal 1950 al 1953: in quattro anni la gamma si \u00e8 ampliata e da un solo modello (1950), si \u00e8 passati a due (1951) ed infine a tre (a partire dalla fine del 1952), ma le modifiche apportate in corso di produzione sono state poche e di minore importanza (oltre ad un lieve aumento del rapporto di compressione, da 6,85:1 a 7,00:1 abbiamo, nel 1951, le frecce direzionali sostituite dalle luci lampeggianti; nell'autunno 1952, si registrano modifiche al disegno della calotta dei fanali anteriori, ed una colorazione quadri strumentazione in tonalit\u00e0 pi\u00f9 chiara).\nPer la verit\u00e0 un quarto modello, denominato B15, \u00e8 stato costruito, sia pure in quantit\u00e0 estremamente limitata, tra l'aprile 1952 ed il giugno 1953: si tratta di una berlina-limousine allungata (passo cm 325 anzich\u00e9 286 e lunghezza cm 481 anzich\u00e9 442) a 6 luci, 6-7 posti, con strapuntini e divisorio, creata per un utilizzo di rappresentanza oppure per noleggio da rimessa. La linea della vettura ricalca quella della B10 ma risulta meno armoniosa. Data anche la particolare destinazione d'uso della vettura, la produzione (sub-appaltata alla carrozzeria Bertone) \u00e8 di appena 81 esemplari.\nLa produzione della prima serie Aurelia si arresta dopo 10.386 unit\u00e0 (5451 \"B10\", 3780 \"B21\", 1074 \"B22\" e 81 \"B15\"): a titolo di curiosit\u00e0, di queste 10.386 vetture, 9132 vengono consegnate con la tradizionale per i tempi guida a destra e soltanto 1.254 clienti richiedono la guida a sinistra.\nSeconda serie.\nIl 1953 \u00e8 un anno cruciale per la Lancia, che si getta a capofitto nel campo delle competizioni: le rinnovate coup\u00e9 B20 si affermano quasi ovunque, i modelli \u201csport\u201d creati per le gare su lunga distanza colgono successi in serie e \"rischiano\" di aggiudicarsi il Campionato del Mondo di quella categoria, mentre \u00e8 addirittura imminente l'uscita di una monoposto di Formula Uno (che vedr\u00e0 la luce nel '54). Qualche problema giunge invece dalle berline, cui tra l'altro vengono imputate manchevolezze di finitura e, in generale, una costruzione poco accurata che scontenta i \"lancisti\".\nLa carriera agonistica della B22, che sembrava potersi opporre con una certa efficacia all'Alfa Romeo, si interrompe appunto nel 1953 in seguito alla decisione di Gianni Lancia che sospende la partecipazione diretta della Casa alle corse di questa categoria. A questo punto viene varato il lancio di una nuova serie della berlina Aurelia (la seconda serie), che, abbandonata ogni velleit\u00e0 agonistica, si caratterizza soprattutto per il comfort e per la accuratezza di finitura.\nAlla fine del 1953 cessa la produzione delle Aurelia berlina (e degli autotelai) da 1,8 e da 2 litri, nei primi mesi del 1954 sulla stampa specializzata viene preannunciata la nuova serie di Aurelia (la stessa Casa torinese fa pubblicare inserzioni in tal senso) e al Salone dell'automobile di Torino inaugurato il 21 aprile 1954, vede la luce questa nuova berlina (designazione di fabbrica B12), che viene prodotta in un'unica versione.\nIl primo dato che salta agli occhi \u00e8 l'incremento della cilindrata oltre la soglia dei due litri (esattamente 2266,37\u00a0cm\u00b3) che implica automaticamente l'impossibilit\u00e0 \u2013anche per gli acquirenti \u2013 di prendere parte alle gare, visto e considerato che la classe di cilindrata entro cui eventualmente competere con la rivale Alfa Romeo \u00e8 quella il cui limite \u00e8 fissato nei 2000 centimetri cubici. \u00c8 comunque la classe stessa della nuova vettura \u2013 che pesa anche quasi un quintale in pi\u00f9 - ad indicare senza ombra di dubbio quale sia la effettiva destinazione del veicolo.\nOltre che per l'innalzamento della cilindrata (la potenza \u00e8 per\u00f2 inferiore a quella del \u201cdue litri\u201d della B22, 87 HP contro 90) il motore della \u201cseconda serie\u201d presenta una nuova fusione del blocco cilindri, nuovi supporti dell'albero motore Vandervell a guscio sottile (anzich\u00e9 in metallo bianco) e un nuovo filtro dell'olio.\nLa B12 si caratterizza anche per una nuova sospensione posteriore (ora del tipo De-Dion, ovvero a ruote semi indipendenti) e per una linea che, pur conservando l'armoniosit\u00e0 e la pulizia della precedente, \u00e8 volutamente pi\u00f9 imponente (alcuni lamierati sono per l'appunto ridisegnati) ed \u00e8 ravvivata da un frontale con una nuova fanaleria (che comprende ora gli antinebbia) e da una coda in cui il profilo del bagagliaio \u00e8 pi\u00f9 pronunciato (il vano bagagli \u00e8 pi\u00f9 ampio, con la ruota di scorta in posizione verticale). Ma i particolari che fanno di questa seconda serie, che \u00e8 anche la berlina italiana di maggior cilindrata di quel periodo, una vera e propria \u201cammiraglia\u201d sono innumerevoli: si va dai vetri azzurrati al fanalino per la retromarcia, dallo spruzzatore lavacristallo alla ruota di scorta ricoperta da una custodia protettiva (per impedire che la ruota venga a contatto con i bagagli). E ancora: lunotto ampliato, nuovo elegante volante nero, nuovo cruscotto e nuova strumentazione, poggiabraccia retrattile inserito al centro del sedile anteriore, deflettori ai vetri delle porte anteriori, nuovi e pi\u00f9 robusti paraurti in ottone cromato, bordini sui passaruota.\nTravolta dalle vicende che travagliano la Casa torinese nel 1955 culminate nell'abbandono di Gianni Lancia, questa pur apprezzabile berlina-ammiraglia viene costruita in appena 2.400 unit\u00e0 nel biennio 1954-55: non male, comunque, le vendite all'estero di questo modello, che, malgrado un prezzo di vendita come sempre molto superiore rispetto a quelli praticati dalla concorrenza, hanno sfiorato il 20% della produzione. La B12 ha dunque vita breve, un biennio (1954/55), dopodich\u00e9 la nuova propriet\u00e0 Lancia, che mantiene in vita la coup\u00e9 B20 e la spyder B24, decreta invece la fine della berlina Aurelia, per sostituirla con la monumentale Flaminia, che tuttavia verr\u00e0 messa in commercio soltanto nella seconda met\u00e0 del 1957.\nNei due anni di produzione, non risulta che alla B12 siano state apportate modifiche di un certo rilievo.\nDa segnalare il fatto che le richieste per la \u201cguida a sinistra\u201d cominciano a farsi sentire tanto che delle 2.400 unit\u00e0 costruite, pi\u00f9 del 40% (1020 pezzi) hanno il volante posizionato in quella posizione: \u00e8 un segno dei tempi, nel senso che la tradizionale posizione a destra del volante \u2013 che non facilita i sorpassi \u2013 mal si concilia con le esigenze del traffico, in rapido crescendo.\nLa berlina B12, dunque, viene prodotta fino al gennaio 1956 e rimane nei listini (evidentemente per lo smaltimento delle scorte) fino all'aprile del 1957. Poi sar\u00e0 la volta della Flaminia, il cui prototipo, uscito nel 1956, avr\u00e0 una carrozzeria ispirata chiaramente a quella realizzata l'anno prima dalla Pininfarina (\u201cFlorida a 4 porte\u201d) su un autotelaio Aurelia B56 da 2,3 litri.\nLe concorrenti delle Aurelia berlina.\nPraticamente sin dalla nascita, l'Aurelia ha dovuto fronteggiare una agguerritissima concorrente nazionale: la \"1900\" dell'Alfa Romeo, una vettura avente caratteristiche e prezzo assai simili.\nLa 1900 Alfa aveva un carattere pi\u00f9 vivace e meglio si prestava all'impiego sportivo ed agonistico, mentre l'Aurelia, meglio rifinita, si distingueva per la confortevolezza e, comunque, per prestazioni velocistiche che - nelle versioni con motore da 2 litri - non erano poi distanti da quelle della cugina milanese.\nSul mercato italiano, oltre che dalla Alfa Romeo 1900, l'Aurelia viene contrastata anche da un prodotto Fiat, uscito alla fine del 1952, la \"1900\" nelle versioni berlina normale e Granluce. La concorrenza \u00e8 per\u00f2 pi\u00f9 apparente che reale, dal momento che le prestazioni e la classe del prodotto Fiat (che deriva dalla pi\u00f9 modesta \"1400\"), per quanto non disprezzabili, non possono essere paragonate a quelle dei corrispondenti modelli Alfa Romeo e Lancia.\nAll'estero, il prodotto Lancia \u00e8 da sempre apprezzato ma poco diffuso a causa del prezzo elevato. Le rivali naturali dell'Aurelia sul libero mercato della Svizzera, ad esempio, sarebbero la Mercedes 170, la Rover 75 e la Citro\u00ebn Traction Avant nella versione \"top\" (la 15 a 6 cilindri da 2,8 litri) ma i prezzi praticati nel 1951 parlano chiaro: la Citro\u00ebn (che ha scarse doti velocistiche ma offre un comfort impareggiabile) \u00e8 offerta a 11.800 Franchi Svizzeri, la Mercedes-Benz a 12.700, la Rover a 13.500, l'Aurelia B10 ha invece un prezzo di 16.800 Franchi (appena 1000 in meno di una berlina Jaguar da 3,4 litri).\nQuesta situazione, peraltro, si mantiene anche negli anni successivi, per cui la diffusione dell'Aurelia all'estero ne risulta frenata.\nIl prezzo di vendita dell'Aurelia, infatti, rimane il pi\u00f9 elevato della categoria, anche quando escono le \"due litri\" B21 e B22 e nel biennio 1954-55 quando l'Aurelia migliora in qualit\u00e0 e si trasforma in vera e propria berlina di lusso (con la B12 da 2,3 litri).\nSoltanto nel 1956 - forse al fine di smaltire pi\u00f9 rapidamente le scorte - i prezzi di vendita della B12 all'estero calano sensibilmente, ma ormai la vettura \u00e8 fuori produzione.\nLe Aurelia da competizione.\nL'Aurelia \u00e8 il primo modello Lancia ad ottenere notevoli successi sportivi anche a livello internazionale.\nLe qualit\u00e0 velocistiche si sono rivelate sin dalle prime uscite in corsa, quando a gareggiare \u00e8 stata la \"pacifica\" berlina B10 (con motore di cilindrata da 1 litro e 3/4), ma il salto di qualit\u00e0 avviene l'anno dopo, nel 1951, quando esce la B20 coup\u00e9 da 2 litri e quando anche la berlina pu\u00f2 essere dotata del motore maggiorato (modello B21).\nAnalizzando in particolare i risultati sportivi ottenuti dalle berlina anno per anno, si pu\u00f2 notare che, se nel 1951 il dominio dell'Aurelia \u00e8 stato assoluto perch\u00e9 la rivale Alfa Romeo 1900 ancora non era stata omologata nella categoria Turismo Nazionale, nell'anno successivo, quando la rivale milanese comincia a scendere in lizza, il dominio Aurelia rallenta parecchio ed in diverse occasioni l'Aurelia \u00e8 costretta a cedere le armi.\nNel 1953, quando la Lancia mette in campo le pi\u00f9 potenti B22, la lotta sembrerebbe volgere a favore dell'Aurelia, sennonch\u00e9 l'Alfa Romeo si rif\u00e0 prontamente e definitivamente grazie alla nuova \"1900 Turismo Internazionale\" che monta il motore da 100 cavalli della Sprint.\nLe Aurelia hanno gareggiato tanto nella categoria Turismo quanto nella Gran Turismo o nella Sport: ci\u00f2 in funzione dei regolamenti via via succedutisi, del modello (berlina B10/B21/B22 oppure coup\u00e9 B20-2000/B20-2500 oppure B24) e dell'eventuale grado di \u201cpreparazione/elaborazione\u201d della singola vettura.\nAll'inizio del 1953 la Lancia decide di impegnarsi pi\u00f9 attivamente anche nel settore delle vetture della categoria Turismo Internazionale e dunque allestisce alcune berline del tipo pi\u00f9 potente, il B22, con l'intento di farle scendere in gara. Di certo si conoscono i dati di tre B22 speciali (telai numeri 1142,1263 e 1266, motori numeri 1145, 1379 e 1380, targhe TO 142842,142841 e 142845), ma pare che la Casa abbia preparato un numero imprecisato di altre B22 speciali, con numeri di telaio compresi tra 1258 e 1271.\nAnche se non esistono dati precisi, evidentemente queste B22 speciali montano motori potenziati (si parla di un centinaio - probabilmente abbondante - di cavalli a 5000 giri/minuto) e, probabilmente, sono alleggerite rispetto alle berline di serie, dalle quali comunque non si differenziano esteticamente (alcune di esse montano talvolta fari supplementari - uno centrale e/o due laterali - ma ci\u00f2 non consente di individuarle con certezza perch\u00e9 anche altre berline Aurelia - ufficiali e no - vengono spesso dotate di uno o pi\u00f9 fari supplementari).\nLa \u201ccarriera\u201d di questo modello si interrompe quasi subito a seguito di una controversia legale-sportiva che coinvolge Lancia, Alfa Romeo e l'Autorit\u00e0 competente (ovvero la Commissione Sportiva Automobilistica Italiana) e che induce la Casa torinese a desistere dal competere in questa categoria: ci\u00f2 non impedisce che poi alcuni privati impieghino in gara (anche con successo) le loro B22.\nProve su strada.\nB10.\nLa sola rivista che sottopone a test con misurazioni la berlina B10 \u00e8 \"\u201cThe Motor\u201d\", che nella sua pubblicazione annuale denominata \u201cThe Motor Year Book 1951\u201d pubblica una tabella riassuntiva dei rilevamenti effettuati.\nDalla tabella si evincono queste prestazioni \u201cmisurate\u201d\nSi tratta di prestazioni tutto sommato buone, anche se confrontate con quelle ottenute da due vetture di classe o cilindrata vicine a quella della Aurelia, coma emerge dalla sotto-riportata tabella.\nQuanto al comportamento su strada della B10, le \u201cimpressioni di guida\u201d dell'epoca (come del resto quelle riscontrate in epoca pi\u00f9 recente dalle riviste specializzate del settore delle auto storiche) parlano di una vettura un po' sottodimensionata quanto a potenza del motore (soprattutto le si imputa un rapporto peso/potenza un po' alto) con una tenuta di strada ottima ma \u201cdifficile\u201d (nel senso che il massimo di efficienza \u00e8 ottenibile solo se la guida \u00e8 affidata ad un conducente davvero esperto) e di un impianto frenante non all'altezza, soggetto oltretutto facilmente al fenomeno del fading (ovvero al surriscaldamento, con conseguente forte diminuzione \u2013 fin quasi all'azzeramento - dell'azione frenante).\nTra i pregi riconosciuti, l'elasticit\u00e0 del propulsore (che consente di riprendere abbastanza rapidamente da bassa velocit\u00e0 anche in quarta marcia), il ridotto coricamento laterale in curva, la confortevolezza di marcia in genere.\nB21.\nNell'ottobre del 1953 la testata svizzera \u201cRevue Automobile\u201d sottopone ad una prova su strada assai completa (pi\u00f9 di 5.000\u00a0km percorsi) una berlina B21: il resoconto appare nel fascicolo della rivista datato 7 gennaio 1954. La vettura riceve pi\u00f9 lodi che critiche, anche se viene giudicata sostanzialmente pi\u00f9 adatta per una guida tranquilla e rilassata (ancorch\u00e9 brillante) piuttosto che per una andatura molto nervosa e sportiva. Buone sono risultate l'elasticit\u00e0 di marcia, l'aderenza (attribuita all'ottimale ripartizione dei pesi tra i due assali), la marcia in salita, l'accessibilit\u00e0 all'abitacolo. Discreti i freni (che peraltro pare non abbiano manifestato problemi nel corso della prova). Qualche critica allo sterzo (reazioni sullo sconnesso) ed alla visibilit\u00e0 anteriore. Riscontrata una certa tendenza al sovrasterzo nelle curve strette affrontate in velocit\u00e0. Criticata infine la posizione della ruota di scorta nel bagagliaio.\nQuesti, comunque, i risultati dei rilevamenti effettuati:\nNello stesso periodo, due vetture rivali della B21 sono state sottoposte\u00a0\u2013 sempre dalla \u201cRevue Automobile\u201d - ad una analoga prova su strada: l'Alfa Romeo 1900 (nella versione munita di carburatore a doppio corpo) e la Mercedes 220.\nI prezzi delle tre vetture, alla fine del 1953, risultano di 22.600 Franchi per l'Aurelia B21 e di 21.300 Franchi per la 1900 dell'Alfa Romeo, mentre la Mercedes 220, che per\u00f2 ha una linea pi\u00f9 antiquata, \u00e8 offerta a soli 17.400 Franchi.\nQuesti i risultati dei rilevamenti, che possono essere messi a confronto con quelli della B21.\nNota: [a] versione munita di carburatore \u201cdoppio corpo\u201d\nB22.\nProbabilmente a causa del breve periodo di commercializzazione, la B22 non risulta sia mai stata sottoposta a prova su strada.\nNel numero 127 del mese di aprile 1999, la rivista di auto d'epoca \u201cRuoteclassiche\u201d riporta comunque le impressioni di guida di una B22. L'articolo \u00e8 corredato da una tabella con i dati di velocit\u00e0, accelerazione e ripresa effettivamente riscontrati. Ovviamente, occorre tenere nel debito conto del fatto che la vettura provata aveva sulle spalle quasi 50 anni di vita e che certamente non era stata spremuta al limite. In ogni caso, queste le prestazioni registrate nell'occasione:\nSi tratta di risultati non disprezzabili, anche se probabilmente distanti da quelli che la vettura era in grado di ottenere nel 1952/53.\nB12.\nLa Lancia Aurelia berlina seconda serie, tipo B12, \u00e8 stata sottoposta ad un breve test su strada dalla rivista svizzera \u201cRevue Automobile\u201d (il resoconto appare sul numero 8 del febbraio 1955), mentre \u201cThe Autocar\u201d effettua una prova in cui i rilevamenti e le misurazioni sono pi\u00f9 completi.\nSecondo la \u201cRevue Automobile\u201d, la B12 \u00e8 pi\u00f9 confortevole ed ha un comportamento pi\u00f9 dolce ed omogeneo rispetto a quello della B21, grazie al nuovo retrotreno ed alle sospensioni pi\u00f9 morbide che peraltro accentuano il rollio (ovvero l'inclinazione) in curva. Migliorata, sempre secondo quanto riportato dalla testata svizzera, la tenuta in curva, dove \u00e8 molto meno accentuato l'effetto sovrasterzante (che era stato criticato a proposito della B21).\nI rilevamenti effettuati dalla \u201cRevue Automobile\u201d riguardano soltanto l'accelerazione e sono i seguenti:\nSecondo invece \u201cThe Autocar\u201d (che muove qualche critica alla frizione), i dati misurati sono:\nUn confronto di prestazioni e prezzi con vetture della medesima classe della B12 (e con cilindrata simile) \u00e8 riportato nella tabella che segue:"}
{"id": "1108238", "revid": "1100311", "url": "https://it.wikipedia.org/wiki?curid=1108238", "title": "Claude Puel", "text": "\u00c8 il padre di Gr\u00e9goire Puel, centrocampista del .\nCarriera.\nGiocatore.\nCome calciatore trascorre 17 anni nelle file del . Con la squadra monegasca collezion\u00f2 in totale 601 presenze (488 in campionato) dal 1979 al 1996. Prima del suo incarico come allenatore del Monaco, inizia facendo il preparatore fisico e l'allenatore della seconda squadra dei monegaschi.\nAllenatore.\nMonaco.\nNel gennaio 1999 diviene allenatore del Monaco, con cui conquista il titolo di Ligue 1 nel 2000 grazie anche a giocatori come Ludovic Giuly, David Trezeguet, Marco Simone e Marcelo Gallardo. Successivamente si impone anche nella Supercoppa di Lega nello stesso anno. Nel giugno del 2001, dopo un 11\u00ba posto in campionato, il contratto non gli fu rinnovato.\nLille.\nNel luglio 2002 \u00e8 ingaggiato dal . Durante la sua tappa nel Lille porta la squadra alla secondo posto in Ligue 1 e ad arrivare agli ottavi di finale della Champions League. Puel polemizz\u00f2 il 20 febbraio 2007 in Champions League durante la partita contro il dopo che Giggs realizz\u00f2 un gol rapidamente su calcio di punizione senza il fischio dell'arbitro e per questo episodio sollecit\u00f2 ai suoi giocatori di lasciare il campo per protesta, cosa che non avvenne ma che comunque fece definire da Alex Ferguson come episodio \u00abvergognoso\u00bb e da \u00abintimidazione all'arbitro\u00bb.\nOlympique Lione.\nNel giugno 2008 diventa il nuovo allenatore dell' firmando un contratto di 4 anni con il club sette volte campione di Francia. Riusc\u00ec ad arrivare alle semifinali di Champions League nella stagione 2009-2010 per\u00f2 in campionato non riusc\u00ec a vincere il titolo dopo anni di dominio, raggiungendo il secondo posto seguito dal terzo posto l'anno successivo e questo gli fu fatale nel corso della sua esperienza lionese. Dopo tre anni di militanza, il 15 giugno 2011 viene ufficializzato il suo divorzio dal club di Lione.\nNizza.\nNel maggio 2012 firma un contratto di tre anni con il . Dopo una stagione abbastanza positiva, porta la squadra al quarto posto in Ligue 1 classificandola per l'Europa League della seguente stagione, e un notevole miglioramento rispetto alla stagione precedente che vide il Nizza concludere tredicesimo. Ottiene lo stesso piazzamento anche nella sua ultima stagione in costa Azzurra.\nSouthampton.\nIl 30 giugno 2016 diventa il nuovo allenatore del , ma alla fine della stagione 2016-2017 non viene confermato.\nLeicester City.\nIl 25 ottobre 2017 viene annunciato come nuovo allenatore del in sostituzione dell'esonerato Craig Shakespeare. Chiude il campionato al nono posto.\nIl 23 febbraio 2019, a seguito della sconfitta interna per 1-4 contro il , la quarta consecutiva in casa in campionato (fatto che al Leicester non succedeva dal 2000), \u00e8 sollevato dall'incarico dopo 16 mesi di gestione.\nSaint-\u00c9tienne.\nIl 3 ottobre 2019 torna in Francia, nominato allenatore e amministratore generale del .\nStatistiche.\nStatistiche da allenatore.\n\"Statistiche aggiornate al 6 dicembre 2021.\" In grassetto le competizioni vinte."}
{"id": "1108245", "revid": "12379", "url": "https://it.wikipedia.org/wiki?curid=1108245", "title": "Astounding Stories", "text": ""}
{"id": "1108249", "revid": "827882", "url": "https://it.wikipedia.org/wiki?curid=1108249", "title": "Back to Mine", "text": "Back to Mine \u00e8 una serie di album in cui un compositore di musica elettronica o un Dj inserisce tracce di altri artisti mixate in un DJ set. Il criterio per la scelta delle canzoni, generalmente, \u00e8 basato su cosa l'artista si ascolterebbe a casa dopo una serata fuori.\nIl primo volume fu pubblicato nel febbraio 1999 e fu composto dal DJ Nick Warren e dopo il settimo volume, la compilation venne \"sottotitolata\" come \"una personale collezione per l'after-hours\". La serie termin\u00f2 nel gennaio 2008 con il volume 28.\nCollegamenti esterni.\nSito Ufficiale"}
{"id": "1108254", "revid": "466539", "url": "https://it.wikipedia.org/wiki?curid=1108254", "title": "Bacino di Samara", "text": "Il bacino di Samara, anche chiamato \"bacino di Kujby\u0161ev\", (, \"Kujby\u0161evskoe vodochranili\u0161\u010de\") dalla denominazione sovietica di Samara, \u00e8 un lago artificiale formato dai fiumi Volga e Kama. Sulle rive sorgono varie citt\u00e0, tra cui \u010cistopol'.\nGeografia.\nRisalente agli anni 1955-1957, si estende per 6.450 km2 sui territori delle Oblast' di Samara e Ul'janovsk e delle repubbliche del Mari El, della Ciuvascia e del Tatarstan."}
{"id": "1108255", "revid": "80339", "url": "https://it.wikipedia.org/wiki?curid=1108255", "title": "Bacino di Kuybyshev", "text": ""}
{"id": "1108256", "revid": "80339", "url": "https://it.wikipedia.org/wiki?curid=1108256", "title": "Bacino di Kujby\u0161ev", "text": ""}
{"id": "1108257", "revid": "767487", "url": "https://it.wikipedia.org/wiki?curid=1108257", "title": "Mohamed Choukri", "text": "Biografia.\nChoukri nacque a Ayt Chiker, un piccolo e sperduto villaggio del Rif (una regione del Marocco settentrionale), il 15 luglio del 1935 da una poverissima famiglia berbera. Ancora molto piccolo, si trasfer\u00ed con la propria famiglia in citt\u00e0, dapprima a T\u00e9touan ed in seguito a Tangeri, con la speranza di trovare uno stile di vita pi\u00f9 dignitoso. Fugg\u00ec, ancora ragazzino, dal padre despota e violento, diventando di fatto un bambino di strada, tanto che, fino all'et\u00e0 di 20 anni, non sapeva leggere n\u00e9 scrivere. Nel 1956 frequent\u00f2 la scuola elementare a Larache, diventando poi egli stesso maestro elementare.\nNegli anni sessanta conobbe Paul Bowles, Jean Genet e Tennessee Williams. Nel 1966 pubblic\u00f2 il suo primo romanzo \"Violenza sulla spiaggia\" (Al-Unf ala al-shati). Il successo a livello internazionale arriv\u00f2 nel 1973 con \"Il pane nudo\" (\"al-Khubz al-Hafi\"), che venne pubblicato nella traduzione inglese di Paul Bowles (\"For Bread Alone\", 1973) e in quella francese di Tahar Ben Jelloun (\"Le pain nu\", 1980) prima ancora che nell'originale arabo (1982). E alla sua uscita in Marocco venne ben presto censurato e vietato fino al 2000.\nSi tratta infatti di un racconto autobiografico crudo e disincantato di una infanzia e prima giovinezza trascorse in ambienti di estremo degrado sociale e morale, con descrizioni esplicite di ogni genere di vizio e turpitudine, dalle frequentazioni di prostitute, pederasti e prosseneti alla consumazione di alcol e droghe, alla delinquenza spicciola per sopravvivere, il tutto in un contesto in cui la violenza e la sopraffazione sono la regola. \"Il pane nudo\" costituisce la prima parte di una sorta di \"trilogia\" autobiografica, cui fanno seguito \"Il tempo degli errori\" (\"Zaman Al-Akhta\u00e2\", 1992) e \"Facce\" (\"Wujuh\", 2000).\nChoukri mor\u00ec di cancro il 15 novembre 2003 all'ospedale militare di Rabat e venne seppellito 2 giorni dopo al cimitero Marshan di Tangeri.\n\u00c8 del 2005 il film \"Il pane nudo\" del regista algerino Rachid Benhadj tratto dall'omonimo romanzo di Choukri.\nOpere.\nTraduzioni in italiano"}
{"id": "1108264", "revid": "729019", "url": "https://it.wikipedia.org/wiki?curid=1108264", "title": "Ferrovia Sparanise-Gaeta", "text": "La ferrovia Sparanise-Gaeta, detta anche \"linea degli Aurunci\", era una linea ferroviaria a scartamento normale (1\u00a0435 mm), aperta nel 1892 e chiusa dopo la seconda guerra mondiale.\nStoria.\nLa realizzazione.\nNell'ambito della politica di costruzione di una rete di ferrovie complementari avanzate dalla Sinistra storica e dal Ministro Alfredo Baccarini, nella legge n. 5002 del 29 luglio 1879 fu previsto un finanziamento per la linea \"Sparanise-Carinola-Gaeta\", considerata di terza categoria. Ci fu una forte mobilitazione delle autorit\u00e0 locali per la realizzazione della linea, in quanto l'unico collegamento allora presente nell'area era la via Appia. La ferrovia fu realizzata anche per motivi di strategia militare dato che avrebbe favorito l'approvvigionamento dei materiali alla fortezza di Gaeta. Solo nel 1890 si inizi\u00f2 la sua costruzione.\nLa nuova linea nasceva dalla linea pre-unitaria Roma-Napoli (via Cassino), nella stazione di Sparanise, distaccandosi dopo circa 3\u00a0km presso il Bivio Gaeta. Seguendo in parte il percorso della via Appia, la ferrovia toccava le citt\u00e0 di Teano, Carinola, Sessa Aurunca, Minturno e Formia, facendo capolinea a Gaeta, con un percorso di 59,2\u00a0km. A Gaeta erano collocati un fascio di binari per il carico delle merci, una rimessa ed una piattaforma girevole per consentire l'inversione di marcia alle locomotive.\nDal 1892 al 1944.\nLa linea fu realizzata a binario singolo. Per superare gli ampi dislivelli vennero realizzate imponenti opere edili come il \"Viadotto del Pontone\" fra Formia e Gaeta, detto i \"25 Ponti\", composto da 25 arcate di 12 metri. La linea venne inaugurata il 3 maggio 1892 e aperta ai passeggeri il giorno successivo.\nInizialmente fu inserita nella Rete Mediterranea e gestita dalla Societ\u00e0 per le Strade Ferrate del Mediterraneo. Il servizio prevedeva tre corse giornaliere, successivamente diventate quattro. Il viaggio completo durava tra le 2 ore e mezza e le 3 ore.\nIl 1\u00ba luglio 1905 la ferrovia pass\u00f2 in gestione alle Ferrovie dello Stato. La linea divenne particolarmente importante quando venne inaugurato il primo tratto, tra Roma e Formia della linea direttissima Roma-Napoli il 17 luglio 1922, perch\u00e9 l'itinerario provvisoriamente creato Roma-Formia-Sparanise-Caserta era pi\u00f9 veloce di quello Roma-Cassino-Caserta e permetteva il collegamento delle localit\u00e0 costiere del Basso Lazio con le localit\u00e0 interne laziali e campane.\nDal 28 ottobre 1927, completata la direttissima Roma-Napoli, la Sparanise-Gaeta perse progressivamente importanza. Vennero adeguate le stazioni comuni alle due linee, Formia e Minturno-Scauri, e dopo il 1932 venne soppresso il binario tra queste due stazioni inizialmente dedicato alla Sparanise-Gaeta. La stazione di Formia divide la vecchia linea in due tronconi: il tronco Formia-Gaeta, con alto livello di traffico, e il tronco Sparanise-Minturno-Formia, a traffico limitato.\nNata ovviamente per i treni a vapore, nel 1936 fecero la loro comparsa sulla linea, per il servizio passeggeri, le automotrici diesel Fiat ALn56: sulla Formia-Gaeta le corse divennero 16, andata e ritorno, di 9 minuti, sulla Sparanise-Minturno-Formia 5 di 66.\nDurante le ultime fasi della seconda guerra mondiale per creare difficolt\u00e0 alla risalita degli alleati lungo la penisola, i Tedeschi distrussero parte della linea. Furono abbattute anche 21 delle 25 arcate del grande viadotto tra Formia e Gaeta.\nDopo la seconda guerra mondiale.\nNel luglio 1949 nel corso della ricostruzione della stazione di Formia, si provvide ad una razionalizzazione del percorso della sezione Formia-Sparanise non ricostruendo la tratta tra Minturno e Cellole-Fasani e utilizzando, dall'8 maggio 1950, la linea direttissima fino alla nuova stazione Bivio Cellole (poi divenuta stazione di Cellole) da cui la linea proseguiva separatamente con un nuovo tratto Bivio Cellole-Sessa Aurunca. La stazione di Sessa Aurunca divenne \"stazione di Sessa Aurunca Superiore\" per distinguerla dalla Sessa Aurunca-Roccamonfina della Roma-Formia-Napoli. Su tale tratta venivano effettuate 4 corse giornaliere di circa 1 ora. La sezione Formia-Gaeta venne ripristinata il 1\u00ba gennaio 1954 con la ricostruzione dei 25 ponti e della stazione di Gaeta, da cui partivano ogni giorno 13 corse di 9 minuti ed un significativo traffico merci data la presenza di un'importante vetreria e di una grande azienda di sanitari.\nIl 23 marzo 1957 a causa del traffico limitato la tratta Formia-Sparanise venne sostituita da un servizio di autobus e smantellata a partire dal luglio dell'anno successivo. Negli anni successivi vi fu in progetto una galleria per il collegamento tra la stazione di Formia e il porto mercantile di Gaeta. Il 24 settembre 1966, tra accese polemiche e proteste della popolazione, venne soppresso il servizio passeggeri su questa tratta sostituito da un lento, ma pi\u00f9 capillare, collegamento con autobus FS, divenuto poi A.CO.TRA.L.. Il 1\u00ba luglio 1981 viene sospeso anche il servizio merci.\nFuturo.\nSparanise-Formia.\nSono state avanzate richieste di riattivazione di questo segmento di linea da parte dei sindaci dei comuni interessati ed in particolare dall'ingegner Raffaele Achille Picierno, sindaco della citt\u00e0 di Teano, nel cui territorio \u00e8 posta la stazione di Maiorisi.\nFormia-Gaeta.\nNel 2005 sono iniziati lavori nel primo segmento del tracciato, fino al nuovo Centro Intermodale di Gaeta che sfrutta la vecchia sede ferroviaria, per questo motivo in rifacimento. Il 19 aprile 2008 il Presidente della Regione Lazio Piero Marrazzo ha dato l'annuncio dello stanziamento di fondi e dell'inizio dei lavori nel mese di maggio dello stesso anno, al fine di riattivare la rimanente tratta fino a Gaeta entro il 2010. Tuttavia ci\u00f2 non avvenne.\nSecondo quanto comunicato dalla Sala Stampa della Regione Lazio del 19 aprile, il progetto prevede: \"il ripristino di un tracciato di circa 9 km a binario unico, la riattivazione della sede ferroviaria nella tratta Centro Intermodale-Gaeta Centro con adeguamento del tracciato; la realizzazione della nuova stazione di Gaeta e di 3 fermate intermedie con relativi parcheggi di scambio; l'elettrificazione della linea da Gaeta Centro a Formia e la realizzazione degli impianti di segnalamento e sicurezza. Sulla linea sono previsti 3 treni ogni ora per senso di marcia e una velocit\u00e0 commerciale di circa 60 km/h\".\nL'avvento della giunta Polverini per\u00f2 blocca il progetto, togliendo i fondi, e i lavori restano a met\u00e0 nonostante sulla linea siano gi\u00e0 stati costruiti tutti i nuovi ponti e sia gi\u00e0 stata posata la massicciata con il binario fino a Formia Interporto. Al posto della riattivazione della linea la stazione di Formia viene denominata Formia-Gaeta.\nNel 2015 \u00e8 uscito il bando per l'acquisizione di alcune automotrici ALn 668 usate. Inoltre \u00e8 stata realizzata una stazione intermedia passante, denominata \"Bevano\".\nL'11 giugno 2020 \u00e8 stato dato il via ai lavori per il ripristino della tratta nel piazzale della stazione di Gaeta."}
{"id": "1108265", "revid": "1543377", "url": "https://it.wikipedia.org/wiki?curid=1108265", "title": "Un uomo senza patria", "text": "Un uomo senza patria (\"A Man Without a Country\") \u00e8 una raccolta di brevi saggi, inizialmente pubblicati sulla rivista \"In These Times\", dello scrittore statunitense Kurt Vonnegut e raccolti nel 2005.\nDodici capitoli, introdotti da illustrazioni realizzate dallo stesso autore, che spaziano dall'importanza dell'umorismo ai ricordi dell'assedio di Dresda, dalla passione per il blues ai problemi legati alle nuove tecnologie.\nIl nucleo principale \u00e8 rappresentato da brani sulla moderna societ\u00e0 americana, una critica profonda ad una patria in cui lo scrittore non riesce pi\u00f9 a riconoscersi.\nEdizioni.\nEdizione originale \nEdizioni italiane"}
{"id": "1108266", "revid": "2189458", "url": "https://it.wikipedia.org/wiki?curid=1108266", "title": "Onda Pavia", "text": "La Societ\u00e0 Sportiva (S.S.) ONDA PAVIA, \u00e8 stata una societ\u00e0 di pallacanestro, fondata a Pavia il 3 novembre 1943 in pieno conflitto bellico, da un gruppo di \u201cveri sportivi\u201d che frequentavano il Bar Sport di Corso Garibaldi 1. In realt\u00e0 inizialmente era una \u201cpolisportiva\u201d, che si dedicava anche agli sport di acqua e di ginnastica. Nella sua \"sezione pallacanestro\", ebbe soprattutto il grande merito di voler raccogliere l\u2019eredit\u00e0 cestistica di quanto di buono si era visto negli anni Trenta, lasciata vacante dalla soppressione dei G.U.F. (Giovent\u00f9 Universitaria Fascista). Il GUF Pavia aveva disputato ben 8 campionati al massimo livello in Divisione Nazionale, con un prestigioso 4\u00ba posto nel 1938-39, che aveva consacrato Pavia nella ristretta \u00e9lite della pallacanestro nazionale.\nContrariamente a quanto molti pensano l'Onda, oltre ad aver avuto un'identit\u00e0 precisa per oltre 40 anni (dal 1943 al 1985), \u00e8 stata per ben due volte origine della fondazione della Pallacanestro Pavia: una prima volta nel 1947 e poi ancora nel 1975 in occasione della rifondazione della stessa, oltre ad averne avuto dal 1947 al 1958 un'attivit\u00e0 parallela ed antagonista, seppur in categorie inferiori. Mentre nell'immediato dopoguerra per tre anni (tra il 1945 ed il 1947) e poi dal 1958 al 1975 (per 17 anni) \u00e8 stata senza alcun dubbio la societ\u00e0 di vertice della pallacanestro - DI \u2013 Pavia a livello maschile, ma anche a livello femminile (dal 1958 al 1964) dove, con il 2\u00ba posto nella Serie A 1963-64, ha raggiunto il massimo piazzamento \"assoluto\" della storia della pallacanestro pavese.\nPrimo presidente fu Franco Belli con Segretario Luigi Verri (futuro Presidente del CP FIP), che lasci\u00f2 quasi subito la carica a Piero Vecchio e poi a Cesare Fraschetti(che era anche presidente del A.C. Pavia), il quale pass\u00f2 la carica nella stagione 1946/47 a colui il quale divenne successivamente il mitico \"Presidentissimo\" della Pallacanestro Pavia Ing. Cazzani, e che lo fu ancora alla presidenza ondina dai primi anni \u201960 fino alla morte nel 1968.\nTra i fondatori e promotore principale negli anni successivi \u2013 garante della continuit\u00e0 societaria - \u00e8 senz'altro da segnalare \u2013 principale - la figura di Luigi \"Gino\" Bigi: sempre fedele alla bandiera \u201condina\u201d sia negli anni fulgidi sia in quelli bui. Per il suo carattere polemico e diretto, dei suoi grandi meriti sportivi non fu mai ben gratificato di benemerenze pubbliche e sportive, ma il suo apporto \u00e8 ben presente nella storia della pallacanestro pavese, al pari del prof. Chiappero e del ing. Cazzani, come uno dei \"padri\" del movimento cestistico cittadino.\nDi seguito presenteremo progressivamente la cronologia dell'attivit\u00e0 svolta e i principali risultati conseguiti sino alla cessazione definitiva che \u00e8 contemporanea al decesso (nei primi anni '80) del suo massimo promotore, che fu appunto Luigi Bigi.\nSTORIA.\n\u00c8 doveroso partire dai fatti fondamentali che hanno preceduto (nel periodo ante-guerra) la fondazione della societ\u00e0, che ne \u00e8 stata l\u2019erede a tutti gli effetti.\nI pionieri degli anni trenta del G.U.F. in Divisione Nazionale.\nNel 1933 venne fondato a Pavia il Comitato Provinciale della Federazione Italiana Pallacanestro con primo presidente il prof. Aurelio Chiappero. Sempre in quell'anno fu istituito il G.U.F. Gruppo Universitario Fascista cittadino. Che fu ammesso dalla FIP nella Divisione Nazionale 1935/36, che era la massima categoria del tempo. Esperienza che prosegu\u00ec per i sette anni successivi sino al 1943, con miglior piazzamento il 4\u00ba posto assoluto nella Serie A 1938-39.\nFondazione dell'ONDA Sezione maschile (anni 1945 - 1959).\nCon la scomparsa del GUF avvenuta nel luglio 1943, la sua eredit\u00e0 sportiva fu raccolta nel novembre 1943 dall'Onda Pavia che, trascorso il 1944 nel quale tutte le attivit\u00e0 sportive furono sospese, venne ammessa d'ufficio dalla FIP alla Serie Unica 1945-46, organizzata dapprima su base Regionale (nella quale si classific\u00f2 al 2\u00ba posto) e poi con una fase Interregionale di qualificazione alla fase Semifinale Nazionale (girone A con SG Trieste, Ansaldo Genova e Ravenna) nella quale si piazz\u00f2 al 3\u00ba posto, non sufficiente per accedere alla fase finale. In questa prima formazione ritroviamo gli eroi del GUF che certificano la saldatura col recente passato: i due ex-nazionali Edo Rolandi e Pasteris, i Fratelli Casali Lino e Franco, Melo Gervasi, Astori, Belli, Tronconi, Quacci. Con allenatore il dott. Vittorio Cornalba, gi\u00e0 capitano del GUF.\nNel successivo campionato di Serie Unica 1946-47 l'Onda super\u00f2 brillantemente i gironi di qualificazione Regionale ed Interregionale, ottenendo l'accesso a uno dei 4 gironi di semifinale con Pall. Varese e Reyer Venezia, rimanendo esclusa dalla finale Nazionale per l'aggiudicazione dello scudetto dopo polemiche infinite (per aver dovuto rigiocare una partita vinta con Reyer Venezia, poi persa). Il 5\u00ba posto assoluto ottenuto e l'ammissione alla ricostituita Serie A (a 2 gironi da 8), suscit\u00f2 per\u00f2 nell'ambiente sportivo cittadino un immediato entusiasmo e conseguenti ambizioni, che richiedevano altrettanto un impegno economico sempre maggiore, che non tutti i soci condividevano. Infatti, il 26 giugno 1947 nel corso dell'assemblea dei soci, avvenne un fatto clamoroso: su proposta del presidente ing. Cazzani (che allora era anche Presidente dell'Associazione Industriali Pavesi e della Metalizzazione Pavese) la maggioranza dei soci deliber\u00f2 il cambio di denominazione in Pallacanestro Pavia, che un gruppo di soci minoritari dissenzienti contest\u00f2 aspramente, tanto da portare a voler ricostituire immediatamente una nuova societ\u00e0 che riprendeva la denominazione originaria di Associazione Pallacanestro Onda, iscrivendola al Campionato Regionale di Prima Divisione, dando di fatto continuit\u00e0 all'attivit\u00e0 \"Ondina\" e la separazione netta dalla societ\u00e0 di vertice cittadina col nuovo nome, il cui nuovo nucleo dirigente aveva di fatto \"espropriato\" il diritto sportivo di Serie A. \nIl giornale locale cos\u00ec testimoni\u00f2 i fatti (cfr. \u201cLa Provincia Pavese\u201d del 18/07/1947)\n\"Sul vecchio tronco dell'Onda \u00e8 germinata la Pall. Pavia. Ma la gloriosa bandiera dell'Onda non pu\u00f2 essere ammainata e per iniziativa di alcuni appassionati questo simbolico Sodalizio rampolla ancora in una nuova Societ\u00e0 che fedele al caro nome di Onda riprende coraggiosamente la sua strada. Sede sociale: Corso Garibaldi 31, tel. 2730 Bar Italia.\"\nFu eletto simbolicamente alla carica di presidente Cesare Fraschetti, uno dei soci fondatori della societ\u00e0 nel 1943 e gi\u00e0 terzo presidente, mentre Luigi Bigi assunse la direzione tecnico-sportiva, carica che mantenne ininterrottamente sino al 1970.\nNel 1947/48, prima stagione dalla rifondazione, partecip\u00f2 al campionato di Prima Divisione (3\u00ba livello), vincendo nettamente le fasi di qualificazione regionale e interregionale, meritandosi la promozione in Serie B ed acquisendo il diritto alla Finale Nazionale di Prima Divisione in campo neutro, giocata il 27 giugno 1948, nella quale fu sconfitta 43-40 dalla REYER-B. Tra gli ondini da rimarcare la presenza di \u201cTato\u201d Brocchetta (che giocava contemporaneamente a calcio nell'Inter) e del giovanissimo Lele Rosolen, futuro grande protagonista del basket pavese.\nL'attivit\u00e0 maschile prosegu\u00ec tra alterne vicende per tutto il decennio d'oro della pallacanestro pavese, con un picco notevole nella stagione di Serie B 1949-50, nella quale ebbe come sponsor il GS Necchi Vittorio e raggiunse le finali nazionali a tre con Pesaro e Reggiana, sfiorando la clamorosa promozione in Serie A, che avrebbe portato a un impensabile \"derby\" cittadino. Perso lo sponsor, la societ\u00e0 partecip\u00f2 esclusivamente a campionati regionali sino a che nel luglio 1958 la Pallacanestro Pavia cess\u00f2 definitivamente l'attivit\u00e0 a livello nazionale cosicch\u00e9 - paradossalmente - l'unica societ\u00e0 attiva a Pavia rimase l'Onda dell'encomiabile factotum Luigi Bigi, che partecipava al campionato regionale lombardo di Promozione 1958/59. La diaspora dei grandi giocatori pavesi migrati tutti a Vigevano-Valenza-Lodi e nel Milanese, rese difficoltoso formare una squadra, cosicch\u00e9 a fine stagione la \u201csezione maschile\u201d chiuse i battenti, per consentire alla societ\u00e0 di poter concentrare completamente le risorse sulla \"sezione femminile\", che proprio in quel periodo ebbe una grande crescita ed i suoi anni d'oro.\nNasce la Sezione femminile (1958) sino al \"quasi scudetto\" e la rinuncia alla Serie A (1964).\nLa sezione femminile fu costituita nel dicembre 1957 raggruppando agli ordini del dott. Edoardo Taveggia, presso la Palestra della Casa dello Studente, una ventina di atlete tutte pavesi tra le quali spiccavano la capitana Bonfante (che gi\u00e0 aveva giocato nella Pallacanestro Pavia in Serie A nei primi anni \u201850) e la giovane Laura Bolis (che sarebbe stata una trave portante negli anni a venire). L\u2019attivit\u00e0 agonistica inizi\u00f2 iscrivendo la squadra alla Promozione Regionale 1958/59, inclusa nel Girone B che fu subito vinto con accesso alle finali regionali, nelle quali l'Onda si piazz\u00f2 al 4\u00ba posto, sufficiente per l\u2019ammissione alla Serie B nazionale.\nNel campionato di Serie B 1959/60 il Girone A di qualificazione venne vinto agevolmente, garantendo l\u2019accesso alle SemiFinali nazionali a 6, nelle quali l\u2019Onda perse con Bologna e Trieste e fu esclusa dalla Finale. Ma poi, nel quadro dell\u2019allargamento della massima serie a 3 gironi, ottenne il ripescaggio nella Serie A 1960-61. Nella quale, pur presentandosi con la stessa formazione dell\u2019anno precedente, consegu\u00ec un onorevole 4\u00ba posto nel Girone A vinto dalla Standa Milano davanti ad Autonomi Torino ed Electrolux Milano. \nLe ambizioni cominciavano a crescere e quindi in vista della Serie A 1961-62 la formazione venne potenziata col rientro della gi\u00e0 nazionale Silvana Pagani (moglie di Lele Rosolen), di Cortesi e Ferrario (dalla Standa Milano), Pozzato (dalla Cagnola Milano). Nel Girone B l\u2019Onda ottenne un ottimo 3\u00ba posto dietro solo a Fiat ed Autonomi Torino, con il grande merito di aver inaugurato allo sport il PalaEspo il 26 novembre 1961, che sino al 1985 \u00e8 stato il \u201cfortino\u201d del basket pavese. Piazzamento che permise alle pavesi di essere ammesse alla nuova Serie A 1962-63 a Girone Unico a 12 squadre, il che esalt\u00f2 l\u2019ambiente, tanto che Presidente venne nominato nuovamente l\u2019Ing.Cazzani (proprio colui che nel 1947 ne aveva provocato la scissione) e subito si alz\u00f2 l\u2019asticella. La campagna acquisti fu sontuosa: arrivarono Licia Pasquali (dalla Standa Milano e 2 volte scudettata con Legnano), Nidia Pausich e Marisa Geroni (3 volte scudettate con l'Udinese che si era appena sciolta). Un trio di atlete pluri-scudettate e pi\u00f9 volte \"nazionali\", che immediatamente posero le pavesi nel novero delle favorite allo scudetto, come fu confermato dai fatti, tanto che l\u2019Onda si piazz\u00f2 al 3\u00ba posto assoluto superata solo da Fiat Torino e Standa Milano.\nEccoci arrivati all\u2019anno top-down, al campionato di Serie A 1963-64: per la prima volta la societ\u00e0 pot\u00e9 avvalersi di uno sponsor nell\u2019azienda pavese di televisori FIRTE, il che permise di aggiungere al gi\u00e0 fortissimo organico dell\u2019anno precedente altre due pedine da quintetto: Pasquini (dall\u2019Europhon Milano) e Nicoletta Persi (vincitrice di 5 scudetti con Trieste ed Udine e gi\u00e0 48 volte \u201cazzurra\u201d) proveniente dal Pejo Brescia. L\u2019entusiasmo crebbe a dismisura alimentando le ambizioni di scudetto, che oggettivamente non erano una chimera. Persi-Pausich-Geroni costituivano un trio di livello internazionale, ben supportate dalle milanesi Pasquali e Pasquini e dalle validissime pavesi Bonfante (cap.), Bolis e Pagani. Ben 5 delle ondine erano nel giro della Nazionale.\nIl girone di andata vide Onda e Fiat appaiate in testa con 17 punti, causa un inaspettato (poi diventato fatale) passo falso con la Standa a Milano Forza&amp;Coraggio, bilanciato il 29 dicembre 1963, davanti al pubblico amico, vincendo la partita pi\u00f9 importante del campionato contro la squadra Campione d\u2019Italia. Il Palazzo Esposizioni era gremito da circa 2.000 spettatori, che rappresentavano il record assoluto per un incontro di campionato femminile in Italia. A cui segu\u00ec un successivo percorso netto nel ritorno, sino allo scontro diretto con le torinesi che fu perso per soli 3 punti, tra mille polemiche per un arbitraggio assolutamente casalingo. La Fiat vinse anche il ritorno con la Standa e, per un solo punto 34vs35 (la sconfitta valeva 1 punto), si aggiudic\u00f2 lo scudetto con le ondine al posto d\u2019onore.\nMa una beffa ancora pi\u00f9 grande stava arrivando. In seguito alla rinuncia per ragioni tecniche da parte della squadra campione d\u2019Italia del FIAT, l\u2019Onda fu invitata dalla FIBA a partecipare alla Coppa Europea dei Campioni dei rispettivi paesi (oggi denominata EuroLeague Women). Era questa una notizia assolutamente sensazionale, oltre che un\u2019occasione probabilmente irripetibile per lo sport cittadino. Che per\u00f2 giungeva in un momento critico per la Societ\u00e0 pavese, i cui dirigenti si stavano battendo per scongiurare l\u2019esclusione dal massimo campionato nazionale, causa il sopraggiunto fallimento dello sponsor Firte, che fece mancare anche il contributo promesso per la stagione appena conclusa, rendendo inevitabile la rinuncia all'iscrizione e a ogni ulteriore velleit\u00e0 a livello internazionale. \nPurtroppo rimase tutto solo un bel sogno, nonch\u00e9 il punto pi\u00f9 alto raggiunto da una compagine della citt\u00e0 di Pavia nella storia della pallacanestro. Come accadde gi\u00e0 ai maschi (terzi assoluti nel 1955/56), scalata la montagna, le societ\u00e0 pavesi di pallacanestro non sono state in grado di voler/poter mettere la piccozza in vetta, causa il totale disinteresse delle forze economiche cittadine, pur se si era in pieno \u201cmiracolo economico\u201d.\nRinasce la sezione maschile (1963) sino alla chiusura dell'attivit\u00e0 (met\u00e0 anni'80).\nLa rinuncia alla massima serie femminile non imped\u00ec allo storico dirigente Luigi Bigi di rilanciarsi in una nuova avventura dal settore maschile, iscrivendo una formazione juniores alla 1\u00aa divisione allenandola lui stesso e adoperandosi (con mezzi minimi) per la rinascita del basket maschile cittadino che in quei primi anni sessanta era stata raccolta fugacemente dal CUS PAVIA. Rilancio che si concretizz\u00f2 (dopo due ottimi campionati di Promozione Regionale nel 1964-1966 chiusi al 2\u00baposto) acquisendo sul campo il diritto di serie D nel 1966 e con il rientro dei \"veci\", a cominciare da coach Lele Rosolen da Vigevano insieme Rino Morani e Cecchi, a cui segu\u00ec l'anno successivo quello di Remo Ferrari e Gianni Conti (da Lodi via Vigevano), il che permise di costituire una \"saldatura\" con gli anni d'oro e con i protagonisti che fecero grande nella massima serie il basket cittadino negli anni '50, ridando entusiasmo a tutto l'ambiente, tanto che anche il Presidentissimo Ing.Cazzani accett\u00f2 la carica Onoraria che mantenne sino alla prematura morte avvenuta nel 1968.\nNel 1966-67 l'Onda ottenne un buon 2\u00ba posto nel Girone A della serie D rivelando anche giovani talenti provenienti dagli Oratori (in particolare dalla Celeres di San Michele) in \"Tom\" Negri, \"Mamo\" Bigi, \"Bob\" Fiume, Massimo Zanotti. \nNel 1967-68 l'Onda, con una marcia trionfale, domin\u00f2 il Girone A di Serie D, venendo promossa in C davanti ad Asti sponsorizzata Sacl\u00e0, unica che fece perdere un campionato alla corazzata di Lajos Toth. \nNel 1968-69 l'Onda si ripet\u00e9 vincendo il girone A della serie C (terzo livello nazionale), dominando il campionato dall'inizio alla fine davanti al Costone Siena, in un PalaEspo ritornato caloroso e partecipe come ai tempi di Via Porta.\nLa formazione di quel biennio vincente, sotto la direzione del coach pavese Lele Rosolen, presentava ben 8 pavesissimi (Mamo Bigi, Remo Ferrari, Massimo Zanotti, Tom Negri, Gianni Conti, Marco Rona, Paolo Bigi, Bob Fiume) integrati da tre studenti milanesi scuola All'Onest\u00e0 (Benazzi, Leporace, Rossini) ed uno studente varesino scuola Robur (Monticelli). Un mix di veterani (Ferrari e Conti che garantivano leadership) e di giovani che davano vigoria, il tutto completato da un \"enorme\" spirito di appartenenza. Che Bob Fiume (da coach), Tom Negri e Giorgio Leporace (da capitano) seppero trasferire nella successiva promozione in Serie B che ottenne nel 1978 la Pall.Pavia Necchi.\nNel 1969 Pavia grazie all'Onda, ed alla tenacia dell'impiegato dell'Arsenale Luigi Bigi, tornava dunque nel basket di Elite dopo 10 anni di vero limbo, disputando un eroico campionato di Serie B 1969-70 in un girone A molto competitivo, una vera A2 ante litteram (basti pensare tra le altre, al Biella di Caglieris-Polzot-Lucarelli, alla Candy Brugherio di Bianchini, al Livorno di Benvenuti). Stagione che termin\u00f2 tra le polemiche (dimissioni di Bigi da dirigente) e con una immeritata retrocessione, dopo spareggio perso di 1 a Fidenza col Gira Bologna (con Tracuzzi in panchina al posto di Rosolen squalificato), in una incredibile partita nella quale il cecchino fidentino Franceschini, idolo locale, sbagli\u00f2 2 tiri liberi sulla sirena: nemo profeta in patria.\nNegli anni successivi 1970-71, 1971-72, 1972-73, 1973-74, e fino al 1974-75 si susseguirono buoni campionati di Serie C (che era pur sempre il 3\u00ba livello del basket di allora), con una partecipazione in grande economia, sempre guidata in campo e fuori da Lele Rosolen, con miglior risultato un quarto posto nel 1972/73 e nel 1973/74 e con rosters di tutto rispetto: formati dallo zoccolo duro dei pavesi Negri-Zanotti-Fiume-Bigi-Leporace-Massoni-Perotti-Tesio-Strozzi e il giovane Volpi Corrado, supportati a turno negli anni, da un gruppo di giocatori provenienti da Vigevano (Filippone, Ferri, Bottan, Colombo, Borghesio) e milanesi (Schiavon, Brega) che si integravano perfettamente nello spirito ondino.\nNell'estate del 1975, Rosolen (sempre pi\u00f9 impegnato con la rinata sezione femminile sponsorizzata dalla Pellicceria Annabella) decise di cedere il diritto di Serie C alla ri-costituenda Pallacanestro Pavia, frutto della fusione fra i principali G.S. oratoriali cittadini (Olmo, Audaces, Celeres, Virtus) guidati dal ex-arbitro internazionale Lino Marchesi e dal ex-campione zaratino Tullio Rochlitzer, presidente il Prof.Magenes.\nLa famiglia Bigi (Luigi ed i figli Massimo e Paolo) decisero di non interrompere la continuit\u00e0 nella tradizione \"ondina\" e nel 1977 ricostituirono per la terza volta la societ\u00e0, ripartendo dal gruppo di ex-giocatori e non che vinsero la Serie C dieci anni prima (Zanotti, Mamo Bigi, Conti, Morani, Cecchi, Rona, Bacchiega, Volponi, Farina, Waman, Trabucchi, guidati dal giovane capitano Corrado Volpi con in panchina Paolo Bigi) ripartendo dalla 1\u00aa Divisione che vinsero subito, a cui segu\u00ec la vittoria nel campionato di Promozione 1979 che diede l'accesso alla Serie D nazionale nel 1979/80, a cui seguirono una serie di campionati anonimi, sino alla cessazione con morte del padre fondatore Luigi Bigi avvenuta a met\u00e0 anni '80, con la bara idealmente avvolta nella bandiera della SS ONDA, suo grande amore/passione sportiva.\nCon Lui, grande dirigente, epigone di una passione sportiva oggi impensabile, se ne sono andati 40 anni davvero epici di storia della pallacanestro - DI - Pavia."}
{"id": "1108268", "revid": "339392", "url": "https://it.wikipedia.org/wiki?curid=1108268", "title": "Linea degli Aurunci", "text": ""}
{"id": "1108271", "revid": "110157", "url": "https://it.wikipedia.org/wiki?curid=1108271", "title": "Bacino di Cimljansk", "text": "Il bacino di Cimljansk () \u00e8 un lago artificiale formato dal fiume Don nella Russia meridionale, nel territorio delle oblast' di Rostov sul Don e Volgograd; \u00e8 formato da un imponente sbarramento costruito nel dopoguerra nei pressi delle citt\u00e0 di Cimljansk e Volgodonsk.\nCompletato nel 1952, si estende su circa 2.700 km2, raggiungendo una lunghezza di 260\u00a0km e una larghezza massima di 38."}
{"id": "1108272", "revid": "767487", "url": "https://it.wikipedia.org/wiki?curid=1108272", "title": "Cianidrine", "text": "Le cianidrine sono una classe di composti organici avente formula generale R2C(OH)CN, dove R pu\u00f2 rappresentare un atomo di idrogeno (H), un alchile o un arile.\nLe cianidrine sono industrialmente importanti precursori degli acidi carbossilici inclusi alcuni aminoacidi. Le cianidrine si possono formare per sintesi tramite trattamento di un chetone o di un'aldeide con acido cianidrico (HCN) in presenza di una piccola quantit\u00e0 di cianuro di sodio (NaCN) come catalizzatore:\nIn questa reazione lo ione nucleofilo CN\u2212 si lega all'atomo di carbonio carbonilico del chetone, elettrofilo, segue quindi la protonazione da parte dell'HCN, che rigenera l'anione cianuro. Le cianidrine sono anche prodotte per scambio di solfito con sali di cianuro.\nLe cianidrine sono intermediarie nella sintesi di Strecker degli amminoacidi.\nTermini notevoli.\nLa cianidrina dell'acetone (CAS# 75-86-5, b.p. 95 \u00b0C, nota anche come \u03b1-idrossiisobutirronitrile, (CH3)2C(OH)CN) \u00e8 un'importante fonte di HCN. Pertanto la cianidrina dell'acetone pu\u00f2 essere usata per la preparazione di altre cianidrine e per la formilazione degli areni. Il trattamento di questa cianidrina con idruro di litio produce cianuro di litio anidro.\nIl mandelonitrile (CAS# 532-28-5, b.p. 170 \u00b0C) \u00e8 il composto chimico con formula C6H5CH(OH)CN. Piccole quantit\u00e0 di questa cianidrina sono presenti sotto forma di glucoside (amigdalina) nei semi di alcuni frutti (es. albicocche) e nelle mandorle amare.\nIl glicolonitrile, chiamato anche idrossiacetonitrile (CAS#107-16-4), \u00e8 il composto chimico con formula HOCH2CN. \u00c8 la cianidrina pi\u00f9 semplice, essendo derivato dalla formaldeide."}
{"id": "1108286", "revid": "1543377", "url": "https://it.wikipedia.org/wiki?curid=1108286", "title": "Expo 2012", "text": "L'Esposizione specializzata 2012 (ufficialmente 2012 \uc5ec\uc218 \uc138\uacc4 \ubc15\ub78c\ud68c, \"International Exposition Yeosu Korea 2012\") si \u00e8 svolta dal 12 maggio al 12 agosto 2012 a Yeosu, in Corea del Sud. Il tema scelto per la Expo \u00e8 \"The Living Ocean and Coast\" (Costa e Oceani che vivono).\nCommissario governativo per l'esposizione \u00e8 stato nominato Joon-Hee Lee.\nTema.\nIl tema completo scelto per la Esposizione Internazionale 2012 di Yeosu \u00e8 \"Costa e Oceani che vivono - Diversit\u00e0 di Risorse e Attivit\u00e0 sostenibili\", e si pone in continuit\u00e0 col tema \"Acqua e sviluppo sostenibile\" scelto per la Expo 2008 di Saragozza.\nL'organizzazione coreana vuole affrontare temi quali la distruzione dell'ecosistema marino e la scarsit\u00e0 di risorse, proporre nuovi equilibri attraverso Scienza e Natura, anche attraverso la creazione di nuove tecnologie eco-compatibili, approfondire il problema della competizione per lo sfruttamento del mare e ragionare su una nuova cultura del mare che possa portare a scelte e decisioni comuni fra tutti i Paesi, col fine di non intaccare gli equilibri marini.\nSono stati individuati anche i seguenti sottotemi:\nSito.\nL'area espositiva della Expo 2012 occuper\u00e0 la parte del fronte mare della citt\u00e0 di Yeosu che si affaccia verso l'isola di Odong-do.\nIl sito \u00e8 organizzato in tre fasce che rappresentano rispettivamente la citt\u00e0, la costa e l'oceano. Esse sono:\nNel sito sono inoltre previste ulteriori strutture:\nPadiglioni tematici.\nOltre a tre grandi strutture in cui verranno ospitati i padiglioni internazionali, il sito Expo si comporr\u00e0 anche delle seguenti strutture espositive:\nPartecipanti.\nPadiglioni nazionali.\nI padiglioni espositivi dei Paesi partecipanti occuparono la parte preponderante dell'area Expo per circa 71.700\u00a0m2. All'interno della zona dedicata ai padiglioni venne costruita una torre d'osservazione che dava la possibilit\u00e0 di avere una visuale completa del sito. Nella stessa area furono costruiti:\nI padiglioni furono organizzati secondo la localizzazione geografica del Paese espositore, ovvero rispetto all'Oceano sul quale si affaccia il Paese. Per gli Stati che non si affacciano su alcun mare vennero ospitati in una zona apposita. Si crearono cos\u00ec quattro blocchi:\nPartecipazione italiana.\nLa partecipazione italiana alla Expo 2012 di Yeosu \u00e8 stata autorizzata con la pubblicazione nella Gazzetta Ufficiale n. 182 del 6 agosto 2010 decreto-legge 5 agosto 2010, n. 125.\nCommissario generale di Governo per Expo 2012 \u00e8 stato nominato l'ambasciatore Claudio Moreno.\nIl 27 ottobre 2010 anche l'Italia \u00e8 ufficialmente entrata nell'elenco dei paesi partecipanti.\nVisitatori.\nBiglietti.\nLa tabella di seguito riassume tipologia e prezzo dei biglietti di ingresso per Expo 2012.\nSono stati istituiti degli speciali sconti di pre-vendita, validi esclusivamente per biglietti di tipo \"Giornaliero standard\", \"Peak day\" (per i giorni per cui \u00e8 prevista massima affluenza), \"Due Giorni\" e \"Tre Giorni\":\nImmagine della Expo.\nLogo.\nIl logo della Expo 2012 \u00e8 formato da tre elementi colorati che vogliono simboleggiare:\nI tre elementi sono divisi da una sottile onda bianca che rimanda alle onde dell'oceano e tutto l'insieme forma un cerchio perfetto che vuole avere il significato di armonia fra uomo, esseri viventi, mare e natura.\nMascotte.\nLe mascotte di Expo 2012 si chiamano \"Yeony\" e \"Suny\" e sono personificazioni del plancton. Il primo \u00e8 un personaggio maschile di colore blu, che vuole simboleggiare l'acqua e l'oceano; la seconda \u00e8 una femmina, di colore rosso, che simboleggia gli organismi viventi sulla terra. I loro nomi derivano dallo stesso nome della citt\u00e0 che ospita la manifestazione, dove \"yeo\" significa \"bello\" e \"su\" significa \"acqua\".\nLe mascotte che vennero create in un primo momento per la Expo 2012 si chiamavano \"Yeosulang\" e \"Badalang\". Erano due personaggi coloratissimi perch\u00e9 vogliono riferirsi alla diversit\u00e0 di creature nell'ecosistema e di culture nel Mondo. La forma irregolare del personaggio principale, Yeosulang, invece, simboleggia la linea costiera della regione i Yeosu. La sua forma a stella vuole simboleggiare il dinamismo coreano e l'aspirazione a essere un Paese \"di mare\", mentre la simpatica conchiglietta Badalang \u00e8 lo spirito caldo e accogliente dei coreani.\nInno.\nLa canzone ufficiale della manifestazione \u00e8 \"Memories of the Sea\" interpretata da IU.\nPost Expo.\nPer l'utilizzo a fine manifestazione \u00e8 stato presentato un piano approfondito di utilizzo delle strutture e di rivitalizzazione della citt\u00e0 di Yeosu, che prevede il proseguimento delle attivit\u00e0 di ricerca marina e delle organizzazioni presenti alla Expo. Rimarr\u00e0 inoltre attivo l'acquario.\nSelezione della citt\u00e0 organizzatrice.\nPer l'Esposizione Internazionale del 2012 avevano presentato domanda presso l'Ufficio Internazionale delle Esposizioni (BIE) anche le seguenti citt\u00e0, con relativi temi proposti:\nLa decisione finale venne presa dal BIE durante la 142\u00aa Assemblea generale del 26 novembre 2007. Essendo tre le citt\u00e0 in lizza, per essere eletta al primo turno una proposta avrebbe dovuto ricevere i due terzi dei 140 voti totali (pari al numero di Stati membri del BIE); \u00e8 stato necessario ricorrere alla seconda votazione in quanto ci\u00f2 non \u00e8 avvenuto. Il riassunto delle votazioni \u00e8 presentato in tabella."}
{"id": "1108302", "revid": "1073227", "url": "https://it.wikipedia.org/wiki?curid=1108302", "title": "Lucy in the sky with diamonds", "text": ""}
{"id": "1108310", "revid": "93745225", "url": "https://it.wikipedia.org/wiki?curid=1108310", "title": "Donna che si asciuga il collo", "text": "Donna che si asciuga il collo \u00e8 un pastello del pittore francese Edgar Degas, realizzato nel 1895-1898 e conservato al Mus\u00e9e d'Orsay di Parigi.\nDescrizione.\nIl dipinto si inserisce nel vasto \"corpus\" di pastelli degassiani raffiguranti nudi femminili e riproduce per l'appunto una donna che si asciuga il collo dopo la toeletta e, che per portare a compimento questo gesto, assume un atteggiamento corporeo che, stando alla codificazione estetica promossa dall'Accademia, sarebbe risultato inopportuno per un nudo. Per una fruizione ottimale dell'opera, in ogni caso, \u00e8 indispensabile fare ricorso al commento che il letterato simbolista Joris-Karl Huysmans diede dei nudi di Degas:\nHuysmans, infatti, traccia una descrizione magistrale dell'ambivalenza con cui Degas si rapportava ai nudi: come osservato dalla critica Giovanna Rocchi, \u00abda una parte vi \u00e8 un occhio impietoso che denuda le miserie del corpo umano, dall'altra il tocco raffinato dell'artista di genio, che glorifica la miseria della carne con la bellezza dell'interpretazione\u00bb.\nCollegamenti esterni.\nMus\u00e9e d'Orsay \u2013 Sito Ufficiale"}
{"id": "1108312", "revid": "287204", "url": "https://it.wikipedia.org/wiki?curid=1108312", "title": "Giovane donna assopita", "text": "La Giovane donna assopita \u00e8 un dipinto a olio su tela (87,6x76,5\u00a0cm) di Jan Vermeer, databile al 1657 circa e conservato nel Metropolitan Museum of Art di New York. \u00c8 firmato in alto a sinistra \"IV Meer\".\nStoria.\nNei dubbi attributivi che coinvolgono le prime opere di Vermeer, la \"Giovane assopita\" \u00e8 considerata il primo dato pressoch\u00e9 certo. \u00c8 infatti quasi certamente il dipinto descritto come \"Ragazza ubriaca addormentata a una tavola\" nel catalogo dell'asta Dissius (Amsterdam, 16 maggio 1696) in cui pass\u00f2 la maggior parte delle opere conosciute dell'artista. Associata al n. 8, la tela venne venduta per 62 fiorini.\nFinita in Francia, nel corso del XIX pass\u00f2 per varie collezioni. Nel 1907-1909 fu acquistata da Benjamin Altman e portata a New York, dove fu poi donata al museo, con lascito testamentario, nel 1913.\nLa datazione si basa su confronti stilistici con opere di Nicolaes Maes: la \"Serva addormentata\" della National Gallery di Londra, datata 1655 e con una figura molto simile, speculare, e la \"Vecchia appisolata\" nei Mus\u00e9es des Beaux-Arts di Bruxelles, dall'iconografia simile. \u00c8 possibile che tra i due artisti, attivi a Delft fin dal 1653, possano esserci stati scambi di idee e motivi.\nStoria e descrizione.\nCostituisce la prima di una serie di opere che Vermeer dedicher\u00e0 agli interni borghesi, popolati di figure femminili atte a svolgere le pi\u00f9 diverse mansioni: dalla lettura all'esecuzione di brani musicali o semplicemente in posa all'interno delle loro abitazioni, pi\u00f9 raramente mentre svolgono veri e propri lavori.\nIl soggetto in questo caso \u00e8 una donna, certamente una domestica, che si \u00e8 addormentata, forse dopo aver bevuto del vino dalla brocca in primo piano (un oggetto che si ritrova in altri dipinti di Vermeer) attraverso il bicchiere di cristallo posato vicino. Un secondo bevitore assente deve aver usato il bicchiere capovolto vicino alla brocca. Se questa lettura \u00e8 corretta, il dipinto potrebbe sottintendere un richiamo moraleggiante alla temperanza e alla moderazione.\nLa ragazza, posta a met\u00e0 della stanza, appoggia la testa al polso col gomito puntellato su un tavolo coperto da un tappeto orientale in lana: si tratta di una posa tipica delle rappresentazioni della Melanconia, forse dovuta a una delusione amorosa, ma vi \u00e8 stata letta anche un'allegoria della pigrizia. In primo piano il tavolo prosegue, ma la composizione \u00e8 movimentata dal sollevarsi di un lembo del tappeto, vicino a una notevole natura morta con la citata brocca e bicchiere, un telo e un bacile in ceramica di Delft con frutta. Accanto sta una sedia elegantemente foderata in cuoio, intagliata e borchiata (quella su cui sta seduta la donna \u00e8 invece foderata di velluto rosso). Gli oggetti in primo piano non sono in rapporti coerenti con la protagonista a met\u00e0 piano, denunciando un certo impaccio prospettico .\nSulla parete a met\u00e0 si vedono appesi una carta (probabilmente un lembo di carta geografica), un telo (uno strofinaccio?) e un dipinto in cui si riconosce una maschera appoggiata in terra, che richiama le allegorie del sonno, ma anche dell'amore, ispirate all'arte italiana. Probabilmente si tratta dell\"Amorino\" che compare anche nella \"Donna in piedi alla spinetta\", che potrebbe rafforzare l'idea del tema amoroso della tela. Dietro la donna una porta dischiusa rivela un corridoio e un'altra stanza, ben rischiarata dalla luce, con un tavolino, uno specchio appeso e una finestra. Qui, rivelano le radiografie, era stata inizialmente prevista la figura di un uomo, poi eliminata.\nL'abbigliamento della donna, con la cuffia scesa sulle spalle, \u00e8 tipico delle domestiche, sebbene il dettaglio dei costosi orecchini di perla sia incongruente: furono forse inseriti per dare un vivido tocco di luce al volto.\nIl taglio obliquo e profondo, che si pu\u00f2 trovare anche nelle opere di Pieter de Hooch e Nicolaes Maes, mostra qualche incertezza prospettica, soprattutto tra tavolo e sedia in primo piano, che sarebbe indizio di una fattura giovanile, assieme ai numerosi pentimenti visibili attraverso le radiografie."}
{"id": "1108313", "revid": "588089", "url": "https://it.wikipedia.org/wiki?curid=1108313", "title": "Giuditta e Oloferne (Caravaggio)", "text": "Giuditta e Oloferne \u00e8 un dipinto a olio su tela (145x195 cm) realizzato nel 1597 circa dal pittore italiano Caravaggio.\nStoria e descrizione.\nIl dipinto, conservato nella Galleria nazionale di arte antica di Roma, fu commissionato dal banchiere Ottavio Costa, che lo raccomand\u00f2 caldamente ai suoi eredi nel suo testamento. In questo quadro Caravaggio rappresenta l'episodio biblico della decapitazione del condottiero assiro Oloferne da parte della vedova ebrea Giuditta, che voleva salvare il proprio popolo dalla dominazione straniera. Giuditta \u00e8 raffigurata intenta a decapitare Oloferne con una scimitarra, mentre alla scena assiste la vecchia serva, Abra, che sorregge con le mani il drappo contenente il cesto nel quale va conservata la testa.\nNel ruolo di Giuditta venne raffigurata forse la cortigiana Fillide Melandroni, amica dell'artista. Studi recenti, invece, propongono convincentemente come modella della Giuditta la cortigiana romana Maddalena Antognetti.\nNon ci sono molti elementi che contribuiscono a rendere nota l'ambientazione della scena, lo sfondo \u00e8 scuro, \u00e8 presente un panneggio rosso in alto a sinistra e una parte minima del letto su cui giace Oloferne. Caravaggio \u00e8 rimasto fedele al clima dell'episodio biblico, facendo decapitare il generale con una daga mediorientale, ma ha anche attualizzato la scena, poich\u00e9 l'abbigliamento di Giuditta \u00e8 quello tipico delle donne a lui contemporanee; \u00e8 possibile che il pittore si sia anche ispirato ad ambientazioni sacre di tipo teatrale rappresentate a Roma e comunque il pittore, ricevute commissioni pi\u00f9 importanti e passato da una visione statica ad una dinamica, come ad un aspetto pi\u00f9 drammatico della scena, accentuata dal fondo nero e dalla luce che rivela i contrasti dei volti e gli stati dell'animo, doveva aver certamente ripreso considerazioni sugli affetti ed i moti d'animo di ascendenza leonardiana diffusi dal lombardo Giovan Paolo Lomazzo e gli studi sulla fisiognomica e la gestualit\u00e0, che stavano tanto alla base del teatro quanto della stessa pittura.\nIl pittore fissa l'acme emotiva nell'immagine di Oloferne: lo sguardo vitreo farebbe supporre che sia gi\u00e0 morto, ma lo spasmo e la tensione dei muscoli indurrebbero a pensare il contrario. Giuditta, invece, sembra adempiere al suo compito con molta riluttanza: le braccia sono tese, come se la donna volesse allontanarsi il pi\u00f9 possibile dal corpo di Oloferne, e il suo volto \u00e8 contratto in un'espressione mista di fatica e orrore. Accanto a Giuditta, Caravaggio ha inserito una serva molto vecchia e brutta, come simbolico contraltare alla bellezza e alla giovinezza della vedova. In questo modo l'autore sottolinea (con un artificio artistico legato alla fisiognomica, caro anche a Leonardo) le differenze tra le due figure e fa risaltare maggiormente la prima, che incarna grandi valori morali.\nInfatti, la poca credibilit\u00e0 di Giuditta come vedova e la tensione fisica minima con cui ella, turbata, taglia la testa ad Oloferne, confermano il forte valore simbolico di tale rappresentazione, diversamente, per esempio, dal dipinto di Artemisia Gentileschi, con il medesimo soggetto, dove l'azione \u00e8 pi\u00f9 mossa, \u00e8 una vera lotta fra i due sessi, risolta dalla grande pittrice in senso pi\u00f9 personalistico (venne stuprata da un amico del padre). Infatti Giuditta, presentata come simbolo di salvezza che Dio offre al popolo ebraico, assurge anche a simbolo della Chiesa stessa e del suo ruolo salvifico, ulteriormente testimoniato dal colore bianco della camicia della donna, che evoca la purezza. Tuttavia non va ignorato, sempre in senso simbolico sia il fatto che il volto di Oloferne \u00e8 un possibile ritratto del pittore, sia l'interpretazione in chiave simbolico-psicologica, in cui l'orrore e l'urlo di spavento e di dolore del generale, sono una rappresentazione, appunto simbolica, della paura e della castrazione, che la decapitazione (spesso presente nell'opera del Caravaggio) evoca in modo drammatico.\nDall'analisi radiografica si pu\u00f2 evincere che in una prima raffigurazione Giuditta era a seni nudi, ma non \u00e8 chiaro se Caravaggio abbia voluto seguire una tradizione iconografica che vedeva nella nudit\u00e0 un senso di eroismo e di purezza connesso con il sacro (Giuditta nuda \u00e8 presente in statuine, come quella di alabastro di Konrad Meit del 1525, o in disegni come quello di Hans Sebald Beham del 1547) oppure abbia voluto accentuare, in questo modo il carattere provocante, seducente dell'eroina; aspetto che resta, peraltro anche dopo la raffigurazione del corpetto coprente, probabilmente per cause d'ordine morale e di autocensura, che, mostra comunque, in trasparenza, il seno dell'eroina, sudato per lo sforzo messo nell'azione violenta, risultando cos\u00ec ancora pi\u00f9 seducente.\nSi dice che Caravaggio abbia dipinto il quadro pensando alla storia di Beatrice Cenci che, insieme alla matrigna e al fratello, uccisero il padre, dopo averlo addormentato con l'oppio. Anche per questa ragione la tela \u00e8 stata ritenuta dipinta nel 1599 circa (anno in cui Beatrice fu giustiziata). Tuttavia \u00e8 possibile legarne la commissione a una ricevuta di pagamento, da parte di Ottavio Costa a Caravaggio per un quadro in fase di realizzazione, datata 21 maggio 1602 e conservata presso l'Archivio di Stato di Siena.\nLa presunta seconda tela di \"Giuditta e Oloferne\".\nNel 2014 un quadro (144x173,5 cm), raffigurante un'altra versione del dipinto e ottimamente conservato, \u00e8 stato ritrovato nel soffitto di un'antica abitazione a Tolosa, nascosta dentro un'intercapedine, durante i lavori per una perdita d'acqua. Il quadro appartiene ai discendenti di un ufficiale napoleonico ed \u00e8 stato presentato alla stampa il 12 aprile 2016. Secondo Eric Turquin, l'opera, in attesa di ulteriori esami, potrebbe esser stata realizzata tra il 1600 e il 1610. Si tratterebbe della seconda \"Giuditta e Oloferne\", composta da Caravaggio a Napoli, scomparsa nel corso del XVII secolo. Del dipinto finora creduto perduto esiste una copia datata 1607 - conservata a Napoli a Palazzo Zevallos e appartenente alla Collezione d'arte del Banco di Napoli - realizzata da Louis Finson. Il pittore fiammingo trascorse alcuni anni in Italia e risiedette a Napoli nel corso del 1604; la \"Giuditta e Oloferne\" di Caravaggio sarebbe citata pure nel testamento del fiammingo. La paternit\u00e0 di questo quadro, acquistato nel 2019 da un collezionista statunitense, \u00e8 tuttavia discussa, poich\u00e9 molti critici rifiutano di accreditarla a Caravaggio."}
