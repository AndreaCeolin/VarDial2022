{"id": "1118611", "revid": "729019", "url": "https://it.wikipedia.org/wiki?curid=1118611", "title": "Luigi I Gonzaga", "text": "Biografia.\nUomo abilissimo militarmente e di ampie vedute, ricchissimo, era figlio di Guido (chiamato anche Corrado) (m. 1318) e di Estrambina, figlia di Strambino, dei conti San Martino di Strambino; era nipote di Antonio (m. 1283). Il suo nome compare per la prima volta nel 1312 in un rogito per acquisto di terreni a Palidano di Gonzaga e successivamente a Buscoldo, Carz\u00e9dole e Volta Mantovana. Nel 1313 venne nominato podest\u00e0 di Modena da Rinaldo (Passerino) dei Bonacolsi, nel 1318 fu podest\u00e0 di Mantova e nel 1319 di Parma.\nI Gonzaga al potere.\nCon l'appoggio del ghibellino Cangrande I della Scala, che aveva mire sulla citt\u00e0 e che gli forn\u00ec fanti e cavalleria, contando sull'appoggio del genero Guglielmo Azzone Castelbarco, riusc\u00ec a spodestare Rinaldo Bonacolsi, il 16 agosto 1328, e a subentrargli quale capitano generale, con diritto di nominare il proprio successore. Il 25 agosto 1328 venne acclamato capitano generale del Comune e del popolo di Mantova. L'11 novembre 1329, per la sua devozione all'Impero, fu nominato vicario imperiale da Ludovico il Bavaro. Nel 1331 entr\u00f2 nella lega di Castelbaldo contro Giovanni I di Boemia e nel 1335 divenne signore di Reggio.\nA sancire la sua fede ghibellina fu in questo periodo che Luigi mut\u00f2 lo stemma primitivo della famiglia, costituito da \"tre montoni d'argento, cornati e squillati d'oro in campo nero\" nello stemma a \"tre fasce nere in campo d'oro\" (i colori politici dei ghibellini), che rimase sempre nello scudo della famiglia Gonzaga.\nNel 1337 i Gonzaga, assieme a Venezia, Milano, Ferrara e Firenze, aderirono alla lega antiscaligera contro i signori di Verona. Un decennio dopo non ricambiarono per\u00f2 il favore alla dinastia veronese: Mastino II della Scala, si alle\u00f2 all'usurpatore Lodrisio Visconti, contro i due fratelli ed il nipote di quest'ultimo, rispettivamente Luchino, Giovanni ed Azzone, Signori di Milano; Ludovico partecip\u00f2 inviando milizie in appoggio all'esercito ambrosiano, vincitore nella Battaglia di Parabiago (21 febbraio 1339).\nNel 1342 and\u00f2 in soccorso dei pisani contro i fiorentini e nel 1349 accolse Francesco Petrarca, in visita alla tomba di Virgilio. Combatt\u00e9 contro Bernab\u00f2 Visconti che per mesi prese d'assedio Castiglione, possedimento di confine dei Gonzaga. \u00c8 di questo periodo la realizzazione del serraglio mantovano, opera di difesa dei confini gonzagheschi ad ovest.\nMor\u00ec a Mantova nel 1360 a 92 anni e fu sepolto nella cattedrale di San Pietro. Il suo sarcofago venne distrutto nel Cinquecento, durante i lavori di sistemazione della chiesa.\nIl suo motto fu:\n con riferimento forse ai Templari che, sfuggiti al rogo, trovarono riparo nel mantovano.\nDiscendenza.\nEbbe tre mogli e numerosi figli.\nDa Richilda Ramberti (o Richelda/Richilde Ramberti) (1269-1319) di Ferrara, soprannominata \"Brescianina\" perch\u00e9 nativa di Brescia, sposata nel 1312, nacquero:\nDa Caterina Malatesta (1275-?), figlia di Pandolfo I Malatesta, nacquero:\nDa Giovanna Novella Malaspina (o Francesca), figlia di Spinetta Malaspina, sposata nel 1340, nacquero:\nLuigi Gonzaga ebbe anche tre figli naturali: Costanza, Bartolomeo e ancora Costanza."}
{"id": "1118614", "revid": "466539", "url": "https://it.wikipedia.org/wiki?curid=1118614", "title": "Osvaldo Ardiles", "text": "Fu campione del mondo nel 1978 con la Nazionale argentina.\nCarriera.\nGiocatore.\nDotato di ottima tecnica individuale accompagnata da un'ampia visione di gioco, brevilineo e agile, risultava imprevedibile per avversari e spettatori. Il suo gioco viveva di fiammate e spesso metteva in condizione i compagni di squadra di concludere a rete, principalmente come \"terzo uomo\", quindi non fornendo l'assist finale per il marcatore ma creando l'occasione per la conclusione in porta.\nClub.\nInizia la sua carriera nel Instituto Atl\u00e9tico Central C\u00f3rdoba, giocando poi per il Belgrano de C\u00f3rdoba e l'Hurac\u00e1n. Dopo aver vinto il , si trasferisce al Tottenham Hotspur, in Inghilterra, vincendo due FA Cup e una Coppa UEFA. Rimane con gli \"Spurs\" fino al 1982 quando, a causa del conflitto nelle Falkland tra Inghilterra e Argentina, viene girato in prestito al Paris Saint-Germain in Francia.\nTornato a fine stagione al Tottenham, ci rimane fino al 1988. Dopo brevi apparizioni nel Blackburn Rovers e nel Queens Park Rangers, nel 1989 \"Ossie\" approda allo Swindon Town, cominciando la sua carriera di allenatore.\nNazionale.\nVanta 52 presenze e 8 gol con la maglia della Nazionale argentina, con la quale ha partecipato al campionato mondiale 1978 (vincendolo) e al , nel quale si nota per il curioso fatto di essere uno dei pochi calciatori della storia ad aver indossato la maglia numero 1 pur non essendo un portiere (la numerazione della nazionale argentina era stata assegnata per ordine alfabetico).\nAllenatore.\nInizia la carriera da allenatore nel 1989 nello Swindon Town, in Second Division, ricoprendo il ruolo di allenatore-giocatore. Qui, stravolgendo sostanzialmente il tipo di gioco fino ad allora adottato, porta la squadra a conquistare la promozione sul campo.\nSi riveler\u00e0 una promozione inutile visto che i problemi economici della squadra costringono la federazione a revocarla. Nella stagione successiva lo Swindon Town, costretto a vendere i pezzi migliori per non fallire, non solo non ripete l'impresa ma si ritrova addirittura a lottare per non retrocedere. A stagione ancora in corso il Newcastle United offre ad Ardiles la possibilit\u00e0 di allenare la squadra. Lui non si fa pregare e lascia Swindon per allenare la squadra bianconera.\nLe cose, per\u00f2, non vanno cos\u00ec bene per \"Ossie\" e, quando Kevin Keegan prende il suo posto nel febbraio 1992, la squadra si trova al penultimo posto della Second Division. Pochi mesi dopo (giugno 1992) Ardiles prende in mano il West Bromwich Albion in Third Division, portandolo a vincere i play-off e, quindi, alla promozione in Second Division.\nNel frattempo il Tottenham Hotspur vince la Second Division e si ritrova in Premier League. La dirigenza contatta Ardiles per affidargli la panchina nella speranza che ripeta quanto fatto come giocatore con la maglia degli \"Spurs\". Ardiles accetta e convince la dirigenza a mettere sotto contratto il tedesco J\u00fcrgen Klinsmann e la coppia rumena Gheorghe Popescu e Ilie Dumitrescu. Nessuno di loro dimostra quell'anno di essere all'altezza della loro fama e, nell'ottobre del 1994, il Tottenham decide di cambiare allenatore.\nArdiles lascia l'Inghilterra e approda al Guadalajara in Messico. L'anno successivo fa la conoscenza della J-League alla guida dello Shimizu S-Pulse. Nel 2000, dopo una breve apparizione sulla panchina della , ritorna nel Paese del Sol Levante per allenare lo Yokohama Marinos. Nel 2001 allena la squadra saudita dell'Al-Ittihad per poi tornare in patria alla guida del Racing Club. Nel 2003 fa la sua terza apparizione nella J-League, stavolta alla guida del Tokyo Verdy, con cui vince una Coppa dell'Imperatore nel 2004. Nel 2006 allena il Beitar Gerusalemme ma viene esonerato nell'ottobre dello stesso anno.\nEsperienza da attore.\nNella sua vita non \u00e8 mancata nemmeno una parte da attore. Fu quando John Huston lo diresse nel 1981, insieme ad altri calciatori famosi come Pel\u00e9, John Wark, Bobby Moore e attori professionisti come Sylvester Stallone, Michael Caine e Max von Sydow nel film \"Fuga per la vittoria\", storia di un incontro di calcio tra alleati e tedeschi sullo sfondo della Francia occupata dal Terzo Reich. Nel film recit\u00f2 la parte di un calciatore militare francese prigioniero dei tedeschi."}
{"id": "1118615", "revid": "287204", "url": "https://it.wikipedia.org/wiki?curid=1118615", "title": "Record of Lodoss War", "text": " anche conosciuto come Cronache della guerra di Lodoss, \u00e8 un universo fantasy ideato dallo scrittore giapponese Ry\u014d Mizuno e composto di romanzi, manga, serie animate e videogiochi.\n Il racconto fu pubblicato sulla rivista giapponese per computer \"Comptiq\" dal 1986.\nQuesta tipologia di messa in prosa dei diari di gioco venne ribattezzata \"replay\" (simili alle light novel) e precedette i romanzi che lo stesso Mizuno scrisse per la casa editrice Kadokawa Shoten a partire dal 1988.\nIn Italia l'universo della guerra di Lodoss \u00e8 conosciuto in particolare per la prima serie animata (OAV) del 1990.\nOrigini.\n\"Record of Lodoss War\" \u00e8 stata creata nel 1986 dal Group SNE come serie di \"replay\" basato su alcune partite di \"Dungeons &amp; Dragons\" e serializzati nella rivista giapponese \"Comptiq\". I \"replay\" non sono dei racconti ma delle semplici trascrizioni di alcune sessioni di un gioco di ruolo. I \"replay\" hanno dimostrato di essere molto apprezzati anche da coloro che non hanno mai preso parte ad un gioco di ruolo, ma sono fans delle fiction fantasy. Simili alle light novel, molti personaggi e molte storie di questi \"replay\" sono diventati cos\u00ec popolari da ispirare intorno a loro un vero e proprio franchise.\nLa popolarit\u00e0 dei replay di \"Record of Lodoss War\" fu tale, da indurre il dungeon master Ry\u014d Mizuno a realizzare alcuni romanzi a partire dal 1988, che rappresentano fra i primi esempi di letteratura fantasy di stampo occidentale realizzati in Giappone..\nQuando la serie di replay legati a \"Lodoss War\" divenne una trilogia, il Group SNE decise di staccarsi dalle regole di \"Dungeons &amp; Dragons\" a cui era stato legato sino a quel momento, e cre\u00f2 il proprio gioco di ruolo intitolato \"Record of Lodoss War Companion\", e pubblicato nel 1989. Tutti e tre i volumi dei replay furono eventualmente ripubblicati dalla Kadokawa Shoten dal 1989 al 1991:\nL'ultimo volume del racconto di Mizuno fu pubblicato dalla Kadokawa Shoten nel 1993, e fu seguito da due raccolte di brevi storie nel 1995:\nIl primo volume rappresenta le basi per i primi otto episodi della serie OVA \"Record of Lodoss War\", oltre che per la serie manga \"Record of Lodoss War: The Grey Witch \". Il secondo volume fu anche adattato in un manga ed in quattro CD radio drama. Gli ultimi cinque episodi della serie OVA sono vagamente ispirati alla storia raccontata dal terzo e dal quarto volume e, essendo arrivati al punto in cui all'epoca era giunta la pubblicazione, hanno un finale originale realizzato appositamente per concludere la serie. La serie televisiva \"Record of Lodoss War: Chronicles of the Heroic Knight\" \u00e8 invece un adattamento fedele dei volumi che vanno dal terzo al settimo. La prima collezione di racconti brevi pubblicati con il titolo \"High Elf Forest: Deedlit Story\" sono invece serviti come base per il manga \"Record of Lodoss War: Deedlit's Tale\".\nSuccessivamente Mizuno riprese in mano la storia e scrisse una nuova serie di romanzi: un prequel intitolato (dal 1994 al 2002) ed un sequel intitolato (dal 1998 al 2006), il primo dei quali \u00e8 stato adattato nella serie manga \"Record of Lodoss War: The Lady of Pharis\".\nTrama.\nCronologia.\nLa cronologia qui di seguito riguarda gli eventi occorsi originariamente nella serie di Record of Lodoss War, derivata quindi dai vari replays e dai manga. Il passaggio del tempo \u00e8 misurato in NCR (Nuovo calendario reale), usato nel continente di Alecrast.\nPersonaggi.\nLe light novel (e gli anime ed i manga da esse derivati) \"Record of Lodoss War\" ruotano intorno alle avventure di un giovane chiamato Parn, figlio di un cavaliere disonorato. Ci\u00f2 che spinge le sue azioni in parte \u00e8 proprio il desiderio di scoprire cosa accadde a suo padre, e conseguentemente ripristinate l'onore della propria famiglia. A dispetto della sua inesperienza, Parn \u00e8 considerato un leader, e viene accompagnato nelle sue avventure dal fedele amico di infanzia Etoh, dal suo consigliere ed amico Slayn, e dal suo mentore Ghim. Nel corso della storia si unisce al gruppo l'elfa Deedlit, di cui si innamorer\u00e0 Parn. Nel corso della vicenda il gruppo di eroi dovr\u00e0 affrontare numerosi avversari e si vedr\u00e0 spesso aiutato da alcuni nuovi alleati.\nAdattamenti.\nSegue l'elenco delle opere legate all'universo della guerra di Lodoss."}
{"id": "1118617", "revid": "767487", "url": "https://it.wikipedia.org/wiki?curid=1118617", "title": "Pops Foster", "text": "Fu uno dei primi grandi contrabbassisti del jazz. Suonava anche tromba e tuba e partecip\u00f2 allo sviluppo del jazz di New Orleans fin dal 1906.\nNegli anni venti suon\u00f2 con Fate Marable, Kid Ory e King Oliver. Nel 1928 emigr\u00f2 a New York, dove si un\u00ec a Luis Russell, un importante \"bandleader\", la cui big band era una sorta di anello di congiunzione tra stile \"hot\" e lo swing degli anni trenta.\nFu membro dell'orchestra di Russell fino al 1940. In seguito partecip\u00f2 a incisioni del revival del jazz tradizionale con Sidney Bechet, Mezz Mezzrow, Earl Hines e Elmer Snowden."}
{"id": "1118620", "revid": "484362", "url": "https://it.wikipedia.org/wiki?curid=1118620", "title": "Giovanni di Cappadocia", "text": "Fu il prefetto del pretorio d'Oriente dell'imperatore Giustiniano I e tradizionalmente lo si inserisce nella commissione per la stesura del Codice giustinianeo, anche se probabilmente si tratt\u00f2 di un caso di omonimia.\nBiografia.\nOriginario di Cesarea in Cappadocia, Giovanni riusc\u00ec a compiere una rapida carriera nell'amministrazione dell'Impero bizantino, sebbene non possedesse una educazione ai classici n\u00e9 parlasse correttamente il latino, due condizioni apparentemente indispensabili. Aveva per\u00f2, come ammette lo stesso Procopio, delle grandi capacit\u00e0 che gli permisero di assumere una posizione molto prestigiosa, venendo nominato prefetto del pretorio:\nInizialmente era uno \"scriniarius\" al servizio del \"magister militum\"; successivamente Giustiniano gli diede incarichi finanziari, accorgendosi della sua abilit\u00e0 nel migliorare le finanze dello stato. L'ascesa di Giovanni fu rapida: dapprima fu elevato al rango di \"illustre\", nel 528 partecip\u00f2 alla raccolta di leggi voluta da Giustiniano, il \"Codice Giustiniano\", mentre nel 531 divenne prefetto del pretorio.\nL'operato di Giovanni permise a Giustiniano di avere i fondi per le sue campagne militari di riconquista, ma crearono all'efficiente prefetto diversi nemici: lo storico Procopio di Cesarea ne d\u00e0 un ritratto negativo, Giovanni Lido lo ritiene responsabile di purghe nell'amministrazione. La popolazione di Costantinopoli ne richiese la rimozione a Giustiniano in occasione della Rivolta di Nika (532): l'imperatore acconsent\u00ec per cercare di sedare la ribellione, ma poi nell'ottobre dello stesso anno Giovanni era di nuovo al suo posto. Nel 533 os\u00f2 persino opporsi al progetto di un attacco contro il Regno dei Vandali in Africa, malgrado il parere favorevole di Giustiniano. Nel tentativo di ridurre il costo della spedizione contro i Vandali, Giovanni non fece cuocere bene il pane destinato ai soldati, per risparmiare; di conseguenza molti soldati si sentirono male a causa del pane mangiato e il generalissimo Belisario fu costretto a buttare il pane e a requisirne altro durante il tragitto. Nel 535 divenne console onorario e nel 538 fu console.\nDurante la propria amministrazione Giovanni si arricch\u00ec enormemente, a spese dei sudditi. La necessit\u00e0 di finanziare le guerre di Giustiniano lo port\u00f2 ad alzare in modo eccessivo le tasse, portando, secondo alcune fonti, alla rovina di intere famiglie, non in grado di pagare le tasse richieste; secondo Giovanni Lido l'aumento di disoccupati nella capitale, causa della politica fiscale di Giovanni di Cappadocia, avrebbe portato alla rivolta di Nika, ma il resoconto contiene incongruenze cronologiche (si citano i \"quaesitor\", carica per\u00f2 istituita dopo la rivolta di Nika). Inoltre, ordin\u00f2 che tutti i documenti fossero scritti in greco, portando per\u00f2 a un caos amministrativo (secondo Giovanni Lido), in quanto i documenti vennero emanati sempre pi\u00f9 irregolarmente e senza il corretto controllo. Inoltre venne accusato di aver alzato le tasse in Cilicia, ritornando a Costantinopoli pi\u00f9 ricco. Per economizzare, inoltre, tagli\u00f2 sul \"cursus publicus\".\nL'imperatrice Teodora gli era per\u00f2 ostile, sembra perch\u00e9 Giovanni fece gravi accuse contro di lei di fronte al marito, e, nel 541, organizz\u00f2 un complotto che lo fece cadere in disgrazia, sebbene Giovanni mantenesse i propri beni. Procopio narra che Antonina, moglie di Belisario, si finse amica di Eufemia, figlia unica di Giovanni di Cappadocia, e un giorno, trovandosi sola con lei in camera, Antonina le confid\u00f2 l'insoddisfazione per il fatto che Belisario, dopo avere ampliato l'Imperio romano, non trovasse da parte di Giustiniano che ingratitudine; Eufemia, udito questo disse: \"perdonatemi, o carissima: di questi mali tutta \u00e8 di voi altri la colpa, non volendovi prevalere delle forze dell'imperio mentre pur le avete in vostre mani\". Antonina rispose: \"noi altri, figliuola mia, non possiamo intraprendere al di fuori alcuna cosa, n\u00e9 tentar novit\u00e0 all'esercito, quando nell'interno non abbiamo chi ci dia mano. Ma se tuo padre volesse intendersi con noi, facilissimamente, volendolo Dio, otterremmo l'intento\". Ci\u00f2 udito, Eufemia comunic\u00f2 tutto al padre. Giovanni accett\u00f2 e disse alla figlia di procurarle un appuntamento con Antonina per il giorno dopo. Antonina, per allontanarlo da ogni sospetto di frode, disse che per ora l'appuntamento non era possibile, perch\u00e9 avrebbe rischiato di dare dell'occhio, con il rischio di scoperta dell'intrigo. Propose quindi a Giovanni di incontrarsi nel palazzo suburbano di Belisario, detto il Rufiniano, dove avrebbero concertato insieme quanto occorreva, in un giorno prestabilito. Giovanni accett\u00f2, ma Antonina, che voleva la sua caduta in disgrazia, inform\u00f2 di tutto Teodora. Il giorno fissato, Antonina e Giovanni si incontrarono nottetempo al Rufiniano, con l'intento di macchinare la detronizzazione di Giustiniano; Teodora, per\u00f2, dopo aver comunicato a Giustiniano l'intento di Giovanni, mand\u00f2 al Rofiniano con forte drappello di soldati l'eunuco Narsete e Marcello, prefetto delle guardie palatine, con ordine di ascoltare di nascosto l'incontro tra Giovanni e Antonina, e, una volta accertatesi delle cattive intenzioni di Giovanni, di ucciderlo. Procopio narra che l'Imperatore aveva inviato a Giovanni un suo famigliare, il quale lo dissuadesse dal clandestino abboccamento con Antonina, ma Giovanni non diede ascolto all'avvertimento, e a mezzanotte incontr\u00f2 Antonina. Narsete e Marcello, ascoltata nascosto la conversazione, una volta udito che Giovanni incautamente prometteva l'opera sua per rovesciare dal trono l'Augusto, confermando la promessa con gravissimi giuramenti, gli avventarono su di lui, causando la reazione delle guardie del corpo di Giovanni, una delle quali fer\u00ec Marcello, permettendo a Giovanni di fuggire. Privato della prefettura, venne costretto controvoglia a farsi sacerdote, prendendo il nome di Pietro, non volendo per\u00f2 in alcuna maniera esercitare le funzioni dell'ordine sacerdotale, onde non precludersi la possibilit\u00e0 di riottenere una carica civile importante. Venne privato dei propri beni, ma una piccola parte gli fu restituita da Giustiniano. Poco tempo dopo, tuttavia Eusebio, vescovo di Cizico, venne ucciso in mezzo al foro di Cizico, e a causa dell'odio tra Giovanni ed Eusebio, sorse il sospetto che Giovanni fosse coinvolto nel delitto: dopo un processo, i senatori inviati a giudicarlo lo condannarono al carcere e:\nSuccessivamente Teodora tent\u00f2 di ordire il suo assassinio, ma senza successo:\nQuando Teodora mor\u00ec (548), Giovanni pot\u00e9 tornare a Costantinopoli, dove per\u00f2 visse come un povero prete fino alla morte, avvenuta in data sconosciuta.\nLa sua rapida ascesa e caduta rappresenta una delle carriere pi\u00f9 rimarchevoli dell'Antichit\u00e0. Le sue riforme amministrative ebbero l'effetto di ridurre notevolmente l'importanza del latino nella burocrazia dell'impero."}
{"id": "1118621", "revid": "1305772", "url": "https://it.wikipedia.org/wiki?curid=1118621", "title": "Flavio Giovanni", "text": ""}
{"id": "1118624", "revid": "834", "url": "https://it.wikipedia.org/wiki?curid=1118624", "title": "Donna sdraiata", "text": "Donna sdraiata \u00e8 un dipinto a olio su tavola di 27 \u00d7 41\u00a0cm realizzato nel 1926 dal pittore spagnolo Salvador Dal\u00ed.\n\u00c8 conservato nel Salvador Dal\u00ed Museum di St. Petersburg (Florida).\nNell'aprile del 1926 Dal\u00ed conosce Pablo Picasso, durante un viaggio a Parigi, tornato in Spagna produce una serie di opere ispirandosi proprio ai quadri di quest'tultimo, questo \u00e8 uno di questi quadri.\nLa donna ritratta \u00e8 la sorella A\u00f1a Mar\u00eda.\nIl dipinto fu esposto durante seconda mostra personale che tenne presso la Galleria Dalmau di Barcellona nel 1926."}
{"id": "1118625", "revid": "120003984", "url": "https://it.wikipedia.org/wiki?curid=1118625", "title": "Trinit\u00e0 adorata dalla famiglia Gonzaga", "text": "La Trinit\u00e0 adorata dalla famiglia Gonzaga (o anche \"La famiglia Gonzaga in adorazione della Trinit\u00e0\") \u00e8 un dipinto di Pieter Paul Rubens, realizzato dal maestro fiammingo durante il periodo in cui oper\u00f2 come pittore di corte del duca di Mantova Vincenzo Gonzaga. \nStoria.\nIl dipinto fu commissionato dal duca Vincenzo Gonzaga quale opera culminante di un pi\u00f9 ampio ciclo, composto da altre due grandi tele, da situare nella cappella maggiore della chiesa della Santissima Trinit\u00e0 di Mantova. Gli altri due quadri, collocati sulle pareti laterali della cappella (mentre l'adorazione della Trinit\u00e0 era posta sulla parete frontale, al centro del trittico) raffigurano il \"Battesimo di Cristo\" e la \"Trasfigurazione\". \nL'opera fu eseguita tra il 1604 e il 1605 ed inaugurata in occasione della festa della Trinit\u00e0 di quest'ultimo anno. \nLa chiesa della Santissima Trinit\u00e0 era stata edificata per accogliere a Mantova la Compagnia di Ges\u00f9. L'insediamento dei gesuiti nel ducato gonzaghesco era stato favorito innanzitutto dai buoni uffici del cardinale Ercole Gonzaga, ma il loro maggior sostenitore in tal senso fu Eleonora d'Austria, moglie del duca Guglielmo Gonzaga. La duchessa consorte infatti fu devotissima alla Compagnia (il suo confessore personale era un gesuita) e fu la principale promotrice della costruzione della chiesa mantovana della Trinit\u00e0, cui per l'appunto era destinato il ciclo rubensiano. \nLa stessa chiesa fu scelta da Eleonora d'Austria come sede della sua sepoltura: le sue spoglie vennero infatti collocate sotto l'altar maggiore di questo luogo di culto, proprio di fronte alla cappella presbiteriale adornata dai dipinti di Rubens. \nL'intero ciclo rubensiano, coerentemente alla dedicazione della chiesa che lo ospitava, allude alla Trinit\u00e0 divina, che \u00e8 chiaramente il tema della tela principale ma che \u00e8 richiamata anche negli episodi delle tele laterali. Sia durante il Battesimo che nella Trasfigurazione hanno infatti luogo delle teofanie in cui \u00e8 resa manifesta la natura (anche) divina di Cristo quale Figlio di Dio, cio\u00e8 una delle persone della Trinit\u00e0. Il programma iconografico della cappella mantovana trova peraltro una precisa corrispondenza in quello della cappella della Trinit\u00e0 della chiesa del Ges\u00f9 di Roma - la pi\u00f9 importante delle chiese gesuite - ove parimenti la pala centrale raffigurante l'adorazione della Trinit\u00e0 (in questo caso da parte di santi) e affiancata da affreschi con il Battesimo e la Trasfigurazione. \nI tre dipinti di Rubens rimasero nella loro sede originaria sino all'occupazione napoleonica di Mantova (1797). Nel periodo delle spoliazioni napoleoniche, la chiesa della Santissima Trinit\u00e0 venne sconsacrata e i quadri del pittore fiammingo furono rimossi. Le tele laterali vennero inviate oltralpe (e si trovano oggi, il Battesimo ad Anversa e la Trasfigurazione a Nancy). \nLa tela centrale ebbe invece sfortunatissima sorte. Essa fu infatti tagliata in varie sezioni: le parti laterali in cui (come meglio si dir\u00e0 nel seguito) comparivano i figli di Vincenzo Gonzaga ed Eleonora de' Medici (pi\u00f9 alcune guardie di corte) furono ulteriormente suddivise in varie frammenti (essenzialmente per isolare i volti dei soggetti ritratti) che in parte sono andati perduti. La parte centrale della composizione fu a sua volta tagliata in due orizzontalmente. Queste due parti della raffigurazione vennero poi, per quanto possibile, ricomposte e si trovano oggi nel Palazzo Ducale di Mantova (ove si conservano anche alcuni frammenti delle parti laterali del quadro che non \u00e8 stato possibile reintegrare in quel che resta del dipinto). \nDescrizione e stile.\nLa scena \u00e8 ambientata \"en plein air\" su un loggiato definito, sui lati, da due file di colonne tortili riccamente istoriate e da una balaustra di prospetto. Al centro del loggiato vi sono a sinistra Vincenzo Gonzaga e dietro di lui suo padre Guglielmo Gonzaga; a destra, in primo piano, c'\u00e8 la moglie di Vincenzo Eleonora de' Medici e dietro costei la madre dello stesso duca regnante Eleonora d'Austria. Tanto Guglielmo Gonzaga che sua moglie Eleonora d'Asburgo erano gi\u00e0 morti al momento di esecuzione del dipinto. \nCome \u00e8 possibile cogliere dall'ipotesi ricostruttiva della composizione, sui lati erano raffigurati (quasi sotto il colonnato) i figli della coppia ducale: a sinistra i maschi e a destra le femmine. A sinistra quindi vi erano i ritratti di Francesco Gonzaga, di Ferdinando Gonzaga e di Vincenzo II Gonzaga, mentre a destra erano raffigurate Margherita ed Eleonora Gonzaga. Sempre sui lati del quadro erano effigiati anche alcuni alabardieri - delle guardie svizzere - nel viso di uno dei quali Rubens aveva raffigurato un proprio autoritratto. \nCome rilevato, le sezioni laterali furono asportate e fatte a pezzi essenzialmente allo scopo di ricavare dai ritratti dei figli dei duchi Gonzaga degli autonomi quadretti. Questi ritrattini sono stati tutti individuati (si trovano in varie sedi differenti) ad eccezione di quello di Eleonora Gonzaga. L'unico frammento del quadro riferibile alla futura imperatrice \u00e8 quello del cagnetto che (come testimoniano alcune antiche descrizioni del quadro) la bambina stava accarezzando. Tra gli altri frammenti identificati vi \u00e8 anche uno degli alabardieri di guardia (non si tratta dell\u2019autoritratto di Rubens). \nL'intero gruppo familiare \u00e8 inginocchiato in preghiera mentre nel registro alto vi \u00e8 l'apparizione ultraterrena. Sul piano compositivo \u00e8 stata colta una forte assonanza della famiglia ducale con i gruppi scultorei di Leone e Pompeo Leoni raffiguranti i gruppi familiari di Carlo V e di Filippo II di Spagna situati all'interno dell\u2019Escorial. Gruppi che con ogni probabilit\u00e0 Rubens aveva avuto modo di osservare durante il viaggio diplomatico in Spagna compiuto nel 1603 per conto di Vincenzo Gonzaga. \nLa scelta di questo modello verosimilmente non \u00e8 casuale ma \u00e8 un esplicito omaggio alla corona spagnola teso a ribadire la fedelt\u00e0 dei Gonzaga alla monarchia asburgica. Anche gli abiti di foggia spagnola indossati dalla famiglia ducale, il collare del Toson d'oro portato dal duca Vincenzo - cio\u00e8 la pi\u00f9 importante onorificenza conferita dagli Asburgo in quanto eredi dei duchi di Borgogna - e la presenza della guardie svizzere sono ulteriori riferimenti alla netta scelta di campo filo-asburgica dei Gonzaga. \nSul piano stilistico invece Rubens si rif\u00e0 ad esempi della grande tradizione cinquecentesca veneziana: poco prima di mettere mano al ciclo per la chiesa dei gesuiti infatti il pittore fiammingo aveva compiuto un soggiorno di studio a Venezia. La sua composizione richiama in particolare i tanti ritratti di gruppo di famiglie aristocratiche veneziane in preghiera di cui un buon esempio \u00e8 dato da quello della famiglia Vendramin di Tiziano. Nel dipinto di Rubens si colgono inoltre influenze del Veronese e del Tintoretto. Le gamme cromatiche, gli effetti di luce, l'ambientazione all'aperto e i tipi fisionomici rimandano a questi illustri precedenti. \nNon manca tuttavia un riferimento alla grande pittura romana: anche Roma infatti fu un'altra delle fondamentali tappe dei soggiorni formativi italiani del giovane Rubens. Le colonne tortili del loggiato sono invero chiaramente esemplate su quelle del cartone raffaellesco raffigurante la \"Guarigione dello storpio\", tipo di colonna che a sua volta rimanda a quelle leggendarie del tempio di Salomone che secondo un'antica credenza erano state portate a Roma e qui poi utilizzate nell'edificazione della basilica di San Pietro.\nForse la riproduzione nel quadro mantovano di questa tipologia di colonne ha un significato allegorico alludendo all'avvento di Cristo quale perfezionamento ed inveramento dell'Antico Testamento (per l'appunto simboleggiato dalle colonne salomoniche). \nNel registro alto della tela un gruppo angelico srotola un arazzo dal fondo d'oro su cui si staglia la raffigurazione della Santa Trinit\u00e0. Anche questa singolare scelta compositiva ha sua precisa ragion d'essere: \u00e8 una mediazione con i severi dettami tridentini in tema di pittura religiosa, alla luce dei quali una \"diretta\" apparizione divina a dei laici (peraltro quasi tutti viventi) sarebbe apparsa poco opportuna. Cionondimeno il Cristo dell'arazzo indica al Padre con un gesto della mano il duca Vincenzo che ha chiaramente un moto di reazione di fronte a tale accadimento: si disvela cos\u00ec l'intento auto-celebrativo del committente dell'opera che afferma la legittimazione divina del suo ruolo di sovrano. \nUn altro dettaglio iconografico \u00e8 degno di attenzione: appena oltre la balaustra si vede un ramo d'edera che va quasi a toccare Eleonora d'Austria. Si tratta di un omaggio alla madre del duca, cos\u00ec legata al luogo di destinazione del dipinto: l'edera infatti compariva nell'impresa dell'arciduchessa d'Asburgo come simbolo di devozione coniugale (questa pianta infatti non pu\u00f2 vivere se separata dall'albero su cui \u00e8 attecchita). All'omaggio verso la defunta duchessa madre si aggiunge forse l'auspicio che le sue alte virt\u00f9 muliebri siano d'esempio a tutte le donne della famiglia Gonzaga riunite in adorazione.\nDisegni preparatori.\nIn ordine alla \"Trinit\u00e0 adorata dalla famiglia Gonzaga\" si conoscono tre disegni preparatori. Si tratta di due studi per i ritratti di Ferdinando e di Francesco Gonzaga, entrambi conservati nel Nationalmuseum di Stoccolma, e di uno studio per la figura di un alabardiere che si trova a Bruxelles nella Biblioteca reale del Belgio. \nSempre in relazione all'impresa decorativa per la cappella maggiore della chiesa della Santissima Trinit\u00e0 si conserva anche un bellissimo disegno per la tela del Battesimo, custodito al Louvre. Gli studi per il ciclo mantovano voluto dal duca Gonzaga sono tra i disegni pi\u00f9 risalenti di Rubens, databili con relativa certezza, che si conoscano. "}
{"id": "1118626", "revid": "599013", "url": "https://it.wikipedia.org/wiki?curid=1118626", "title": "United Soccer Leagues Second Division", "text": "La United Soccer Leagues Second Division, per brevit\u00e0 chiamata USL Second Division o anche USL-2, \u00e8 stato, dal 1995 al 2010, il campionato di terza divisione calcistica nordamericano.\nCos\u00ec come l'USL-1, l'USL-2 era organizzato dalla United Soccer Leagues in affiliazione con le federazioni calcistiche canadese, statunitense, di Bermuda e di Porto Rico, e aveva cadenza annuale.\nStoria.\nNel 1995, per iniziativa dell'USISL (United Systems of Independent Soccer Leagues), nacque la \"USISL Professional League\", dilettantistica, cui fu conferito dalla federazione il rango di campionato di terza divisione. L'anno successivo la USISL diede vita alla \"Select League\", con club professionistici, con l'obiettivo di farla riconoscere come campionato di seconda divisione. Tale obiettivo venne raggiunto nel 1997, grazie alla fusione fra la Select League e la A-League. Dal 1997 la Professional League si conferm\u00f2 cos\u00ec come lega di terza divisione alle spalle della nuova A-League, modificando il proprio nome in \"D3 Pro League\". Nel 1999 l'USISL cambi\u00f2 nome in United Soccer Leagues. Nel 2003 la D3 prov\u00f2 una prima volta a cambiare il proprio nome in \"USL Pro Select League\" ma il tentativo venne interrotto per via di un contenzioso legale sul termine \"Select League\". Dal 2005 il campionato ha preso il nome di \"USL Second Division\" per sottolineare il proprio legame con la categoria superiore, la USL First Division.\nDopo la stagione 2010 la United Soccer Leagues First Division e la United Soccer Leagues Second Division sono state abolite e al loro posto \u00e8 stata creata la United Soccer Leagues Professional Division.\nFormula del torneo.\nLa formula del torneo \u00e8 cambiata diverse volte in ragione del variare del numero di partecipanti. Anche il sistema di attribuzione dei punti \u00e8 stato modificato varie volte fino ad adottare quello standard internazionale, che prevede tre punti per la vittoria e uno per il pareggio. Tutte le stagioni sono state comunque caratterizzate da una prima fase di stagione regolare, al termine della quale le migliori squadre si affrontavano nei play-off per l'assegnazione del titolo. La copertura televisiva delle fasi finali del torneo era garantita dall'emittente via cavo Fox."}
{"id": "1118627", "revid": "1543377", "url": "https://it.wikipedia.org/wiki?curid=1118627", "title": "SN 2006gy", "text": "SN 2006gy fu una supernova estremamente energetica scoperta il 18 settembre 2006.\n\u00c8 stata osservata la prima volta da R. Quimby e P. Mondol, e successivamente studiata da diversi gruppi di astronomi usando strumenti come Chandra, Lick, Keck e Asiago (Cima Ekar)\nIl 7 maggio 2007 la NASA e diversi astronomi annunciarono la prima analisi dettagliata della supernova, descrivendola come l'esplosione stellare pi\u00f9 luminosa mai registrata; tuttavia nell'ottobre 2007 Quimby ha annunciato che la supernova SN 2005ap ha superato il primato di SN 2006gy.\nCaratteristiche.\nL'esplosione della supernova SN 2006gy \u00e8 avvenuta nella galassia NGC 1260 distante circa 238 milioni di anni luce (72 Mpc), quindi questo \u00e8 il tempo impiegato dalla luce a raggiungere la Terra.\nAnalisi preliminari hanno indicato una esplosione di stella supergigante, approssimativamente pari a 150 masse solari. L'energia cinetica rilasciata nell'esplosione \u00e8 stata stimata pari a 1052 ergs (1045 J).\nSebbene SN 2006gy sia stata oltre cento volte pi\u00f9 luminosa della supernova SN 1987A, che pot\u00e9 essere osservata anche ad occhio nudo, SN 2006gy era oltre 1400 volte pi\u00f9 distante e quindi troppo lontana per essere osservata senza l'ausilio di un telescopio.\nDenis Leahy e Rachid Ouyed, scienziati canadesi dell'Universit\u00e0 di Calgary, hanno proposto che SN\u00a02006gy possa essere l'evento di nascita di una stella di quark.\nSimilitudine con Eta Carinae.\nEta Carinae (\u03b7 Carinae o \u03b7 Car) \u00e8 una stella ipergigante molto luminosa situata nella Via Lattea a circa 7500 anni luce dalla Terra. Poich\u00e9 Eta Carinae \u00e8 32000 volte pi\u00f9 vicina di SN\u00a02006gy, la sua luce \u00e8 circa un miliardo di volte pi\u00f9 luminosa e si stima che abbia una massa simile alla stella che ha generato SN\u00a02006gy. Secondo Dave Pooley, uno degli scopritori di SN\u00a02006gy, se Eta Carinae esplodesse in modo simile la sua luce sarebbe sufficiente per leggere nella notte, e sarebbe visibile anche in pieno giorno, raggiungendo una magnitudine apparente pari a circa \"m\" -7,5.\nSecondo l'astrofisico Mario Livio, questo evento potrebbe accadere in qualunque momento, ma il rischio per la vita sulla Terra sarebbe basso."}
{"id": "1118631", "revid": "1983214", "url": "https://it.wikipedia.org/wiki?curid=1118631", "title": "Morris", "text": ""}
{"id": "1118633", "revid": "124874097", "url": "https://it.wikipedia.org/wiki?curid=1118633", "title": "Ragazza con velo", "text": "La Ragazza con velo (o Ritratto Wrightsman) \u00e8 un dipinto a olio su tela (44,5x40 cm) di Jan Vermeer, databile al 1666-1667 circa e conservato nel Metropolitan Museum of Art di New York. \u00c8 firmato \"IVMeer\" in alto a sinistra.\nStoria.\nTra i generi della pittura olandese i \"tronien\", ovvero ritratti in costume antico o esotico per raffigurare personaggi storici, biblici o antichizzanti, erano piuttosto frequenti. Vermeer vi si dedic\u00f2 diverse volte: nell'inventario dei beni della sua famiglia del 1676 figurano \"\"tronien\" dipinte alla moda turca\" e ancora nel catalogo dell'asta Dissius (1696) si parla di \"tronien\" di sua mano ai numeri 38, 39 e 40.\nNessuna di queste tracce \u00e8 per\u00f2 collegabile con sicurezza al dipinto, sebbene per l'atmosfera familiare della giovanissima ragazza sia stata avanzata l'ipotesi che si tratti della figlia maggiore del pittore, di nome Maria o Maertge, all'epoca di dodici/tredici anni, e che quindi il dipinto fosse uno dei due \"tronien\" dell'inventario del 1676.\nLa prima menzione certa dell'opera risale comunque al 1829, nelle collezioni del principe August d'Arenberg a Bruxelles. La tela, tenuta nascosta durante la prima guerra mondiale, fu in seguito messa in vendita approdando negli Stati Uniti, dove fu acquistata dai coniugi Wrightsman, che nel 1979 ne fecero dono al museo newyorkese.\nDescrizione e stile.\nL'opera \u00e8 vicina per impostazione e alcuni dettagli (come lo sfondo scuro, l'orecchino di perla o il copricapo che ricade in una fascia fino alla spalle, la rotazione del capo e l'accostamento di azzurri e gialli) alla \"Ragazza con turbante\", sebbene la modella sia meno bella e pi\u00f9 giovane, con un volto da adolescente dal sapore ancora fanciullesco. Il suo viso caratteristico, dalla fronte alta e spaziosa, richiama figure presenti in altre opere dell'artista, come la \"Donna che scrive una lettera\"\nIl fondo scuro si ritrova, oltre che nella citata altra \"Fanciulla\", in alcuni ritratti coevi, come il \"Ritratto della moglie dell'artista\" di Frans van Mieris il Vecchio (National Gallery di Londra, 1666-1667 circa)"}
{"id": "1118635", "revid": "122836409", "url": "https://it.wikipedia.org/wiki?curid=1118635", "title": "Possibly Maybe", "text": "Possibly Maybe \u00e8 una canzone di Bj\u00f6rk del 1996 ed \u00e8 il quinto singolo estratto dall'album \"Post\".\nVideo musicale.\nIl video della canzone \u00e8 stato diretto da St\u00e9phane Sednaoui, mostra la cantante in diverse stanze di un appartamento. Prima di tutto viene mostrata in un'enorme camera da letto in stile moderno. Queste immagini vengono poi intervallate da altre girate con luce agli ultravioletti. Successivamente viene mostrata in bagno, immersa nella vasca da bagno; poi in una stanza stile asiatico e infine in una stanza con un enorme impianto stereofonico. Queste ultime scene sono intermezzate da angeliche immagini in cui Bj\u00f6rk appare vestita di bianco che fluttua nel cielo azzurro con il sole alle sue spalle."}
{"id": "1118637", "revid": "1543377", "url": "https://it.wikipedia.org/wiki?curid=1118637", "title": "Re Davide (Chagall)", "text": "Re Davide \u00e8 un dipinto a olio su tela (198x133 cm) realizzato nel 1951 dal pittore Marc Chagall.\n\u00c8 conservato nel Centre Pompidou di Parigi.\nCollegamenti esterni.\nSito ufficiale del Centre Georges Pompidou"}
{"id": "1118642", "revid": "287204", "url": "https://it.wikipedia.org/wiki?curid=1118642", "title": "Mos\u00e9", "text": ""}
{"id": "1118646", "revid": "1844126", "url": "https://it.wikipedia.org/wiki?curid=1118646", "title": "Sovrintendente di Gondor", "text": "Quella di sovrintendente di Gondor (nella nuova traduzione a opera di Ottavio Fatica \u00e8 Castaldo di Gondor) \u00e8 una carica istituzionale di Gondor durante la Terza Era di Arda, l'universo immaginario fantasy ideato dallo scrittore inglese J. R. R. Tolkien. Il sovrintendente (in originale \"Steward\") in carica durante i fatti raccontati ne \"Il Signore degli Anelli\" \u00e8 Denethor II, poi Faramir, mentre informazioni dettagliate riguardo a questo ruolo si trovano nell'appendice A del romanzo, \"Annali dei Re e Governatori\".\nLa storia.\nL'ufficio di sovrintendente fu creato al tempo di R\u00f3mendacil I per indicare il consigliere di maggiore prestigio presso il sovrano da lui scelto in virt\u00f9 della sua saggezza e onest\u00e0 e al quale non era permesso andare in guerra o viaggiare all'estero.\nIl primo sovrintendente di cui si abbia notizia \u00e8 H\u00farin di Emyn Arnen, uomo di alto lignaggio numenoreano, la cui famiglia discendeva in via collaterale dalla casa di An\u00e1rion o, nelle parole di Tolkien, \"\u201cgli H\u00farinionath non erano discendenti in linea diretta di Elendil, [ma] erano in ogni caso di origine regale\u201d\".\nIn onore del progenitore, la Casa dei sovrintendenti divenne nota come Casa di H\u00farin, in quanto i re di Gondor usavano sceglierlo tra i suoi discendenti. Fu per\u00f2 solo a partire da Pelendur che la sovrintendenza divenne ereditaria e si trasmise usualmente da padre in figlio (o da parente a parente prossimo).\nCon la scomparsa, nell'anno 2050, del re E\u00e4rnur, che part\u00ec per Minas Morgul dopo essere stato sfidato dal Re Stregone di Angmar e non fece mai pi\u00f9 ritorno, i sovrintendenti assunsero la reggenza del regno. Ci\u00f2 accadde con Mardil, detto il Buon Sovrintendente, che aveva tentato di trattenere il re e che assunse il potere durante la sua assenza, in attesa del suo ritorno: non vi erano infatti testimoni che potessero confermare che il re fosse morto davvero. Inoltre la guerra civile che aveva devastato il regno negli anni precedenti, quando il re Ondoher era morto senza eredi e i contendenti si erano massacrati nella Lotta delle Stirpi, aveva in parte decimato la casa reale e i discendenti dei n\u00famenoreani, e non si trov\u00f2 quindi nessuno che fosse di sangue puro o su cui tutti fossero concordi. I sovrintendenti divennero allora sovrintendenti reggenti (o regnanti), e ressero il governo di Gondor per ventisei generazioni.\nAlla fine della Terza Era, sotto la reggenza di Denethor II, il re fece finalmente ritorno: \u00e8 l'epoca della guerra dell'Anello, quando Boromir figlio primogenito di Denethor part\u00ec per Gran Burrone e divenne membro della Compagnia dell'Anello, cadendo poi sulle rive dell'Anduin contro gli Orchi, e Denethor stesso mor\u00ec sul rogo durante l'assedio di Minas Tirith. Aragorn, figlio di Arathorn II e capitano dei D\u00fanedain, erede di Isildur e dunque legittimo erede al trono, torn\u00f2 in Gondor dopo la vittoria nella battaglia dei Campi del Pelennor e reclam\u00f2 la corona, che gli venne consegnata, dopo la definitiva sconfitta di Sauron, da Faramir secondo figlio di Denethor.\nFu cos\u00ec che, il 1\u00ba maggio dell'anno 3019, Aragorn fu incoronato re dei Regni Riuniti di Arnor e Gondor con il nome di re Elessar, fondando la Casa di Telcontar (\"Telcontar\" \u00e8 la traduzione del soprannome di Aragorn nel nord, \"Grampasso\"). Faramir rimase comunque sovrintendente, ed ottenne inoltre il principato dell'Ithilien.\nLa carica.\nSovrintendente era tradizionalmente il titolo del principale consigliere del re di Gondor, e si pu\u00f2 equiparare alla carica di primo ministro o di gran visir; la carica di sovrintendente, d'altronde, esisteva gi\u00e0 nel Medioevo in questa forma. I sovrintendenti regnanti diventarono quasi una monarchia, tanto che il titolo era ereditario, anche se, come ricorda Faramir ne \"Le due torri\", Denethor disse un giorno a Boromir bambino che diecimila anni non sarebbero bastati perch\u00e9 i sovrintendenti divenissero re a tutti gli effetti.\nI sovrintendenti infatti non usavano sedere sul trono, ma solo presso di esso, e non portavano lo scettro bens\u00ec un bastone bianco, simbolo del loro incarico, che, come dice l'etimologia del corrispondente termine quenya, \"Arandur\", era quello di essere un \"servitore del re\". All'entrata in carica di un nuovo sovrintendente, egli giurava di \u00abtenere lo scettro e regnare in nome del re, fino al suo ritorno\u00bb, anche se queste parole divennero ben presto un puro rituale nel quale i sovrintendenti stessi non credevano (n\u00e9 speravano). Essi di fatto esercitavano l'intero potere dei re.\nLo stendardo dei sovrintendenti era costituito da un semplice panno bianco. Il loro sigillo era formato dalle lettere \u00abR.ND.R\u00bb sormontate da tre stelle.\nLista di sovrintendenti di Gondor.\nSotto i re.\nConosciamo solo pochi nomi dei Sovrintendenti ai tempi dei Re, e cio\u00e8:\nSovrintendenti reggenti.\nDalla caduta dei Re, i Sovrintendenti di Gondor sono stati:\nDopo il ritorno del re.\nQuando Re Elessar riprese il trono di Minas Tirith, i Sovrintendenti smisero di reggere il regno, tornando alla loro funzione originaria di consiglieri. I loro nomi non ci sono noti, a parte quello di Faramir (T.E. 2983 \u2013 Q.E. 82), che venne nominato Sovrintendente da Aragorn in persona. Il prologo de \"Il Signore degli Anelli\", cita il nome di \"Barahir\", \"nipote del Castaldo Faramir\", all'epoca della morte di Elessar e sotto Re Eldarion, ma non specifica se fosse Sovrintendente. Scritti minori nominano \"Elboron\", figlio di Faramir, e suo figlio, Barahir, appunto."}
{"id": "1118647", "revid": "640277", "url": "https://it.wikipedia.org/wiki?curid=1118647", "title": "HD 149026 b", "text": "HD 149026 b, o Smertrios, \u00e8 un pianeta extrasolare in orbita alla stella HD 149026.\n\u00c8 un pianeta che transita davanti alla propria stella ed \u00e8 particolarmente degno di nota per il suo nucleo planetario eccezionalmente grande, che \u00e8 stato stimato in base alle misurazioni del suo raggio e della sua massa.\nScoperta.\nIl pianeta \u00e8 stato scoperto dal N2K Consortium, un programma che ricerca pianeti giganti che orbitano vicini alla propria stella usando il metodo della velocit\u00e0 radiale.\nLo spettro della stella \u00e8 stato analizzato con i telescopi Keck e il telescopio Subaru, dopo la sua individuazione \u00e8 stato ulteriormente studiato alla ricerca di transiti al Fairborn Observatory. Qui \u00e8 stata notata una piccola diminuzione di luminosit\u00e0, appena 0,003 magnitudini, che ha confermato l'esistenza del pianeta.\nSebbene la diminuzione di luminosit\u00e0 dovuta al transito sia molto piccola, \u00e8 comunque avvertibile dagli astrofili che possono cos\u00ec dare un importante contributo alla ricerca astronomica. Infatti proprio un astronomo amatoriale, Ron Bissinger, ha notato il transito parziale un giorno prima che la scoperta fosse pubblicata.\nCaratteristiche.\nIl pianeta si trova nella cosiddetta \"torch orbit\", cio\u00e8 un'orbita molto vicina alla stella e veloce. Una rivoluzione intorno alla stella dura meno di 3 giorni terrestri.\nIl pianeta \u00e8 meno massivo di Giove, circa 0,36 volte la sua massa (o 114 volte la massa della Terra).\nIpotizzando un'albedo di 0,3, la temperatura era stata inizialmente stimata in 1540 kelvin, che poneva il pianeta tra la classe IV e la classe V nella classificazione di Sudarsky. Tuttavia la sua temperatura sul lato diurno \u00e8 stata in seguito misurata direttamente prima e durante il transito, la temperatura misurata \u00e8 2300 \u00b1 200\u00a0K. Questa elevata temperatura indica che il pianeta in pratica assorbe tutta la luce stellare che riceve, facendone un pianeta insolitamente scuro.\nNonostante esistano altri pianeti simili a Saturno in orbite strette, HD 149026 b \u00e8 al momento unico. La maggior parte dei pianeti che transitano la propria stella hanno raggi comparabili con quello di Giove o anche molto pi\u00f9 grandi. Invece il raggio di HD 149026 b \u00e8 solo il 73% circa di quello di Giove, e questo significa che \u00e8 sorprendentemente denso per un pianeta della sua massa. Potrebbe quindi avere un grosso nucleo composto da materiali pi\u00f9 pesanti dell'idrogeno e dell'elio. Basandosi su modelli teorici la massa del nucleo potrebbe essere pari a 70 volte la massa della Terra.\nSecondo una congettura di Robert Naeye la gravit\u00e0 sulla superficie del nucleo potrebbe arrivare a 10 g, 10 volte la gravit\u00e0 sulla superficie terrestre.\nConseguenze teoriche.\nLa scoperta \u00e8 stata portata a sostegno della teoria della nebulosa solare, in cui i pianeti si formano per accrezione di oggetti pi\u00f9 piccoli. In questo modello gli embrioni di pianeti giganti cresco fino al punto di poter acquisire un involucro di idrogeno e elio. Comunque alcuni oppositori della teoria fanno notare che un solo esempio di pianeta cos\u00ec denso non \u00e8 sufficiente come prova, e che un nucleo cos\u00ec enorme \u00e8 difficile da spiegare anche con il modello di accrezione.\nUn'altra possibile spiegazione \u00e8 quella che indica nella vicinanza del pianeta alla stella la causa del grosso nucleo roccioso. Secondo questa ipotesi HD 149026 b non \u00e8 stato in grado di pulire il sistema planetario dai corpi rocciosi, come invece avrebbe fatto Giove, e quindi una massiccia pioggia di elementi pesanti potrebbe aver contribuito alla creazione del grosso nucleo.\nMisurazioni dettagliate della velocit\u00e0 radiale hanno permesso di individuare un effetto Rossiter-McLaughlin, lo spostamento delle linee spettrali della fotosfera causato dall'occultazione di una parte della superficie in rotazione della stella. L'effetto ha permesso la misurazione dell'angolo tra il piano orbitale del pianeta e il piano equatoriale della stella. L'angolo \u00e8 risultato +11\u00b0 \u00b1 14\u00b0, e questo suggerisce che la formazione del pianeta \u00e8 stata tranquilla con probabili interazioni con il disco protoplanetario. Un angolo molto pi\u00f9 alto avrebbe invece significato una processo di formazione violento con interazioni tra protopianeti."}
{"id": "1118648", "revid": "123815279", "url": "https://it.wikipedia.org/wiki?curid=1118648", "title": "Alfonso Ceccarelli", "text": "Biografia.\nNacque a Bevagna (Perugia) il 21 febbraio 1532, figlio di Claudio, notaio, e di Tarpea Spezi. \"Medicus physicus\", esercit\u00f2 la professione in diverse localit\u00e0 umbre prima di trasferirsi a Roma verso il 1574, lasciando presso la casa paterna i figli e la moglie Imperia Ciccoli sposata nel 1553.\nPur senza abbandonare completamente la professione medica, si dedic\u00f2 intensamente all'attivit\u00e0 di scrittore, di storico, di genealogista, di antiquario e, in particolare, di falsario.\nNel 1564 pubblic\u00f2 a Padova la sua prima opera nota, un piccolo trattato sul tartufo nero e la sua diffusione regionale dal titolo \"Opusculum de tuberibus\", tuttora considerato il primo libro di micologia che sia stato stampato, privo tuttavia di rilevanza scientifica.\nPersonaggio eclettico (si interess\u00f2 anche alla numismatica, all'astrologia ed all'archeologia) e per certi versi erudito, non si fece scrupolo, per provare e convalidare le sue affermazioni, di alterare pergamene, codici, diplomi ed altri reperti storici, di predisporre documenti apocrifi, di citare nei suoi scritti una moltitudine di opere ed autori di fantasia, ovvero di citare opere attribuite ad autori effettivamente esistiti, delle quali tuttavia non si ebbe mai modo di trovare alcun esemplare o traccia di esse in altre opere o cronache di autori coevi.\nProvvide egli stesso, utilizzando molteplici pseudonimi (Fanusio Campano, Giovanni Selino, Jacopo Corello, Gabino Leto ecc.), a confezionare testi \u201dantichi\u201d ricchi di fantastiche ricostruzioni storiche, intramezzate con alcune notizie vere ed altre false, quantunque a volte verosimili, tanto da riuscire spesso difficile distinguere le une dalle altre.\nCon il suo nome, firm\u00f2 numerosi testi di storia e di genealogia, quasi tutti rimasti manoscritti, basandoli prevalentemente sulle fonti da lui precostituite.\nTrasse cos\u00ec in inganno numerosi storici, scrittori, genealogisti (ad esempio: Eugenio Camurrini, Giovanni de\u2019 Crescenzi, Innocenzo Cybo Ghisi, Ferdinando Marra, Paolo Moriggia, Francesco Sansovino, Lodovico Vedriani, ecc.) i quali, con un approccio quantomeno accondiscendente, diedero credito a quanto da lui asserito. Fra i contemporanei, pochi furono coloro che sollevarono dubbi o perplessit\u00e0; tra questi Alberico Cybo e Scipione Ammirato. Una disamina pi\u00f9 attenta e critica delle affermazioni pseudo-storiche disseminate dal Ceccarelli fu elaborata a decorrere dal XVII secolo: da Leone Allacci, il primo che denunci\u00f2 l'inconsistenza delle fonti e delle notizie da lui riportate, a Girolamo Tiraboschi, che gli riserv\u00f2 la maggior parte delle sue \"Riflessioni sugli scrittori genealogici\", sino a studi pi\u00f9 recenti. Ci\u00f2 nonostante numerosi testi genealogici, agiografici o di storia locale continuano ad essere redatti facendo ricorso alla fantasiosa bibliografia ceccarelliana.\nL'avidit\u00e0 di ulteriori e maggiori guadagni - nonostante la notoriet\u00e0 e ricchezza acquisite (nel 1580 fu pure nominato conte palatino dal pretendente al trono del Montenegro in esilio, Nicola Crnojevic) ed i pressanti inviti rivoltigli dal padre di lasciare Roma e ritornare in famiglia - lo spinsero a passare dalle mere contraffazioni storico-genealogiche, pi\u00f9 o meno innocue, alle falsificazioni, anche su commessa, di testamenti, fidecommessi, passaggi di propriet\u00e0.\nVere e proprie truffe che, alfine, lo videro imputato innanzi il tribunale della Camera pontificia. Tra le accuse vi fu anche quella di aver prodotto un falso diploma con il quale l'imperatore Teodosio I (IV sec.) confermava la supposta \"donazione di Costantino\" (\"Constitutum Constantini\"), a lungo considerata la fonte istitutiva del potere temporale della Chiesa cattolica.\nIncarcerato, ammise gli addebiti giustificando il suo comportamento in un memoriale che present\u00f2 in sua difesa. Al termine del processo, con sentenza del 1\u00ba giugno 1583 emessa da monsignor Girolamo Mattei, regnante Papa Gregorio XIII, il Ceccarelli fu condannato a morte e giustiziato il successivo 9 luglio a Ponte Sant'Angelo mediante decapitazione. Si \u00e8 scritto, ma la sentenza di condanna pubblicata dal Fontanini non ne fa cenno, che prima di essere giustiziato gli era stata recisa la mano destra. Fu sepolto nella Chiesa SS. Celso e Giuliano in Roma. Alla condanna segu\u00ec la confisca dei beni, compresa la copiosa raccolta di scritti, lettere e documenti ora conservati nella Biblioteca apostolica vaticana.\nAl Ceccarelli, seppur con argomenti non del tutto conclusivi, \u00e8 stata attribuita da Luigi Fumi, agli inizi del secolo scorso, anche la paternit\u00e0 di una celebre scrittura pubblicata per la prima volta dal monaco benedettino Arnoldo Wion nel 1595, contenente le cosiddette \"profezie di San Malachia\". Le \"profezie\", che dai pi\u00f9 sono lo stesso considerate apocrife, sintetizzano in latino centododici profili allegorici di altrettanti pontefici da papa Celestino II (sec. XII) sino alla fine del mondo e sarebbero state scritte dal Ceccarelli con l'obiettivo di \u201corientare\u201d il collegio cardinalizio nell'elezione del Pontefice, a favore del suo protettore e mecenate il cardinale Simoncelli."}
{"id": "1118649", "revid": "97701", "url": "https://it.wikipedia.org/wiki?curid=1118649", "title": "Pisciacane", "text": ""}
{"id": "1118651", "revid": "125269608", "url": "https://it.wikipedia.org/wiki?curid=1118651", "title": "Pala Ansidei", "text": "La Pala Ansidei \u00e8 un dipinto a olio su tavola di pioppo (274x152 cm) di Raffaello Sanzio, datato (sull'orlo del manto della Vergine sotto la mano sinistra) 1505 e conservato nella National Gallery di Londra.\nStoria.\nIn origine il dipinto era stato commissionato dalla famiglia Ansidei per adornare la cappella di famiglia nella chiesa di San Fiorenzo dei Serviti a Perugia; nel 1764 venne per\u00f2 sostituita con una copia di Nicola Antonio Monti, mentre l'originale fin\u00ec per far parte della collezione di lord Robert Spencer, per poi passare in quella del duca di Marlborough a Blenheim Palace e da questa alla National Gallery nel 1885.\nLa data in passato venne ritenuta parzialmente abrasa, forse riferibile al 1506, ma analisi scientifiche hanno confermato la datazione al 1505.\nDescrizione e stile.\nL'opera \u00e8 una sacra conversazione, organizzata con un alto trono della Madonna col Bambino in grembo e due santi ai lati: a sinistra Giovanni Battista rivolto al cielo, con la pelliccia di cammello, la croce astile e il tipico gesto di indicare Ges\u00f9, e san Nicola di Bari mentre legge assorto un libro a destra, con l'abito vescovile e, in terra, i tre pomi dorati con cui salv\u00f2 tre fanciulle povere dalla prostituzione. Le figure sono salde e monumentali, dimostrano la conoscenza di opere fiorentine come quelle di Fra Bartolomeo; riflessi di Donatello si sono inoltre letti nella possanza di san Nicola.\nMaria \u00e8 in posizione leggente, mentre indica al figlio il libro, ed \u00e8 caratterizzata da fini decorazioni dorate sul manto blu e sulla veste rossa, derivate dall'esempio di Pinturicchio; anche il Bambino ha una ricca veste, che gli copre solo la spalla e parte del braccio sinistro, con un lembo tenuto in mano dallo stesso lato. In alto, sul trono, si legge la scritta \"Salve Mater Christi\". Un lungo filo di perle di corallo pende dal baldacchino, riferimento al rosso del sangue della Passione.\nIl tutto ha come sfondo un grandioso arco aperto sul paesaggio, che ricalca la forma della centina della pala e, a partire dall'idea peruginesca del portico in prospettiva, lo semplifica, saldando con maggiore illusionismo lo spazio reale e quello dipinto. La perfetta misurabilit\u00e0 degli spazi, valutabile ad esempio nei tre altissimi gradini del trono, \u00e8 tipica delle composizioni nate prima della partenza per Firenze, in territorio umbro, mentre alla fase successiva rimandano il colore puro e rifrangente, che fa stagliare le figure ma le rapporta anche armonicamente allo sfondo. Appaiono ormai pi\u00f9 evidenti gli echi di Leonardo, con la resa monumentale e inquieta delle figure, mentre il retaggio peruginesco si fa gradualmente pi\u00f9 remoto. Nonostante il tema convenzionale, sorprende il dominio del mezzo pittorico, ormai pienamente maturo, in cui le figure acquistano consistenza in funzione del variare della luce.\nPredella.\nSempre nella National Gallery si conserva un elemento della predella originale, la \"Predica di san Giovanni Battista\" (26x53 cm). Le altre due tavolette che costituivano la predella, lo \"Sposalizio della Vergine\" e il \"Miracolo di san Nicola\", sono andate disperse."}
{"id": "1118653", "revid": "729019", "url": "https://it.wikipedia.org/wiki?curid=1118653", "title": "Curtiss SBC Helldiver", "text": "Il Curtiss SBC Helldiver era un bombardiere in picchiata monomotore biplano prodotto dall'azienda statunitense Curtiss-Wright nella seconda parte degli anni trenta ed utilizzato principalmente dalla United States Navy durante la seconda guerra mondiale.\nOperativo dal 1938, oltre che come bombardiere anche in missioni di ricognizione, fu l'ultimo biplano ad entrare in servizio con la United States Navy.\nSviluppo.\nNel 1932, la United States Navy assegn\u00f2 alla Curtiss un contratto per la progettazione di un monoplano biposto con ala alta a parasole e carrello retrattile, motorizzato da un Wright R-1510 Whirlwind, destinato ad essere utilizzato come caccia imbarcato. Il velivolo risultante, designato XF12C-1, ha fatto cominciato a volare nel 1933. Il suo impiego fu cambiato prima in ricognitore, e poi in ricognitore-bombardiere (venendo quindi ridesignato XS4C-1 e XSBC-1 rispettivamente), ma l'XSBC-1 con ala a parasole era inadatto per il bombardamento in picchiata. Il suo progetto venne quindi rielaborato come biplano, con il primo volo del prototipo, designato XSBC-2, il 9 dicembre 1935.\nIl modello di produzione iniziale SBC-3 era motorizzato da un Pratt &amp; Whitney R-1535 Twin Wasp Junior. L'SBC-3 cominci\u00f2 il servizio operativo nel 1938 e ne furono costruiti un totale di 83 esemplari.\nL'SBC-4, motorizzato da un Wright R-1820 Cyclone, entr\u00f2 in servizio nel 1939.\nImpiego Operativo.\nIn patria.\nLa United States Navy ha iniziato a ricevere i nuovi aerei a met\u00e0 del 1937 con il primo lotto assegnato alla Yorktown, ma la formula del biplano avanzato era gi\u00e0 stata superata dai velocissimi sviluppi della tecnologia aeronautica caratteristici di quel periodo. Fu quindi presto relegato a compiti secondari ed utilizzato come addestratore avanzato per le unit\u00e0 di addestramento in Florida. L'ultimo aereo fu radiato dai registri della Marina nel mese di ottobre 1944.\nIl forte interesse del periodo per il concetto di bombardamento in picchiata ha portato ad ordini dall'estero. Dei 174 SBC-4 costruiti, 50 sono stati consegnati alla Marina francese. Cinque velivoli dell'ordine francese sono stati consegnati alla Royal Air Force britannica, che li ha battezzati Curtiss Cleveland Mk.I. Il progetto stesso dello Junkers Ju 87 \"Stuka\", l'aereo che \u00e8 rimasto nella storia come simbolo della specialit\u00e0, \u00e8 stato probabilmente influenzato da aerei come l' SBC Helldiver.\nL'SBC Helldiver non era destinato ad avere una lunga vita di servizio in patria, ma fu sicuramente utile per lo sviluppo di tattiche di bombardamento in picchiata e per affinare le capacit\u00e0 degli equipaggi, fattore che si rivel\u00f2 decisivo per la vittoria nella guerra nel Pacifico.\nGli SBC-4 francesi.\nI 50 SBC-4 consegnati alla Francia erano in realt\u00e0 aerei gi\u00e0 in servizio con la Marina degli Stati Uniti. \nIl 6 giugno 1940, i riservisti della Marina ricevettero l'ordine di portare in volo immediatamente 50 SBC-4 allo stabilimento della Curtiss di Buffalo, New York. A Buffalo, un ispettore del Bureau of Aeronautics inform\u00f2 i piloti che dovevano portare in volo i loro velivoli a Halifax, Nuova Scozia, per essere imbarcati a bordo della portaerei francese B\u00e9arn. Da Buffalo a Halifax, i piloti della Riserva erano ufficialmente dipendenti della Curtiss. La Curtiss avrebbe pagato ogni pilota 250 dollari pi\u00f9 il biglietto ferroviario di ritorno da Halifax a Buffalo. Tutte le insegne della marina furono rimosse dalle loro uniformi o mascherate. Al ritorno a Buffalo, i piloti sarebbero tornati agli ordini della Marina per il ritorno alle loro basi.\nI lavoratori della Curtiss fecero gli straordinari per rimuovere e sostituire tutti gli attrezzi e gli strumenti marcati BUAERO, BUSHIPS o BUORD. Le mitragliatrici da 0,30 in (7,62\u00a0mm) della US Navy furono sostituite da quelle da 0,50 in (12,7\u00a0mm) richieste e gli aerei vennero ridipinti in colori mimetici con il tricolore francese sul timone. La conversione frettolosa non permise un adeguato collaudo degli strumenti sostituiti, inoltre la situazione meteo deterior\u00f2 con pioggia e nebbia su gran parte del percorso da Buffalo a Halifax.\nL'ispettore del Bureau of Aeronautics interruppe temporaneamente i voli dopo che uno dei primi piloti rimase ucciso in un incidente tra Albany e Buffalo. Quando il tempo miglior\u00f2, sezioni di tre velivoli furono inviate da Buffalo a Burlington, nel Vermont, poi sopra le White Mountains(New Hampshire) ad Augusta, nel Maine, e poi a Houlton, Maine. Dopo l'atterraggio a Houlton, ogni aereo venne rimorchiato lungo una strada oltre il confine canadese per poi decollare nuovamente dal pascolo di una fattoria presso New Brunswick per evitare le implicazioni legali del volo attraverso il confine.\nI 49 aerei superstiti sorvolarono la Baia di Fundy e 44 di loro vennero caricati a bordo della B\u00e9arn a Dartmouth, Nova Scotia con 21 caccia P-36 Hawk e 25 Stinson 105 per l\"'Arm\u00e9e de l'Air \" francese oltre a cinque Brewster Buffalo per il Belgio.\nLa Francia si arrese mentre la B\u00e9arn stava attraversando l'Atlantico; la nave fece quindi rotta verso la Martinica, dove gli SBC-4 si corrosero nel clima umido dei Caraibi in attesa su una collina vicino a Fort-de-France.\nI cinque SBC-4 rimasti in Canada, quando la Francia si arrese furono rilevati dal Regno Unito e sono stati utilizzati come cellule per l'addestramento a terra.\nModellismo.\nNonostante sia stato relativamente marginale, questo aereo non \u00e8 stato dimenticato dai fabbricanti.\nNella tradizionale scala 1/72, fu riprodotto come vacuform dalla britannica RarePlanes. Sia la Heller che la Matchbox hanno creato due kits di buon livello di correttezza dell'SBC-4. Pi\u00f9 dettagliato il primo, decisamente facile e piacevole da montare il secondo, come da rispettive tradizioni, entrambi forniscono decalcomanie per un esemplare della RAF (Cleveland Mk.I); mentre la Heller, per ovvi motivi, fornisce come alternativa la possibilit\u00e0 di realizzare un tutto sommato intrigante esemplare francese, la Matchbox offre decals per un esemplare US Navy nella sgargiante livrea del periodo."}
{"id": "1118657", "revid": "174925", "url": "https://it.wikipedia.org/wiki?curid=1118657", "title": "Roccia eruttiva", "text": ""}
{"id": "1118658", "revid": "1522738", "url": "https://it.wikipedia.org/wiki?curid=1118658", "title": "Hannover (disambigua)", "text": ""}
{"id": "1118662", "revid": "83531", "url": "https://it.wikipedia.org/wiki?curid=1118662", "title": "Marco Lanna", "text": "Caratteristiche tecniche.\nImpostato inizialmente come terzino, ha ricoperto in seguito il ruolo di libero o difensore centrale. Forte di testa e nell'anticipo, riusciva a disimpegnarsi in marcatura senza ricorrere eccessivamente al gioco falloso; solo in occasione della gara Bari-Sampdoria del campionato 1991-92 si rese protagonista di un fallo duro e apparentemente inutile ai danni del brasiliano Jo\u00e3o Paulo, che provoc\u00f2 al giocatore barese uno stop di quasi due anni, tanto da guadagnarsi una fama negativa nel capoluogo pugliese.\nCarriera.\nGiocatore.\nLanna esordisce a 19 anni, nella stagione 1987-1988, nella Sampdoria di Vujadin Boskov, dove rimane per sette stagioni consecutive, trovando via via sempre maggior spazio. Con i blucerchiati vince due Coppe Italia (nel 1988 e nel 1989), una Coppa delle Coppe (nel 1990) e uno scudetto nel 1991, in alternanza a Luca Pellegrini nel ruolo di libero. Nel 1992 \u00e8 finalista della Coppa dei Campioni contro il Barcellona. Durante la militanza nella Samp viene anche convocato in nazionale da Arrigo Sacchi, debuttando nell'ottobre 1992 contro la Svizzera.\nNella stagione 1993-1994 viene acquistato dalla Roma per 10 miliardi di lire, per sostituire l'infortunato Aldair; in giallorosso disputa quattro campionati, giocando 113 partite e segnando 2 reti. Nel derby del Campidoglio tra Roma e Lazio del 18 febbraio 1996 Lanna, a pochi minuti dalla fine della partita, ferma con la mano, volontariamente e in area di rigore, un cross di un giocatore laziale, propiziando il rigore, poi realizzato da Giuseppe Signori, che d\u00e0 la vittoria agli avversari.\nDopo l'ultima negativa stagione romanista, sotto la guida di Carlos Bianchi, nel 1997 emigra in Spagna, dove gioca per due anni nel Salamanca, squadra facente parte in quel periodo della Primera Divisi\u00f3n. Il 12 aprile 1998 in Salamanca-Valencia, partita conclusasi 6-0, a Lanna viene contestato il secondo gol al 25' per averlo segnato con la mano, fatto verificato poi con le immagini al rallentatore. In seguito, si trasferisce al Real Saragozza, squadra con cui vince la Coppa del Re.\nSvincolatosi dal Saragozza, nel febbraio 2002 torna alla Sampdoria, in Serie B, fino alla fine della stagione, quando non viene riconfermato.\nDopo il ritiro.\nDopo un'esperienza come commentatore sportivo per le telecronache di Dahlia TV, il 27 agosto 2011 diventa direttore sportivo del , militante nel campionato di Lega Pro Prima Divisione. Ricopre l'incarico fino al 7 gennaio 2012, quando viene sostituito da Carlo Regalia.\nIl 27 dicembre 2021 viene nominato presidente della al posto del dimissionario Massimo Ferrero."}
{"id": "1118664", "revid": "701660", "url": "https://it.wikipedia.org/wiki?curid=1118664", "title": "Sacrificio di Isacco (Rembrandt)", "text": "Sacrificio di Isacco \u00e8 un dipinto a olio su tela (193x132,5\u00a0cm) realizzato nel 1635 dal pittore Rembrandt Harmenszoon Van Rijn. \u00c8 conservato nel Museo dell'Ermitage di San Pietroburgo. L'opera \u00e8 firmata e datata \"REMBRANDT. F. 1635\".\nLa scena raffigura il momento culminante dell'episodio biblico: Dio chiese ad Abramo di sacrificare il suo unico figlio Isacco come prova della sua fede. Nel momento in cui il vecchio sta per colpire il ragazzo, un angelo inviato da Dio ferma la mano armata.\nIl pittore congela la caduta del coltello, dipingendolo ancora sospeso tra la mano di Abramo e il suolo. La drammaticit\u00e0 della scena \u00e8 sottolineata dalla mano sinistra dell'anziano, che tiene ferma la testa del figlio per scoprirgli la gola. Il ragazzo \u00e8 rappresentato seminudo, con le mani legate dietro la schiena e con petto e collo in fuori. In basso a sinistra si intravede la pianta del suo piede destro. Il fisico del giovane esile non \u00e8 muscoloso.\nLa composizione e la violenza della rappresentazione richiamano le opere di altri pittori del Barocco, come Caravaggio e i Carracci."}
{"id": "1118665", "revid": "125933222", "url": "https://it.wikipedia.org/wiki?curid=1118665", "title": "San Matteo e l'angelo (Caravaggio Roma)", "text": "San Matteo \u00e8 il soggetto di un dipinto realizzato nel 1602 dal pittore italiano Caravaggio. \u00c8 conservato a Roma nella cappella Contarelli in San Luigi dei Francesi.\nLa prima versione del dipinto, acquistata da Vincenzo Giustiniani, pass\u00f2 ai Musei di Berlino nel 1815 e fu distrutta verso la fine della seconda guerra mondiale nell'incendio della Flakturm Friedrichshain.\nStoria.\nDue anni dopo aver dipinto le tele laterali per la cappella Contarelli, Caravaggio fu chiamato a concludere l'opera dipingendo anche la pala centrale raffigurante \"San Matteo e l'Angelo\", da porre sopra l'altare della Cappella Contarelli e che faceva seguito alle due committenze laterali della \"Vocazione di San Matteo\" e del \"Martirio di San Matteo\". La prima versione del \"San Matteo e l'Angelo\" doveva sostituire un gruppo scultoreo di Jacob Cornelisz Cobaert (ca. 1535-1615), che l'artista si trascin\u00f2 sino a tarda et\u00e0 e che venne rifiutato il 30 gennaio del 1602 perch\u00e9 Fran\u00e7ois Cointrel (italianizzato, Francesco Contarelli) - nipote del defunto cardinale francese Matthieu Cointrel (italianizzato, Matteo Contarelli) voleva un dipinto \"imago depicta\". Il 7 febbraio l'abate Giacomo Crescenzi, esecutore testamentario del cardinale, stipul\u00f2 un contratto con Caravaggio per l'esecuzione della pala d'altare da consegnare entro la Pentecoste del 1602.\nL'idea di una pala d'altare raffigurante \"San Matteo e l'Angelo\" era gi\u00e0 nel programma iniziale voluto dal cardinale Matteo Contarelli intorno al 1560, quando egli era ancora in vita. La pala e la restante decorazione furono dapprima affidate a Girolamo Muziano, il quale per\u00f2 non le esegu\u00ec; l'incarico fu quindi affidato a Cavalier d'Arpino il quale, per\u00f2, esegu\u00ec solamente gli affreschi nella volta della cappella; cos\u00ec la Fabbrica di San Pietro, che aveva preso in carico di far eseguire i lavori nella Cappella, per intervento del rappresentante padre Berengherio Gessi diede, forse con la mediazione del cardinale Francesco Maria del Monte, l'incarico a Caravaggio. Nel suo testamento, il cardinal Matteo Contarelli aveva precisato che la pala d'altare doveva essere alta palmi 17 e larga palmi 14 con \u00abSan Matteo in sedia con un libro o, volume, nel quale mostri o di scrivere o voler scrivere il vangelo ed a canto a lui l'angelo in piedi maggior del naturale in atto che paia di ragionare o in altra attitudine.\u00bb.\nA detta di Giovanni Baglione e di Giovanni Pietro Bellori, la prima versione di questo dipinto fu rifiutata dalla congregazione (\u00abIl quadro d'un certo San Matteo, che prima havea fatto per quell'altare di San Luigi, e non era veruno piaciuto\u00bb), e Giovanni Pietro Bellori (\u00ab[\u2026] \"terminato il quadro di mezzo di San Matteo e postolo su l'altare, fu tolto via dai preti, con dire che quella figura non aveva decoro, n\u00e9 aspetto di Santo\" [\u2026]\u00bb). Secondo queste fonti, il dipinto fu rifiutato perch\u00e9 il santo era raffigurato come un rozzo popolano semianalfabeta, con le gambe nude, incrociate, a cui l'angelo guida materialmente la mano nello scrivere il Vangelo. Merito di Luigi Spezzaferro l'aver smentito, nel 2001, le notizie fornite da Baglione e Bellori, che sino a tutto il XX secolo furono ritenute attendibili dagli studiosi: Spezzaferro ha dimostrato che la prima versione del \"San Matteo e l'Angelo\" era una pala d'altare provvisoria, da collocare temporaneamente nella Cappella in attesa che vi terminassero i lavori. Essa fu valutata, si pu\u00f2 dire per la prima volta, non solo come pala d'altare e basta, con una funzione solo devozionale e liturgica, ma considerata e valutata anche per il suo valore estetico, favorendo, in questo, l'interesse del mercato e del collezionismo. Le considerazioni malevole del Baglione, quindi, erano dovute essenzialmente ai suoi contrasti col pittore, mentre Giovanni Pietro Bellori vedeva nella poetica figurativa del Caravaggio un carattere negativo, in quanto in aperta opposizione all'ideale che egli aveva del Bello, secondo i canoni classicisti dell'Accademia di San Luca di cui era segretario. Al di l\u00e0 dello stato di attestata provvisoriet\u00e0 e delle interessate critiche negative che tendono a sostenere la falsa tesi del rifiuto, secondo Maurizio Calvesi, il primo \"San Matteo e l'angelo\" dovrebbe essere visto nell'ambito del genere della pala d'altare ed essere inquadrato nell'ambito della sua funzionalit\u00e0 liturgica e devozionale imposta dalle nuove regole e dagli usi della Controriforma e in rapporto al luogo ed alla posizione in cui era stata collocata. Nel corso del Cinquecento la composizione figurativa della pala d'altare si era andata modificando. La centralit\u00e0 della sacra conversazione con la \"Vergine e il Bambino\" in trono era stata modificata alla fine del secolo. Ludovico Carracci, memore della Pala Pesaro tizianesca, nella \"Pala Bargellini\" del 1588, aveva defilato la posizione della Vergine spostandola al lato. In questo periodo avevano finito per emergere ed imporsi le storie edificanti dei martiri, le estasi dei santi, la presenza centralizzata del martire-eroe che deve attirare gli sguardi dello spettatore, ispirare quella che il cardinale Paleotti chiamava la \"dulia\", la venerazione del santo e, per questo, la raffigurazione doveva essere salvaguardata dagli \"abusi\". Insomma era chiaro cosa il pittore doveva realizzare e secondo quali modalit\u00e0 doveva essere realizzato. Ed era anche chiaro che la pala non poteva limitarsi alla raffigurazione del Santo o ad interpretare genericamente quanto scritto nel \"programma\", ma doveva anche raffigurare intenzioni specifiche della committenza ecclesiastica. Irving Lavin, ha posto acutamente l'attenzione sul vangelo ebraico che un Matteo stupefatto sta scrivendo. Il \"Vangelo di Matteo\" aveva infatti una particolare importanza, perch\u00e9 era il primo Vangelo (la prima fonte della Vulgata), a testimoniare sulla vita di Cristo, antecedente a quello di Luca e di Marco e quindi pi\u00f9 importante per la costruzione della Chiesa. La committenza chiesastica, dunque, sapeva bene cosa doveva chiedere al pittore e questi era certamente informato di quello che doveva realizzare. \u00c8 probabile, dunque, che lo stesso pittore non solo si rese conto che la prima versione era sottodimensionata rispetto al vano che doveva occupare e quindi rischiava di non rispondere alla proporzionalit\u00e0 delle parti, ma che la particolare rarit\u00e0 dell'iconografia poteva non essere compresa ed equivocata. Lo stato di provvisoriet\u00e0 della pala, in questo senso, favor\u00ec la sostituzione ed apr\u00ec, come detto sopra, un tipo diverso di interesse nei confronti del dipinto, quello che poteva muovere le attenzioni del mercato e del collezionismo che proprio in quel periodo ruotava attorno alla chiesa di San Luigi de' Francesi.\nLa seconda versione del dipinto, tuttora in loco, emula i canoni dell'epoca: San Matteo, ispirato da un angelo apparso alle sue spalle, ha l'aspetto di un dotto e scrive di suo pugno il Vangelo, ispirato ma non pi\u00f9 materialmente condotto dall'angelo che, con un gesto, sembra elencargli i fatti che dovr\u00e0 narrare nel testo. L'unico accenno di \"spregiudicatezza\" dell'opera \u00e8 la posa del santo, che si appresta a scrivere imbevendo la penna nel calamaio stando appoggiato con le braccia al tavolo, e con la gamba ad uno sgabello in equilibrio precario, quasi a sottolineare l'incertezza sul cosa scrivere.\nDescrizione e stile.\nLa composizione imprime alla raffigurazione un contrasto di chiaroscuri illuminato dall'alto, un carattere plastico, che fingeva in modo straordinario la scultura, probabilmente richiamandosi, con una certa ironia, al precedente gruppo scultoreo del Coba fiammingo che era stato, questo s\u00ec, sdegnosamente rifiutato dal rettore Francesco Contarelli. Il Caravaggio, nel realizzare il suo primo \"San Matteo e l'angelo\", aveva voluto, anche con una certa ingenuit\u00e0 d'intenti, dare all'insieme un carattere non severo, ma che esprimesse una certa ingenuit\u00e0 e comicit\u00e0. A questo proposito aveva scritto Roberto Longhi che l'angelo, ben diverso dall'essere celeste \u00abmaggiore che il naturale\u00bb, come voleva il \"programma\", mostrava di essere un \u00abragazzaccio insolente, panneggiato in un lenzuolo a strascico come in una rappresentazione sacra da teatrino parrocchiale\u00bb. Insomma la figurazione evidenziava un aspetto del tutto particolare, con il vecchio impacciato contadino che viene guidato da un messo celeste molto umano, dagli svolazzanti panneggi trasparenti, che poco si addiceva alla rappresentazione sacra, ma che era pi\u00f9 confacente ad un tizianesco \"idillio veneto\". Questi aspetti, di tipo estetico, erano pi\u00f9 comprensibili nell'ambito di una collezione privata, e Vincenzo Giustiniani, collezionista e protettore di giovani artisti, acquistando il quadro, non poteva non apprezzarli; mentre gli aspetti dottrinari, forse, nel contesto del dipinto presentavano delle difficolt\u00e0 di comprensione: come osserva Irving Lavin, l'ispirazione del messo celeste guida la mano del rozzo analfabeta che, come Socrate, sa di non sapere. Nella seconda versione, pi\u00f9 dimensionata come pala d'altare, pi\u00f9 severa, rigorosa, e allineata ai canoni controriformistici, soprattutto il Leonardo ha l'aspetto pi\u00f9 chiaro e definito del saggio, dell'intellettuale che, pur sbalordito, sviluppa \u00abun procedimento di analisi e spiegazione strettamente razionale di origine celeste\u00bb. Qui, come \u00e8 nella concezione cattolica, l'uomo collabora con Dio: l'angelo computa con le dita l'inizio del Vangelo riassumendo la stirpe divina di Cristo che discende da Davide; in questo modo il messaggio risulta pi\u00f9 chiaro e allineato alle concezioni sull'ispirazione divina dettate dal Concilio di Trento del 1546."}
{"id": "1118667", "revid": "124895153", "url": "https://it.wikipedia.org/wiki?curid=1118667", "title": "Basilica del Corpus Domini", "text": "La basilica del Corpus Domini \u00e8 una chiesa torinese in stile barocco, eretta a perenne ricordo del grande miracolo eucaristico che, secondo le testimonianze avvenne nel 1453 nella citt\u00e0 di Torino. La chiesa si trova in piazza Corpus Domini, situata lungo via Palazzo di Citt\u00e0, a pochi passi dalla centralissima piazza Castello.\nMiracolo eucaristico.\nLe fonti storiche del periodo attestano a pi\u00f9 voci un prodigioso evento che sarebbe accaduto in Torino, sotto il regno di Ludovico di Savoia, il 6 giugno del 1453, mentre il Piemonte era in guerra con la Francia. La vicenda si lega strettamente alle vicende politiche, poich\u00e9 Renato d'Angi\u00f2, volendo attraversare le Alpi, si diresse verso il piccolo villaggio di Exilles, in Val di Susa, luogo che gi\u00e0 all'epoca si presentava fortificato per ovvi motivi strategici sulla vallata.\n\u00c8, infatti, ad Exilles e non a Torino che la vicenda ha inizio, secondo tradizione. Nel saccheggio che segu\u00ec l'occupazione francese, sembra che due uomini della soldataglia francese fossero entrati a forza nella chiesa di San Pietro Apostolo del piccolo paese della Val di Susa e l'avessero depredata, non risparmiando nemmeno il Santissimo Sacramento. Per rivendere il bottino, di consistente valore, si diressero evidentemente a Torino, che raggiunsero il 6 giugno, festa del Corpus Domini; in citt\u00e0, nel luogo ove oggi sorge il luogo sacro, il mulo che trasportava l'ostia consacrata inciamp\u00f2 e cadde, sgualcendo i sacchi con la refurtiva nella caduta e facendo fuoriuscire il contenuto. Dalle cronache, sembra che il Santissimo, libratosi in aria, abbia illuminato la piazza. Accorso il vescovo Ludovico da Romagnano, l'ostia si sarebbe deposta sul calice rubato dai ladri, che venne portato in processione nel duomo di Torino.\nLo storico Luigi Cibrario, cos\u00ec ci riferisce l'episodio:\nStoria.\nLa cappella del Sanmicheli.\nIl 5 gennaio 1509 il Consiglio della Credenza Maggiore del Comune decise di far dipingere il nome di Ges\u00f9 sulle quattro porte della citt\u00e0; evidentemente insufficiente per la devozione dei torinesi, dato che il 25 agosto 1510 deliber\u00f2 l'edificazione di una piccola cappella al mercato del grano, presso la locale chiesa di San Silvestro, che sorgeva ove oggi s'erge l'attuale chiesa. Per motivi ignoti, nulla venne costruito, al punto che nel 1521 l'arcivescovo di Torino Innocenzo Cybo ordin\u00f2 la creazione di un oratorio.\nL'opera venne affidata a Matteo Sanmicheli, residente a Saluzzo, e il disegno definitivo fu consegnato il 31 ottobre 1528. L'oratorio del Sanmicheli, di piccole dimensioni (tre arcate di lunghezza totale inferiore a 11 metri, 6 metri e mezzo di altezza e 3,30 di profondit\u00e0, con un altare centrale) venne completato nel 1529, per essere poi distrutto nel 1609 per far posto all'attuale basilica.\nLa basilica.\nPer mantenere fede ad un voto, fatto dalla Comunit\u00e0 di Torino durante un'epidemia di peste, s'incominci\u00f2 a progettare l'abbattimento dell'opera sammicheliana per far posto ad un degno santuario.\nUna scritta che fu poi posta sulla facciata ricorda il legame tra la chiesa e il voto:\nNel 1603 il progetto della basilica venne affidato ad Ascanio Vittozzi, che gi\u00e0 stava ridisegnando Torino per volont\u00e0 del duca Carlo Emanuele I di Savoia. I lavori veri e propri iniziarono solo nel 1607, quando fu posta la prima pietra \u00aballa presenza di Carlo Emanuele I, dei sindaci, dei decurioni, del clero e di gran folla di gente.\u00bb Alla costruzione, lavor\u00f2 anche Amedeo di Castellamonte, che cur\u00f2 la facciata della chiesa.\nLa fase di costruzione fu caratterizzata da alcuni screzi tra la Confraternita dello Spirito Santo, che aveva sede nell'adiacente chiesa di San Silvestro e che inizialmente aveva offerto un aiuto per l'edificazione della nuova chiesa, e il comune. La Confraternita voleva poter officiare nella chiesa del Corpus Domini, nella convinzione che vi sarebbe stato maggior concorso di popolo, ma il comune prefer\u00ec mantenerne il controllo, affidandone la gestione ai frati Filippini, che vi rimasero per\u00f2 poco e furono sostituiti dalla Congregazione dei Preti Teologi del Corpus Domini.\nSempre il Cibrario annota che:\nDal 1753, trecentesimo anniversario del miracolo, sotto Carlo Emanuele III di Savoia, venne affidato a Benedetto Alfieri l'incarico di rivedere le decorazioni interne, che vennero non solo restaurate, ma anche ampliate da stucchi e dorature.\nIl 30 novembre 1769 ebbe luogo la consacrazione solenne del tempio.\nAltri lavori furono eseguiti nel 1853, quando Luigi Vacca dipinse gli affreschi delle volte e la facciata venne restaurata.\nPapa Pio XI, su domanda dei canonici del Corpus Domini, elev\u00f2 la chiesa a basilica minore il 2 agosto 1928.\nDevastata dalle bombe della seconda guerra mondiale, che ne sfondarono il tetto danneggiando in particolare l'altare, la cappella di San Carlo, l'organo e la sacrestia, la basilica fu oggetto di interventi di recupero all'inizio degli anni cinquanta. Un altro attento restauro, nel corso del quale venne ripulita la facciata dotandola di illuminazione e vennero ripristinate le tinte originali degli interni secondo le indicazioni di Benedetto Alfieri, si concluse nel 2003.\nArte.\nLa facciata \u00e8 imponente, composta da sei pilastri e quattro colonne, che sorreggono le trabeazioni. Secondo il tipico gusto barocco, la facciata \u00e8 completata da una serie di statue che la decorano, opera di Bernardo Falconi, realizzate nella seconda met\u00e0 del XVIII secolo:\nL'interno, prezioso e ad un'unica navata, \u00e8 stato riadattato dall'Alfieri al nuovo gusto del barocchetto, ed \u00e8 caratterizzato da decorazioni marmoree con tonalit\u00e0 nere e rosse alternate. Ovunque, immagini e tele ricordano l'evento prodigioso che coinvolse il luogo.\nPosta in evidenza da una cancellata di protezione in ferro battuto, \u00e8 la lapide, tra la seconda e la terza cappella a sinistra, che ricorda il luogo esatto del miracolo, intorno al quale \u00e8 stata realizzata la basilica. Sulla lapide si trova l'iscrizione, dovuta a Emanuele Tesauro, che ricorda il miracolo:\nL'altar maggiore \u00e8 ancora quello originale del Seicento, opera di Francesco Lanfranchi: risale al 1664 (un precedente altare era stato distrutto da un incendio nel 1653). La pala, che raffigura il miracolo, venne dipinta da Bartolomeo Caravoglia nel 1667, mentre il tabernacolo, opera di Bernardo Antonio Vittone, \u00e8 del 1768. L'altare, circondato da colonne tortili, \u00e8 inoltre decorato da sculture di Giovanni Battista Casella che raffigurano Fede, Speranza e Carit\u00e0.\nGli affreschi della volta dipinti da Luigi Vacca son ispirati ad alcuni momenti legati al miracolo eucaristico, e rappresentano \"Il furto\", \"L'elevazione dell'ostia\" e \"Il trasporto dell'ostia nel tabernacolo della cattedrale\".\nNella sacrestia si conservano quadri di Pietro Domenico Olivero che hanno come oggetto il miracolo eucaristico.\nLa navata \u00e8 attorniata da sei cappelle, tre per lato. Nella cappella di San Giuseppe, la seconda a destra, si trova un altare di Filippo Juvarra realizzato tra il 1721 e il 1724, mentre i tre dipinti (\"Sposalizio della Vergine\", \"Visione di San Giuseppe\", \"Transito di San Giuseppe\") si devono a Dionigi Gerolamo Donnini. La seconda cappella a sinistra, di San Carlo, possiede un altare del 1752, con una pala raffigurante san Carlo Borromeo con san Francesco di Sales, opera di Agostino Cottolengo, fratello del noto santo torinese; sulla parete destra di questa cappella \u00e8 presente una \"Comunione di San Carlo\", dipinto del 1752 di Francesco Antonio Mayerle.\nL'organo venne costruito nel 1914 da Carlo Vegezzi Bossi.\nPersone legate al Corpus Domini.\nUna folta schiera di personalit\u00e0 sono collegate alla basilica, che ha sempre rivestito un ruolo di primo piano nella religiosit\u00e0 torinese. Primo fra tutti, san Giuseppe Benedetto Cottolengo, membro della congregazione del Corpus Domini e che ricopr\u00ec il ruolo di vicecurato nella parrocchia. Proprio in quest'edificio egli ebbe l'ispirazione che l'avrebbe poi portato a creare la sua Piccola Casa della Divina Provvidenza: assistendo qui la morte di una donna, Giovanna Maria Gonnet, il 2 settembre 1827, rifiutata dagli ospedali nonostante la sua malattia, ebbe l'ispirazione che lo port\u00f2 alla creazione di un ricovero per gli ammalati. Il santo \u00e8 ricordato da una statua eseguita da Davide Calandra nel 1917, posta nella cappella di San Giuseppe.\nAnche padre Sebastiano Valfr\u00e8, due secoli prima del Cottolengo, fu parroco del Corpus Domini, dal 1653 al 1655. Egli apparteneva a quella comunit\u00e0 di dodici sacerdoti filippini che, come ricorda il Cibrario, avevano avuto la gestione della parrocchia dalla reggente Maria Cristina di Borbone-Francia.\nTra le grandi figure di santit\u00e0 che furono legate alla chiesa, \u00e8 da citarsi ancora san Giuseppe Marello, che qui fu battezzato il 26 dicembre 1844, lo stesso giorno della nascita."}
{"id": "1118675", "revid": "57342", "url": "https://it.wikipedia.org/wiki?curid=1118675", "title": "Maurice de B\u00e9v\u00e8re", "text": ""}
{"id": "1118678", "revid": "110157", "url": "https://it.wikipedia.org/wiki?curid=1118678", "title": "Super Colossal", "text": "Super Colossal \u00e8 l'undicesimo album di Joe Satriani, pubblicato nel 2006.\nTracce.\nTutti i brani sono di Joe Satriani.\nNota: il brano \"Crowd Chant\" era originariamente intitolato \"Party On The Enterprise\" e conteneva suoni tratti dallo show televisivo \"Star Trek\". Per motivi legali Satriani ha successivamente dovuto eliminare questi inserti e ha rinominato il brano. I dettagli di questa vicenda sono raccontati dallo stesso Satriani attraverso il \"podcast\" dedicato all'album.\nIl tema finale di \"Crowd Chant\" trae ispirazione dalla nota composizione \"Pavane in FA diesis minore, Op. 50\" di Gabriel Faur\u00e9."}
{"id": "1118686", "revid": "54354", "url": "https://it.wikipedia.org/wiki?curid=1118686", "title": "Soninke", "text": ""}
{"id": "1118689", "revid": "166579", "url": "https://it.wikipedia.org/wiki?curid=1118689", "title": "Pier Pettinaio", "text": "Detto anche Pier Pettinaio o Pettinagno fu commerciante di pettini per telai e terziario francescano a Siena; viene citato nel Purgatorio dantesco.\nFamoso per la sua onest\u00e0 e piet\u00e0, una volta morto (alla veneranda et\u00e0 di 109 anni), fu ritenuto santo e venerato dai Senesi, che nel 1328 istituirono una festa annuale in suo onore. \nL'Anonimo Fiorentino racconta: \" Andava a Pisa a comperare pettini, e comperavagli a dozzina; poi che gli avea comperati, se ne venia con questi pettini in sul ponte vecchio di Pisa, e sceglieva i pettini, e se niuno ve n'avea che fosse fesso o non buono, elli il gettava in Arno. Fugli detto pi\u00f9 volte:\u00abPoich\u00e9 il pettine sia fesso e non cos\u00ec buono, egli pur vale qualche denaro: vendilo per fesso!\u00bb. Piero rispondea: \u00abIo non voglio che niuna persona abbia da me mala mercatantia\u00bb\".\nViene citato nella Divina Commedia da Sap\u00eca Salvani, che nel tredicesimo canto del Purgatorio afferma di esser stata aiutata dalle \"sante orazioni\" di Pier Pettinaio:\nLa sua tomba fu distrutta da un incendio e di lui rest\u00f2 solo la reliquia del braccio, conservato dalle clarisse di Siena. \n\u00c8 stato proclamato beato il 2 gennaio 1802 da papa Pio VII e la sua ricorrenza cade il 4 dicembre, giorno della sua morte."}
{"id": "1118692", "revid": "1793900", "url": "https://it.wikipedia.org/wiki?curid=1118692", "title": "Lingua soninke", "text": "La lingua soninke (codice ISO 639-2 e ISO 639-3 snk) o sonink\u00e9 (nome nativo \"soninkanxaane\") \u00e8 una lingua mende parlata dal popolo dei sarakole in Africa occidentale.\nDistribuzione geografica.\nSecondo l'edizione 2009 di \"Ethnologue\", si stima che venga parlata da 1.250.000 locutori, soprattutto situati (in ordine di numerosit\u00e0) in Mali (700.000), Senegal (250.000), Gambia (156.000), Mauritania (39.000), Guinea-Bissau (5.000).\nLingua ufficiale.\nIl sonink\u00e9 \u00e8 riconosciuto lingua nazionale dal primo articolo della Costituzione del Senegal.\nSistema di scrittura.\nPer la scrittura vengono utilizzati l'alfabeto arabo e l'alfabeto latino."}
{"id": "1118695", "revid": "1543377", "url": "https://it.wikipedia.org/wiki?curid=1118695", "title": "UEFA Futsal Championship 2003", "text": "Il terzo UEFA Futsal Championship, disputato nel 2003 in Italia, \u00e8 stata la 4\u00aa edizione del torneo per squadre nazionali di calcio a 5 organizzato dalla UEFA, organismo che amministra tale sport in ambito europeo.\nLe sedi scelte per la manifestazione furono entrambe campane: il Palasport di Aversa ed il PalaMaggi\u00f2 di Caserta, dove si tenne la finale. Le otto squadre vennero divise in due gironi, da cui uscirono le quattro semifinaliste. L'Italia padrone di casa, dopo aver eliminato la Spagna in semifinale, sconfisse in finale l'Ucraina per 1-0 con rete decisiva di Vin\u00edcius Bacaro, conquistando il suo primo alloro continentale.\nQualificazioni.\nAi nastri di partenza delle qualificazioni si presentano ventotto formazioni (tre in pi\u00f9 della precedente edizione) per sette posti disponibili, l'ottavo \u00e8 destinato all'Italia organizzatrice, mentre la Spagna detentrice del trofeo \u00e8 chiamata a giocare la qualificazione nel gruppo 3 dove si qualifica ai danni di Jugoslavia, Macedonia e Lituania. Le formazioni vennero divise in sette gironi da quattro squadre. Si qualificarono Repubblica Ceca, Slovenia, Russia, Belgio, Portogallo, Spagna e Ucraina."}
{"id": "1118698", "revid": "949200", "url": "https://it.wikipedia.org/wiki?curid=1118698", "title": "Donna davanti agli scogli", "text": "Donna davanti agli scogli (Penya-Segats) \u00e8 un dipinto a olio su tavola di 26 \u00d7 40\u00a0cm realizzato nel 1926 dal pittore spagnolo Salvador Dal\u00ed.\nFa parte di una collezione privata."}
{"id": "1118699", "revid": "124627462", "url": "https://it.wikipedia.org/wiki?curid=1118699", "title": "La terrazza a Sainte-Adresse", "text": "La terrazza a Sainte-Adresse (\"Jardin \u00e0 Sainte-Adresse\") \u00e8 un dipinto del pittore francese Claude Monet, realizzato nel 1867 e conservato al Metropolitan Museum of Art di New York.\nDescrizione.\nCon \"La terrazza a Sainte-Adresse\" Monet conferma il suo proposito di cogliere nei suoi dipinti l'atmosfera spensierata e frizzante che animava la Francia del Secondo Impero. \u00c8 un dolce pomeriggio primaverile, e il sole - ormai basso sull'orizzonte - proietta sull'elegante pavimentazione grigia della terrazza calde e lunghissime ombre. Le due bandiere sono schiaffeggiate con forza dal vento e rimarcano il prestigio turistico di Sainte-Adresse, cittadina visitata da una clientela francese e inglese particolarmente benestante che l\u00ec poteva godere della nuova moda dei bagni a mare: oltre il parapetto, poi, si dispiega in tutta la sua potenza azzurra il canale della Manica, solcato sull'orizzonte da alcune imbarcazioni che si offrono cos\u00ec agli occhi dei villeggianti.\nMa chi sono i villeggianti? Immersi in una natura rigogliosa, ricolma di gladioli gialli e scarlatti (sembrano quasi voler riproporre i colori araldici della Normandia, regione dove Monet ha trascorso l'infanzia), troviamo ben quattro personaggi, elegantemente vestiti: vicino alla balaustra una donna e un uomo discorrono in maniera intima ma rispettosa, osservati scrupolosamente da una coppia di anziani in primo piano, languidamente seduti sulle serie predisposte per i frequentatori della terrazza. Magari questi due vegliardi conoscono la coppia pi\u00f9 giovane e, anzi, hanno pure accompagnato la figlia (o il figlio) dal potenziale partner, come se con la loro presenza distaccata volessero legittimare sobriamente la validit\u00e0 di quest'unione. Potrebbe pure darsi, tuttavia, che le due coppie non si conoscono, e che il signore e la signora in primo piano, contemplando silenziosamente quest'incontro galante inaspettato, stiano semplicemente pensando agli amori dei bei tempi andati. Certa, invece, \u00e8 l'identit\u00e0 dei modelli che hanno posato per questa scena: sullo sfondo vi sono Adolphe Monet e Jeanne Margu\u00e9rite Lecadre, rispettivamente padre e zia dell'artista, mentre in primo piano troviamo Adolphe Lecadre e la sua figlia.\nQuest'opera, oltre che per i contenuti, \u00e8 particolarmente interessante anche per la tecnica, che riesce perfettamente a rendere l'impressione di un'assolata giornata di primavera producendo nell'immagine effetti di grande luminosit\u00e0 e brillantezza cromatica. Per ottenere questo fulgore ovattato Monet ricorre a una tavolozza composta esclusivamente da colori puri e dispone le varie regioni cromatiche in modo tale che queste, interagendo tra di loro, possano esaltarsi o deprimersi vicendevolmente secondo le sue necessit\u00e0. \u00c8 soprattutto accostando colori scuri con colori nitidi che Monet elimina completamente le variazioni tonali e i passaggi terrosi e opachi, salvaguardando cos\u00ec la luminosit\u00e0 del dipinto. Interessante, in tal senso, anche il diverso trattamento che Monet riserva alle pennellate della tela: quelle che tratteggiano il parasole della signora in primo piano, ad esempio, sono uniformi e regolari. Quest'unit\u00e0, tuttavia, viene perduta nelle pennellate che delineano la veste della stessa signora, che infatti appaiono pi\u00f9 segmentate, disunite, per via di un processo di frantumazione della materia pittorica che viene ripreso e intensificato nell'abito della ragazza sullo sfondo, nel mare - dove le leggere increspature delle onde sono date per rapidi tocchi virgolati - e infine nei fiori, per i quali Monet arriva a depositare il colore sulla tela con la punta del pennello sotto forma di puntini di piccolissime dimensioni. Pur nella differenziazione del trattamento cromatico, tuttavia, l'opera riesce a preservare un senso di stabilit\u00e0 e armonia grazie a una sapiente composizione geometrica che trova la sua espressione pi\u00f9 alta nell'intreccio di linee orizzontali (la balaustra) e verticali (l'asta delle bandiere)."}
{"id": "1118700", "revid": "1793900", "url": "https://it.wikipedia.org/wiki?curid=1118700", "title": "La spiaggia di Bas-Butin, Honfleur", "text": "La spiaggia di Bas-Butin, Honfleur (La Gr\u00e8ve du Bas-Butin, Honfleur) \u00e8 un dipinto a olio su tela (67x78 cm) realizzato nel 1886 dal pittore Georges-Pierre Seurat; raffigura la solitaria spiaggia di Bas-Butin, ad ovest di Honfleur, soggetto prediletto, allora, di molti artisti suoi contemporanei.\n\u00c8 conservato nel Mus\u00e9e des Beaux-Arts di Tournai.\nil quadro fu dipinto durante una viaggio a Honfleurn ell'estate del 1886, il progetto originale prevede di realizzare sette tele della medesima localit\u00e0 nelle diverse parti della giornata: mattino, pomeriggio, tramonto e sera; per verificare la validit\u00e0 di nuove tecniche pittoriche apprese."}
{"id": "1118701", "revid": "1632387", "url": "https://it.wikipedia.org/wiki?curid=1118701", "title": "R\u00f3is\u00edn Murphy", "text": " Ha raggiunto la fama come voce del duo Moloko, prima di intraprendere la carriera da solista.\nGiovent\u00f9.\nCresciuta ad Arklow, nella contea di Wicklow, a dodici anni si trasferisce con la famiglia a Manchester, Inghilterra.\nDopo tre anni i genitori divorziano e ritornano in Irlanda, ma R\u00f3is\u00edn rimane nel Regno Unito e a diciassette anni si iscrive ad una scuola di specializzazione. Successivamente si trasferisce a Sheffield, dove incontra Mark Brydon e forma assieme a lui i Moloko.\nCarriera solista.\nParallelamente all'impegno con i Moloko, la Murphy collabora anche con altri artisti, tra cui Boris Dlugosch (gi\u00e0 autore del remix del singolo dei Moloko, \"Sing it Back\"), col quale ha prodotto il singolo \"Never Enough\" (2001), gli Psychedelic Waltons (\"Wonderland\"), gli Handsome Boy Modeling School (\"The Truth\"), gli Spook (\"Feel Up\", cover dell'omonimo brano di Grace Jones), e i Pulp.\n\"Ruby Blue\" (2005 - 2006).\nNel 2004 collabora con il produttore Matthew Herbert, che precedentemente aveva prodotto alcuni remix dei Moloko, per dare vita ad una carriera solista. Pubblica tre EP in edizione limitata su vinile: \"Sequins 1\", \"Sequins 2\" e \"Sequins 3\", cui segue, nel giugno 2005, la pubblicazione dell'album \"Ruby Blue\" con la casa discografica Echo Records.\nNell'aprile 2006 l'album approda negli Stati Uniti, dove gode di un discreto successo anche grazie all'utilizzo di diverse tracce in telefilm e programmi televisivi.\nNei primi mesi del 2006 debutta negli Stati Uniti, e pochi mesi dopo si riunisce temporaneamente a Mark Brydon dei Moloko per promuovere \"Catalogue\", raccolta di singoli del duo.\n\"Overpowered\" (2007 - 2008).\nNel maggio 2006 firma un contratto con la casa discografica EMI e inizia a lavorare con numerosi produttori al nuovo album, \"Overpowered\", uscito in Italia il 19 ottobre 2007 e preceduto da due singoli: la title track \"Overpowered\" e \"Let Me Know\".\nIl tour promozionale dell'album \u00e8 durato un anno e mezzo, toccando anche l'Australia e gli Stati Uniti. Il 29 ottobre 2007, durante un'esibizione a Mosca, si ferisce al sopracciglio e parte dell'occhio. Cancellate alcune date seguenti, il tour \u00e8 ripreso il 3 novembre.\nDa \"Overpowered\" \u00e8 stato estratto un terzo singolo, \"You Know Me Better\", pubblicato il 31 marzo 2008. Il quarto singolo previsto, \"Movie Star\", dopo numerose posticipazioni \u00e8 stato definitivamente cancellato, nonostante la circolazione sia di un videoclip, sia di un promo con alcuni remix e la B-side \"Slave to Love\", cover di un brano di Bryan Ferry, usata per lo spot televisivo per Gucci. Alla base dell'annullamento del singolo \u00e8 anche la crisi che ha coinvolto l'etichetta discografica EMI.\nLa pausa (2009 - 2013).\nIl 16 dicembre 2009 nasce la figlia Clodagh, avuta dal compagno Simon Henwood.\nTra il 2009 e il 2013 continua a scrivere canzoni e a collaborare a progetti di altri artisti, ma ha ripetutamente posticipato la realizzazione di un terzo disco solista perch\u00e9 incerta sull'identit\u00e0 da adottare per l'album e sulla sua immagine di artista. Rescisso il contratto discografico con la casa discografica EMI, ha pubblicato solo tre brani: \"Orally Fixated\" (2009), \"Momma's Place\" (2010) e \"Simulation\" (2012). Tra le collaborazioni spiccano quelle con i Crookers, i Mason, Toddla T, David Morales, Luca C &amp; Brigante, Freeform Five.\nIn questo periodo R\u00f3is\u00edn si \u00e8 esibita numerose volte in coincidenza di eventi promozionali e lanci di nuove collezioni di moda presentando performance a met\u00e0 strada fra il DJ-set e il concerto, dove l'artista mixa brani altrui con i propri, canta dal vivo ed interagisce con installazioni visuali da lei curate.\nDal 2011 \u00e8 sentimentalmente legata a Sebastiano Properzi, met\u00e0 del duo dance italiano Luca C &amp; Brigante. Il 16 ottobre del 2012 ha annunciato la nascita del suo secondogenito, Tadgh Properzi.\n\"Mi Senti\" (2014).\nIl 28 maggio pubblica\" Mi Senti, \"un EP contenente cover di cinque classici della musica italiana degli anni '70. Il disco, prodotto dal compagno Properzi e dal collaboratore di lunga data Eddie Stevens, contiene cover di Mina, Patty Pravo, Lucio Battisti, e Gino Paoli, pi\u00f9 la composizione originale \"In Sintesi\". R\u00f3is\u00edn ha definito \"Mi Senti \"un progetto di canto, prima ancora che linguistico e di ricerca musicale.\"\u00abDi solito scrivo io il materiale che canto, ma ora, registrati questi brani, mi rendo conto di aver scritto di rado canzoni che \"spingessero\" veramente la mia voce. [...] Cantarle \u00e8 stato uno sforzo. Ovviamente spero che lo sforzo non sia percepibile. Una brava cantante dovrebbe essere in grado di far sembrare tutto semplice.\u00bb\"\n\"Hairless Toys\" e \"Take Her Up to Monto\" (2015 - 2017).\nIl terzo album di inediti di R\u00f3is\u00edn Murphy \u00e8 stato ufficialmente annunciato il 16 gennaio 2015 attraverso i profili social della cantante. L'11 maggio \u00e8 stato pubblicato per l'etichetta Play It Again Sam.\nPer la realizzazione di \"Hairless Toys\" R\u00f3is\u00edn si \u00e8 affidata al produttore Eddie Stevens, gi\u00e0 collaboratore dei Moloko e direttore live di ogni tourn\u00e9e di R\u00f3is\u00edn dal 1998 a questa parte. La sessione di scrittura si \u00e8 concentrata nell'arco di cinque settimane e ha dato frutto a 35 brani.\nA proposito dell'album, R\u00f3is\u00edn ha scritto:\"\u00abC'era il desiderio di realizzare un disco indiscutibilmente raffinato. Ha pi\u00f9 strati, strumentazione elettronica e dal vivo, musicalmente va in posti in cui la maggior parte della musica pop non si colloca. \u00c8 emotivamente sincero e rivestito di ironia. Non sono certo partita con l'idea di realizzare qualcosa di unico in s\u00e9, ma Eddie \"[produttore e collaboratore di R\u00f3is\u00edn dai tempi dei Moloko, ndr]\" ha una visione che non ha nessun altro su questo pianeta e davvero \u00e8 qualcosa che non avete mai ascoltato prima. Quindi \u00e8 impossibile descriverlo, se non dicendo che... \u00e8 sentito.\u00bb\"I videoclip realizzati per Hairless Toys (\"Exploitation, Evil Eyes, Unputdownable\" e \"House of Glass)\" costituiscono le prime esperienze di R\u00f3is\u00edn come regista.\nHairless Toys ha ottenuto una candidatura come album dell'anno al premio Mercury 2015.\nL'8 luglio 2016 esce \"Take Her Up To Monto,\" il quarto album da solista. I suoi nove brani sono tratti dalle stesse sessioni di \"Hairless Toys,\" ma alcuni di essi sono stati rimaneggiati per una maggiore uniformit\u00e0 stilistica.\nCome in \"Hairless Toys,\" R\u00f3is\u00edn ha diretto i video dei singoli estratti dall'album (\"Ten Miles High\" e \"Whatever\").\nLa serie di vinili con Maurice Fulton (2018).\nIl 21 marzo 2018 R\u00f3is\u00edn ha annunciato la prossima pubblicazione di nuovi inediti. Le otto tracce che compongono il nuovo lavoro, prodotto da Maurice Fulton (gi\u00e0 autore di un remix di \"House Of Glass,\" dall'album \"Hairless Toys\"), non sono state pubblicate su un unico album, bens\u00ec divise su quattro pubblicazioni in formato vinile e digitale, rilasciate fra i mesi di maggio e novembre 2018.\nA proposito della nuova produzione, R\u00f3is\u00edn ha scritto: \"\u00abEssenzialmente \u00e8 per ballare. Il mio modo di ballare: rilassato e funky, che si permette di andare un po' fuori controllo. Per alcuni versi \u00e8 tutto molto semplice, ma Maurice ha passato una vita immerso nella musica da ballo. La sua esperienza e la sua profonda conoscenza sonno innegabili. Ho fatto tutto quello che mi diceva!\u00bb\"L'identit\u00e0 visiva e le sonorit\u00e0 di questo progetto pescano a piene mani dalle atmosfere della musica da ballo dei primi anni '90. Gli artwork dei quattro vinili sono stati affidati al designer portoghese Br\u00e1ulio Amado.\nNel mese di aprile 2018 R\u00f3is\u00edn ha organizzato una residenza artistica di due giorni a Londra, in cui ha invitato ballerini, coreografi e attori per mettere in atto un vero e proprio rave. Durante l'evento, R\u00f3is\u00edn ha diretto i videoclip per tre brani, corrispondenti ai lati A della serie di vinili: \"All My Dreams\" ,pubblicato il 18 maggio, \"Plaything\", pubblicato il 29 giugno e \"The Rumble\", pubblicato il 12 novembre. Invece il video di \"Jacuzzi Rollercoaster,\" cantata assieme ad Ali Love, \u00e8 stato registrato dopo e pubblicato il 3 ottobre, pochi giorni dopo la pubblicazione del relativo vinile.\nNel gennaio 2019 la rivista \"Loverboy\" ha organizzato una doppia intervista con annesso servizio fotografico con R\u00f3is\u00edn e la famosa drag queen Detox, ex concorrente di RuPaul's Drag Race e dichiaratamente fan della cantautrice irlandese.\n\"R\u00f3is\u00edn Machine\" e \"Crooked Machine\" (2019 - 2021).\nFra il giugno 2019 e il luglio 2020 R\u00f3is\u00edn pubblica 4 singoli prodotti con l'amico di lunga data DJ Parrot, conosciuto nella scena club di Sheffield negli anni '90. L'unico singolo accompagnato da un videoclip nel senso pi\u00f9 classico del termine \u00e8 \"Narcissus\", un vero e proprio tributo alle performance televisive di Raffaella Carr\u00e0 degli anni 70. Gli altri singoli (\"Incapable\", \"Murphy\u2019s Law\", \"Something More\") hanno guadagnato visibilit\u00e0 grazie alle performance che la cantante ha registrato nelle proprie case di Londra e Ibiza durante i mesi di lockdown da Covid-19.\nIl 2 ottobre 2020 esce per l'etichetta Skint/BMG \"R\u00f3is\u00edn Machine\", 5\u00ba album di studio per R\u00f3is\u00edn. L'LP raccoglie tutte le collaborazioni con DJ Parrot prodotte nell'arco degli ultimi 8 anni, incluse Simulation (2012), Jealousy (2015), i singoli pubblicati fra il 2019 e il 2020 e 4 ulteriori inediti registrati durante i mesi di lockdown. Musicalmente, l'album segna un ritorno alle sonorit\u00e0 \"disco\", in particolare esplorando le sfumature nu-disco, electropop, funk, post-disco, electro-R&amp;B, Chicago house, dub and minimal funk, e con una certa resistenza alla classica struttura pop \"strofa-ritornello\". In aggiunta all'ottimo successo con la critica, \"R\u00f3is\u00edn Machine\" ha raggiunto la 14\u00aa posizione nella classifica degli album del Regno Unito, rappresentando il migliore risultato per Murphy dal suo debutto da solista.\nIl 30 aprile 2021 esce \"Crooked Machine\", un remix album di \"R\u00f3is\u00edn Machine\" completamente prodotto e curato da DJ Parrot.\nIn merito ai futuri progetti musicali, Murphy ha menzionato un album in collaborazione con Dj Koze e un album di genere Dub."}
{"id": "1118702", "revid": "1371684", "url": "https://it.wikipedia.org/wiki?curid=1118702", "title": "Castagni e fattoria al Jas de Bouffan (C\u00e9zanne Mosca)", "text": "Castagni e fattoria del Jas de Bouffan \u00e8 un dipinto a olio su tela (72x91 cm) realizzato nel 1886 circa dal pittore francese Paul C\u00e9zanne.\n\u00c8 conservato nel Museo Pu\u0161kin di Mosca.\n\u00c8 raffigurata la residenza della famiglia C\u00e9zanne, dove spesso trascorse le vacanze."}
{"id": "1118718", "revid": "8489", "url": "https://it.wikipedia.org/wiki?curid=1118718", "title": "Lodoss", "text": ""}
{"id": "1118732", "revid": "1566286", "url": "https://it.wikipedia.org/wiki?curid=1118732", "title": "Antonello Geleng", "text": "Biografia.\nFiglio di Rinaldo Geleng, pittore e cartellonista romano di lontane origini tedesche, ne segue l'attivit\u00e0 sin da giovane, per specializzarsi in scenografia e allestimenti teatrali. Ha creato le scenografie di molti film di genere italiani per registi come Dario Argento e Michele Soavi.\nHa vinto un David di Donatello come miglior scenografo nel 1994, per il film \"Dellamorte Dellamore\"."}
{"id": "1118734", "revid": "122450417", "url": "https://it.wikipedia.org/wiki?curid=1118734", "title": "Peyo", "text": "Biografia.\nPeyo nacque a Schaerbeek, un comune della Regione di Bruxelles-Capitale da padre inglese e madre belga. Scelse il suo pseudonimo dalla parola Pierrot, mal pronunciata da un cugino inglese.\nAppassionato fumettista, si avvicin\u00f2 a quest'arte prima dello scoppio della seconda guerra mondiale, frequentando artisti quali Morris, Andr\u00e9 Franquin e Eddy Paape che diventeranno suoi colleghi nella storica rivista \"Spirou\". Nel 1952 Peyo vi debutt\u00f2 introdotto da Franquin, occupato con il fumetto pi\u00f9 importante del settimanale. A quel punto Peyo reimpost\u00f2 in modo innovativo una vecchia serie che aveva gi\u00e0 sperimentato dal 1949 su \"Le Soir\", raccontando le avventure medievali e fiabesche del giovane John (\"Johan\"). Dopo averne riveduto il look, lo affianc\u00f2 con successo per la prima volta al piccolo e vivace Solfam\u00ec (\"Pirlouit\"), che divenne il personaggio principale del ciclo.\nNel 1958 fu la volta dei Puffi (\"Les Schtroumpfs\") il cui immenso successo non imped\u00ec a Peyo di concentrarsi anche su altre creazioni come, nel 1960, Benoit Brisefer e Jacky et C\u00e9lestin (1961), del quale \u00e8 solamente sceneggiatore. Intanto, nel 1959 Peyo aveva cominciato a occuparsi di disegni animati, realizzando un ciclo di sette episodi con i Puffi tramite lo studio TVA Dupuis. Questi film, in bianco e nero e a colori, servirebbero di base per un lungo ciclo televisivo, in onda dal 1981. Realizzato per la rete americana NBC in coproduzione con la famossima casa americana Hanna-Barbera e la S.E.P.P., reca il nome assegnato in inglese ai Puffi: \"The Smurfs\". Creata la propria societ\u00e0, Cartoon Creation, nel 1989 Peyo lanci\u00f2 la rivista \"Schtroumpfs\", a cui segue la realizzazione di un parco tematico vicino a Metz, a Hagondange, che dal 1991 prende il nome di Walibi-Schtroumpfs.\nMor\u00ec prematuramente a Bruxelles per infarto, a soli 64 anni."}
{"id": "1118738", "revid": "1602064", "url": "https://it.wikipedia.org/wiki?curid=1118738", "title": "Gestione dei ricavi", "text": "Per gestione dei ricavi (dall'inglese: \"yield management\" - YM - o \"revenue management -\" RM, a volte tradotto con gestione della redditivit\u00e0, tariffazione in tempo reale) si intende il sistema di gestione delle capacit\u00e0 disponibili (camere d'albergo, posti a sedere nel trasporto aereo) che ha come obiettivo la massimizzazione e l'ottimizzazione del volume di affari.\nLa tecnica di vendita che ne deriva consente di modificare i ricavi per unit\u00e0 sulla base del reale andamento della domanda, realizzando i maggiori ricavi e il pi\u00f9 alto tasso di vendite possibile in ogni periodo dell'anno. Una delle manifestazioni pi\u00f9 evidenti \u00e8 l'applicazione di prezzi pi\u00f9 alti quando la domanda \u00e8 elevata e prezzi scontati quando \u00e8 pi\u00f9 bassa.\nInizialmente le tecniche di RM sono appannaggio delle grandi aziende, in grado di affrontare i costi di sistemi onerosi, come i GDS - \"Global Distribution System\"; tramite la diffusione del web, \"con lo scoccare del primo lustro del nuovo millennio, invece, ogni impresa a capacit\u00e0 vincolata e deperibile pu\u00f2 adottare i principi di YM\".\nObiettivi.\nLa gestione dei ricavi consiste in un controllo integrato di capacit\u00e0 e prezzo per massimizzare ricavi / profitto.\nIl prezzo non \u00e8 determinato dall'incontro di domanda e offerta aggregate di mercato, viene quanto pi\u00f9 possibile reso \"individuale\", adatto alla struttura delle preferenze personali, per ottenere da ogni cliente la massima somma che \u00e8 disposto a pagare per un prodotto/servizio. Ci\u00f2 equivale ad ipotizzare domanda di mercato lineare, dove, noti i costi per soddisfare la domanda:\nformula_1.\nI prezzi sono un input delle tecniche di Yield Management, non necessariamente variati da queste: il massimo profitto da un cliente si ottiene segmentando la domanda con diversi profili tariffari, ai quali \u00e8 associato un certo numero di clienti con una propensione di spesa simile.\nUn'altra finalit\u00e0 \u00e8 la saturazione della capacit\u00e0 disponibile e la fidelizzazione del cliente per lunghi periodi.\nCondizioni di applicabilit\u00e0.\nL'ambito di applicazione delle tecniche della gestione dei ricavi riguarda attivit\u00e0:\nSettori di applicazione.\nGli ambiti di applicazione riguardano principalmente il settore dei servizi;\nLe tecniche, in linea teorica, sono riferibili anche a settori manifatturieri con prodotti deperibili.\nNell'ambito del settore alberghiero, e di contesti in cui il prezzo non \u00e8 variabile in funzione del cliente e della sua propensione all'acquisto, l'obiettivo diventa saturare la capacit\u00e0: un albergo potrebbe riservare delle camere, prevedendo di avere clienti che soggiornano per periodi pi\u00f9 lunghi. Il costo di questa scelta pu\u00f2 coincidere con alcuni giorni in cui la camera rimane vuota per attendere l'arrivo di un cliente che soggiorner\u00e0 per un periodo pi\u00f9 lungo, la cui perdita significherebbe in un periodo successivo una perdita di entit\u00e0 maggiore.\nTecniche di gestione dei ricavi.\nSovrapprenotazione (Overbooking).\nPer sovrapprenotazione si intende la vendita di un numero di posti superiore alla capacit\u00e0, per cautelarsi da disdette delle prenotazioni (cancellazioni), mancate presentazioni (No Show) e quindi dall'avere unit\u00e0 disponibili non utilizzate. La sovrapprenotazione crea un disservizio al cliente che deve ritardare il viaggio o lo spettacolo, l'inizio di una vacanza, o trovare una diversa sistemazione, in base all'ambito di applicazione di tali tecniche. Questi disservizi comportano per le aziende un costo in termini di perdita di immagine e di somme da risarcire al cliente per rimediare al disagio, stabilite per legge, o da un Service Level Agreement. Il costo pu\u00f2 comprendere il rimborso dell'intera prenotazione, e si differenzia comunque da quello relativo al \"no-show\" perch\u00e9 non sono sostenuti costi fissi per le prenotazioni non coperte da una capacit\u00e0 disponibile.\nIl \"no-show\" \u00e8 legato alla perdita per l'inutilizzo di una unit\u00e0 di capacit\u00e0 produttiva.\nSe il pagamento \u00e8 contestuale alla prenotazione, i sistemi di prenotazione permettono una schedatura di massa dei movimenti degli utenti, tramite i numeri di carta di credito.\nAnalisi tramite albero delle decisioni.\n\u00c8 una tecnica di gestione dei ricavi che ottimizza il costo delle alternative disponibili (sovrapprenotazione e \"no-show\"), e serve per decidere se alzare di una unit\u00e0 la sovrapprenotazione e accettare il cliente \"n\"-esimo.\nAd ognuno dei rami dell'albero decisionale \u00e8 associato un costo e pesato per la rispettiva Probabilit\u00e0, ipotizzando in genere una distribuzione normale degli Ovb e NS.\nIl costo della sovrapprenotazione \u00e8 definito costo di \"overestimate\" formula_2, mentre il costo dei \"no-show\" \u00e8 il margine di contribuzione unitario formula_3 perso. Si incontra il primo costo se il numero di disdette previste non riesce\na coprire i biglietti venduti in eccesso rispetto alla capacit\u00e0; viceversa, l'azienda subir\u00e0 la perdita legata a una capacit\u00e0 disponibile insatura.\nSi accetta la prenotazione \"n\"-esima se:\nA complemento di questa tecnica, pu\u00f2 essere adottato una sovrapprenotazione con fissazione del livello di servizio. Non \u00e8 una tecnica di Yield Management, e pu\u00f2 essere utilizzata sia come vincolo della precedente sia in modo indipendente dall'analisi tramite albero decisionale. Se formula_7 \u00e8 la domanda e formula_8 la capacit\u00e0, nota e costante:\nSi accetta la prenotazione se \u00e8 vera la condizione (1) e la (2), che impone il rispetto di un livello di servizio minimo. L'evento di una domanda maggiore della capacit\u00e0 equivale al verificarsi di una sovrapprenotazione superiore ai \"no-show\": se la domanda non supera la capacit\u00e0 disponibile, non pu\u00f2 esserci sovrapprenotazione; se si verificano dei \"no-show\", capacit\u00e0 non occupata, la domanda non eccedeva la capacit\u00e0.\nAnalisi marginale.\nL'analisi marginale considera i costi legati a una sovrastima e sottostima della domanda rispetto alla capacit\u00e0 disponibile. Il metodo pu\u00f2 essere usato sia in presenza di una domanda non differenziata che di una segmentazione della clientela che porta differenti profili tariffari (prima e seconda classe, categoria di stelle nel settore alberghiero, etc.). Nel secondo caso, con \"Protection Level\" si intende la quantit\u00e0 di posti riservata a ciascun profilo tariffario (ad es. i posti in prima classe). Se formula_13 e formula_2 sono rispettivamente i costi relativi a una sottostima (\"underestimate\") e sovrastima della domanda rispetto alla capacit\u00e0 disponibile:"}
{"id": "1118746", "revid": "57342", "url": "https://it.wikipedia.org/wiki?curid=1118746", "title": "Pierre Culliford", "text": ""}
{"id": "1118748", "revid": "110157", "url": "https://it.wikipedia.org/wiki?curid=1118748", "title": "Satriani Live!", "text": "Satriani Live! \u00e8 il diciassettesimo album di Joe Satriani, registrato dal vivo e pubblicato nel 2006."}
{"id": "1118750", "revid": "1793900", "url": "https://it.wikipedia.org/wiki?curid=1118750", "title": "Lingue bozo", "text": "Le lingue bozo (talvolta \"boso\") sono un gruppo di lingue mande parlate in Mali e in Nigeria.\nDistribuzione geografica.\nLe lingue bozo sono quattro idiomi correlati parlati dai Bozo, un popolo di pescatori che vive nella parte centrale del delta interno del Niger, in Mali.\nSecondo \"Ethnologue\", i locutori dei tre idiomi appartenenti al sottogruppo orientale erano 118 000 nel 1987, mentre per la lingua bozo jenamaa erano 197 000 nel 2003.\nClassificazione.\nSecondo \"Ethnologue\", il gruppo delle lingue bozo \u00e8 composto da:"}
{"id": "1118755", "revid": "57342", "url": "https://it.wikipedia.org/wiki?curid=1118755", "title": "Fumettista", "text": ""}
{"id": "1118756", "revid": "110157", "url": "https://it.wikipedia.org/wiki?curid=1118756", "title": "Anello Lassell", "text": "L'anello Lassell, che ebbe come designazione provvisoria 1989 N4R, \u00e8 situato attorno a Nettuno.\nNome.\nPorta il nome dell'astronomo William Lassell, scopritore di Tritone, satellite di Nettuno.\nCaratteristiche.\nL'anello Lassell orbita ad una distanza dal centro di \"Nettuno\" di 55 200\u00a0km; \u00e8 largo 4 000\u00a0km ed ha una luminosit\u00e0 superiore agli altri.\nFu scoperto grazie all'analisi delle foto prese dal \"Voyager 2\" durante il sorvolo del sistema nettuniano nel 1989."}
{"id": "1118758", "revid": "767487", "url": "https://it.wikipedia.org/wiki?curid=1118758", "title": "Bani (fiume)", "text": "Il fiume Bani \u00e8 un affluente del Niger, al quale si unisce vicino Mopti, nel Mali orientale. I due fiumi formano la zona umida nota come delta interno del Niger.\nCaratteristiche.\nLa sua lunghezza \u00e8 di circa 1100\u00a0km, il fiume \u00e8 in parte navigabile. Caratteristico \u00e8 il fatto che in occasione delle piogge annuali la citt\u00e0 di Djenn\u00e9 diventi talvolta temporaneamente un'isola circondata dal fiume Bani."}
{"id": "1118761", "revid": "8489", "url": "https://it.wikipedia.org/wiki?curid=1118761", "title": "Record of lodoss war", "text": ""}
{"id": "1118763", "revid": "8489", "url": "https://it.wikipedia.org/wiki?curid=1118763", "title": "Lodoss war", "text": ""}
{"id": "1118773", "revid": "767487", "url": "https://it.wikipedia.org/wiki?curid=1118773", "title": "Mishmi", "text": "I Mishmi sono un gruppo etnico dell'India comprendente principalmente tre trib\u00f9:\nIdu Mishmi, Digaru (Taraon) Mishmi, e Miju Mishmi.\nGli Idu Mishmi sono concentrati soprattutto nel distretto Dibang Valley e la parte nord del distretto di Lohit (ora Anjaw) nell'Arunachal Pradesh.\nI membri delle trib\u00f9 Miju e Digaru sono concentrati nell'Anjaw e Lohit."}
{"id": "1118774", "revid": "6923", "url": "https://it.wikipedia.org/wiki?curid=1118774", "title": "Autostrade in Slovenia", "text": "Il sistema autostradale sloveno \u00e8 gestito dalla Dru\u017eba za avtoceste v Republiki Sloveniji (DARS), creata nel 1993.\nGi\u00e0 prima dell'indipendenza la Slovenia possedeva un tratto autostradale tra Postumia e Vrhnika inaugurato il 29 dicembre 1972, oggi parte della A1. Dall'indipendenza il paese ha ampliato il sistema autostradale al fine di sfruttare a pieno la sua posizione di cerniera fra l'Europa occidentale e quella dell'Est.\nAttualmente sono cinque i tratti autostradali disponibili nel paese. Il sistema si irradia dalla capitale, Lubiana, verso le principali direttrici con l'estero. L'asse autostradale da Est a Ovest \u00e8 parte del Corridoio paneuropeo V (Trieste, Capodistria, Postumia, Lubiana, Budapest), mentre la direttrice Nord - Sud fa parte del Corridoio paneuropeo X.\nIl limite massimo di velocit\u00e0 \u00e8 di 130\u00a0km/h.\nSistema di pagamento.\nPer le autovetture, dal 1\u00ba luglio 2008 \u00e8 entrato in vigore sulla rete autostradale un nuovo sistema di pagamento basato sul pagamento preventivo di un importo definito, sul modello delle \"vignette\" gi\u00e0 utilizzato in Svizzera, Repubblica Ceca, Ungheria, Slovacchia e Austria, con validit\u00e0 annuale, mensile o settimanale. Tale bollino \u00e8 necessario anche per percorrere superstrade finora gratuite. Dal 1\u00ba febbraio 2022 in tutto il sistema autostradale \u00e8 entrata in vigore la vignetta elettronica (e-vignetta).\nSuperstrade.\nAccanto al sistema autostradale \u00e8 stato sviluppato un sistema di superstrade (\"Hitra cesta - H\"), con obbligo di bollino/vignetta e con limite massimo di velocit\u00e0, salvo dove diversamente indicato, pari a 110\u00a0km/h.\nSegnaletica stradale.\nLungo le autostrade lo sfondo della segnaletica stradale \u00e8 verde, mentre lungo le superstrade \u00e8 blu. All'inizio delle autostrade e delle superstrade sono presenti rispettivamente i seguenti segnali:"}
{"id": "1118775", "revid": "278406", "url": "https://it.wikipedia.org/wiki?curid=1118775", "title": "Presidente della Repubblica Federale Tedesca", "text": ""}
{"id": "1118776", "revid": "599013", "url": "https://it.wikipedia.org/wiki?curid=1118776", "title": "Leandro Barbosa", "text": "Caratteristiche tecniche.\nSoprannominato \"Leandrinho\" e \"The Brazilian Blur\" (quest'ultimo dovuto alla sua velocit\u00e0), era una guardia tiratrice che poteva giocare anche da playmaker. \u00c8 alto di 192\u00a0cm e ha un'apertura di braccia di 185\u00a0cm. Molto veloce, abile a concludere anche con la mano sinistra pur essendo destro, era un ottimo tiratore da 3 punti, caratteristica che gli ha consentito di stare bene nel gioco sia dei Phoenix Suns (prima esperienza) che dei Golden State Warriors.\nCarriera.\nInizi (1999-2003).\nInizia la sua carriera professionistica a 17 anni tra le file del Palmeiras. Ha debuttato nel Campionato Paulista (il campionato dello Stato di San Paolo sotto la guida di Lula Ferreira, futuro allenatore della Nazionale brasiliana. A 19 ha giocato con la prima squadra del Palmeiras nel Campionato Paulista con una media di 14,2 punti a partita. Nel gennaio 2001 \u00e8 stato ceduto al Bauru. Durante la sua prima stagione tra i professionisti, con la maglia del Bauru \u00e8 stato allenato da Jorge Guerra. Mantiene una media di 15,8 punti, 6,4 assist e 1,7 palle rubate a partita. Viene nominato Rookie of the Year nel Campionato Paulista del 2001. Chiude la stagione 4\u00ba in percentuale da tre punti, 6\u00ba in assist e 11\u00ba in punti dal campo. Nel 2001 vince il Novo Basquete Brasil con il Bauru.\nNBA (2003-2013).\nPhoenix Suns (2003-2010).\nBarbosa \u00e8 stato scelto alla 28\u00aa chiamata del draft NBA 2003 dai San Antonio Spurs, che per\u00f2 lo hanno subito ceduto ai Phoenix Suns. Detiene il record dei Suns di punti segnati da una matricola titolareIl 5 gennaio 2004 ha messo a segno 27 punti contro i Chicago Bulls. Ha stabilito inoltre il record dei Suns di tiri da tre realizzati in partite consecutive, segnando almeno una tripla in dieci partite consecutive dal 2 al 19 gennaio 2004.\nDopo i primi due anni, conclusi con 7,9 e 7,0 punti a partita, nella stagione 2005-06 acquista un ruolo di primaria importanza nella squadra di coach Mike D'Antoni, che gli affida il ruolo di cambio dell'MVP Steve Nash. Il brasiliano chiuse la stagione a 13,1 punti di media. Alla fine della stagione firm\u00f2 il prolungamento del suo contratto con cui and\u00f2 a guadagnare 33 milioni di dollari in 5 anni.\nNell'anno successivo miglior\u00f2 ulteriormente le sue statistiche (18,1 punti, 2,7 rimbalzi e 4,0 assist in 32,7 minuti a gara) e ricette cos\u00ec il premio di NBA Sixth Man of the Year Award.\nIl 20 febbraio 2009 segn\u00f2 il proprio \"career-high\" di punti mettendone a segno 41 nel netto successo per 140-118 contro gli Oklahoma City Thunder.\nIl 28 marzo 2010 diventa il terzo giocatore dei Suns a raggiungere il traguardo delle 700 triple dopo Steve Nash e Dan Majerle.\nToronto Raptors (2010-2012).\nNel 2010 si trasferisce insieme a Dwayne Jones ai Toronto Raptors in uno scambio che porta Hidayet T\u00fcrko\u011flu ai Phoenix Suns. Durante la sua permanenza con i Raptors ha significativamente aumentato il suo punteggio rispetto all'ultima stagione a Phoenix da 9,5 a 13,3 punti a partita.\nIl 18 agosto 2011, durante il Lockout NBA 2011-2012, firma con il Flamengo facendo cos\u00ec ritorno in Brasile. Ha tuttavia inserito nel suo contratto una clausola che gli avrebbe permesso di tornare in NBA alla fine del Lockout.\nIndiana Pacers (2012).\nDurante la stagione 2011-12 (esattamente il 16 marzo 2012) viene ceduto agli Indiana Pacers in cambio di una futura seconda scelta al draft. Qui ritrova il suo ex compagno di squadra ai tempi dei Suns Lou Amundson. Barbosa si integr\u00f2 molto bene negli schemi dell'allenatore dei Pacers Frank Vogel tenendo di media 8,9 punti a partita con gli stessi Pacers che alla fine della stagione regolare arrivarono terzi a est raggiungendo cos\u00ec i playoffs. Dopo aver eliminato per 4-1 gli Orlando Magic al primo turno, al secondo dei playoffs i Pacers si trovarono contro i Miami Heat di LeBron James, Dwyane Wade e Chris Bosh. Gli Indiana Pacers, nonostante non avessero giocato male, si dovettero arrendere agli Heat perdendo la serie per 4-2.\nStagione 2012-2013: Boston Celtics e Washington Wizards.\nIl 18 ottobre 2012 viene ingaggiato dai Boston Celtics, con cui firm\u00f2 un contratto annuale al minimo salariale (circa 1 milione di $). A met\u00e0 stagione si lesiona il legamento crociato anteriore ed \u00e8 costretto a saltare il resto delle gare. Il 21 febbraio venne ceduto ai Washington Wizards assieme al compagno Jason Collins in cambio di Jordan Crawford. Infortunato, non scese mai in campo per gli Wizards e a fine stagione si ritrov\u00f2 senza contratto.\nIl breve ritorno in Brasile: Pinheiros (2013).\nTorn\u00f2 in Brasile per continuare la riabilitazione, si accorda con una squadra locale per potersi allenare e rientrare gradualmente al basket giocato, ritrovando pian piano la forma. \nRitorno in NBA (2014-2017).\nDi nuovo a Phoenix (2014).\nCompletamente ristabilito, l'8 gennaio 2014 torn\u00f2 a vestire la casacca n\u00ba 10 dei Phoenix Suns. Tuttavia, nonostante non stesse giocando male, il 5 marzo 2014, durante la partita persa in casa per 104-96 contro i Los Angeles Clippers, si frattur\u00f2 la mano destra, dovendo cos\u00ec terminare anzitempo la sua stagione.\nGolden State Warriors e la vittoria dell'anello (2014-2016).\nIl 10 settembre 2014 passa ai Golden State Warriors, con cui firm\u00f2 un contratto annuale. Nella stagione 2014-15 mantenne una media di 7,1 punti a partita, rivelandosi un'ottima alternativa per la franchigia della baia dalla panchina. Il 16 giugno 2015 si laurea campione NBA con i Golden State Warriors battendo in finale i Cleveland Cavaliers per 4-2 alla Quicken Loans Arena. \u00c8 il suo primo anello in carriera, a cui ha contribuito con un 38% da tre punti.\nAlla fine della stagione Barbosa rifirma con i Golden State Warriors.\nL'anno successivo gli Warriors dopo aver concluso la regular season con un record 73-9 (migliore nella storia NBA), ai play-off incontrarono molte difficolt\u00e0 contro gli Oklahoma City Thunder nelle finali di Conference in cui andarono sotto 3-1, salvo poi recuperare e vincere la serie 4-3. Nelle NBA Finals i giallobl\u00f9 riaffrontarono i Cleveland Cavaliers; tuttavia questa volta a prevalere furono i Cavs che nonostante fossero andati sotto per 3-1 nella serie, rimontarono la serie vincendo 4-3. Ci\u00f2nonostante Barbosa fu uno dei migliori giocatori di Golden State.\nTerzo ritorno ai Phoenix Suns (2016-2017).\nAlla fine della stagione i Golden State Warriors firmarono il migliore free agent dell'estate ovvero Kevin Durant. Perci\u00f2 gli Warriors dovettero liberare spazio salariale per poter acquistare Durant, e per questo Barbosa non venne rifirmato dalla franchigia della baia. Il 20 luglio 2016 Barbosa torn\u00f2 per la terza volta ai Phoenix Suns con cui firm\u00f2 un contratto biennale da 8 milioni di dollari. Questa volta, a differenza delle altre 2, non indoss\u00f2 la casacca n\u00ba 10 ma bens\u00ec la n\u00ba 19. Nella gara persa in trasferta per 119-98 in data 29 dicembre 2016 contro i San Antonio Spurs, Barbosa gioc\u00f2 la sua 517\u00aa partita con i Suns, diventando cos\u00ec il decimo giocatore con pi\u00f9 presenze nella storia della squadra dell'Arizona. Alla fine della stagione Barbosa (esattamente il 3 luglio 2017) venne tagliato dai Suns, nonostante avesse un altro anno di contratto.\nRitorno in Brasile (2017-).\nFranca (2017-2018).\nIl 20 novembre 2017 torna in patria, dopo 14 anni di NBA, firmando con il Franca. Dopo 12 partite giocate in un anno lascia il club.\nMinas (2018-).\nIl 13 dicembre 2018 si accasa al Minas.\nNazionale.\nDal 2002 \u00e8 membro fisso della Nazionale brasiliana con la quale ha partecipato ai Mondiali giocato negli Stati Uniti lo stesso anno. Ha partecipato a molti tornei con la selezione brasiliana come 4 Mondiali (2006, 2010, 2014, 2018), 3 campionati americani (2005, 2007, 2009) e 2 Olimpiadi (2012, 2016 in casa). Ai campionati americani 2007 \u00e8 stato il migliore marcatore del torneo con 21,8 punti di media, per quanto nella brutta uscita ai quarti di finale (sconfitta per 113-76) contro gli Stati Uniti futuri campioni avesse segnato solo 4 punti.\nNel settembre 2018, nonostante fosse ormai 36enne, e fuori dal giro della NBA da ormai un anno, ha dichiarato di volere continuare a rappresentare il Brasile."}
{"id": "1118780", "revid": "1982", "url": "https://it.wikipedia.org/wiki?curid=1118780", "title": "Imotski", "text": ""}
{"id": "1118781", "revid": "33689", "url": "https://it.wikipedia.org/wiki?curid=1118781", "title": "Eutarico", "text": "Biografia.\nNel 515 il re ostrogoto Teodorico il Grande fece sposare la propria figlia Amalasunta a Eutarico, il quale, originario della Hispania, vantava una connessione, vera o artefatta per volere di Teodorico, con la famiglia degli Amali, cui apparteneva anche Teodorico. Eutarico si collocava all'interno della lotta per il potere tra Goti e Romani come un \"nazionalista\" goto; era anche un anti-cattolico sul piano religioso.\nTeodorico si accord\u00f2 con l'Impero bizantino in modo che vi fosse un riconoscimento formale dell'autorit\u00e0 dell'imperatore d'Oriente Giustino I sulle terre italiane del Regno degli Ostrogoti, ma, al tempo stesso, una garanzia del dominio \"de facto\" della popolazione germanica sull'Italia. Allo scopo di sancire questo accordo, Eutarico venne riconosciuto dall'imperatore erede di Teodorico; venne adottato da Giustino, con una cerimonia germanica senza valore per il diritto romano; venne nominato console per l'anno 519 con l'imperatore stesso come collega. Il 1\u00ba gennaio di quell'anno, Eutarico entr\u00f2 in Roma, inaugurando il proprio consolato con donazioni e magnifiche celebrazioni.\nNel 524 Eutarico mor\u00ec, lasciando Amalasunta e due figli, Atalarico e Matasunta. Atalarico succedette a Teodorico, ma sotto la reggenza della madre Amalasunta."}
{"id": "1118782", "revid": "287204", "url": "https://it.wikipedia.org/wiki?curid=1118782", "title": "Vicente Rodriguez", "text": ""}
{"id": "1118784", "revid": "63760", "url": "https://it.wikipedia.org/wiki?curid=1118784", "title": "Darbouka", "text": ""}
{"id": "1118786", "revid": "123383728", "url": "https://it.wikipedia.org/wiki?curid=1118786", "title": "Rugby Livorno 1931", "text": "Il Rugby Livorno 1931 \u00e8 un club italiano di rugby a 15 dell'omonima citt\u00e0 toscana.\nFondato nel 1931 a Livorno, vanta 17 presenze in massima divisione nazionale tra serie A, Eccellenza e serie A1, con il 6\u00ba posto della stagione 1989-90 miglior risultato di sempre.\nSono 155 il numero delle presenze di giocatori bianco-verdi in Nazionale maggiore, mentre sono 292 quelle dei giocatori livornesi cresciuti nel vivaio e nelle giovanili del club tra seconda selezione nazionale, Italia Under-21, Under-19 e Under-17; dei quali tre hanno ricoperto il ruolo di capitano dell': Marzio Innocenti, Fabrizio Gaetaniello e Andrea De Rossi.\nNel 1996 alla Societ\u00e0 viene assegnata dal CONI la Stella d'oro al merito sportivo, come riconoscimento del suo operato, dopo quella d'argento del 1989.\nPur non avendo mai vinto alcun torneo ufficiale, la formazione Under-18 si laure\u00f2 Campione d'Italia di categoria nella stagione 1999-2000.\nStoria.\nFondato nel 1931 la societ\u00e0 ha presto debuttato in massima serie negli anni '60 ma alla fine del decennio scese di categoria. Si dovette aspettare la stagione 1979-80, sotto la guida tecnica di Guglielmo Prima e la presidenza di Orazio Malaguzzi, il Rugby Livorno coglie la promozione in Serie A. La matematica certezza del salto di categoria giunge alla penultima giornata, con l'affermazione interna, 11-3, con il Calvisano. Biancoverdi primi nel proprio girone iniziale (tredici vittorie, due pareggi e tre sconfitte) e capaci, nel girone di poule promozione (composto da tre squadre), di vincere con Benevento e, appunto, Calvisano.\nDopo anni altalenanti tra promozioni e retrocessioni il Livorno ritorna in massima serie con la promozione nella serie A2 1988-89. I biancoverdi, targati Corime, nella serie A1 1989-90 vinsero 21-15, sul Benetton Treviso, in una delle cinque gare ospitate allo stadio Armando Picchi, e ottennero il sesto posto nella massima serie, il suo miglior risultato di sempre. La squadra era allenata da Marco Bollesan, con Massimo Fraddanni presidente. Questi i giocatori artefici di una delle maggiori imprese dello sport cittadino: Frittelli, Chiari, Castagnoli, Gaetaniello Fabio, Pacini N., Manteri, Knox, Guidi, Gesi S., Sturlini, Di Tizio, De Luca, Barsacchi, Mastrocola N., Trumpy, Goti, Marconi, Terreni, Gesi A., Milianti Mas., Barsotti, Fabbrini, Esposito, Pacheco, Larini.\nGli anni '90 sono gli anni di maggior splendore della compagine labronica tanto da attirare campioni come David Knox e Michael Cheika\nSotto la conduzione dell'allenatore-giocatore Gianluca Guidi e con Bruno Tognetti presidente, il Rugby Livorno, nel 1999-2000 centra il salto dall'A2 all'A1. Dopo il terzo posto nel girone eliminatorio, \u00e8 sufficiente, per centrare il traguardo, la seconda piazza nella poule promozione, alle spalle dell'Amatori Parma. Decisiva, nell'ultima giornata la vittoria, 25-20, nel match interno con il CUS Padova.\nLa serie A1 2000-01 fu l'ultima esperienza in massima serie, alla fine della stagione ci fu la retrocessione e da allora la societ\u00e0 \u00e8 tra la Serie A e la Serie B.\nStadio.\nIl terreno di gioco \u00e8 il Carlo Montano intitolato all'ex presidente della FIR. Nella stagione 1989-90 il Livorno ha disputato cinque partite allo Stadio Armando Picchi.\nGiocatori di rilievo.\nDi seguito elencati alcuni dei giocatori di rilievo internazionale che hanno vestito la maglia del club di Livorno:\nOnorificenze.\n "}
{"id": "1118787", "revid": "339392", "url": "https://it.wikipedia.org/wiki?curid=1118787", "title": "Livorno Rugby", "text": ""}
{"id": "1118788", "revid": "3082", "url": "https://it.wikipedia.org/wiki?curid=1118788", "title": "Matassunta", "text": ""}
{"id": "1118796", "revid": "124211361", "url": "https://it.wikipedia.org/wiki?curid=1118796", "title": "MPS (vela)", "text": "L'MPS (ovvero Multi Purpose Sail) \u00e8 una vela per le andature portanti, concepita per la crociera. \u00c8 realizzata in tessuto da spinnaker, dal quale si differenzia per l'asimmetria del taglio.\nL'MPS \u00e8 infatti murato a prua come un fiocco, o, eventualmente, con un caricabasso, talvolta riviato in pozzetto e usato come manovra corrente. \u00c8 issato, e non ingarrocciato, con il punto di scotta manovrato come uno spinnaker. \nLo si utilizza per le andatura da lasco a gran lasco e vien detto anche spi da lasco.\n\u00c8 molto pi\u00f9 grasso del gennaker, ma pi\u00f9 magro e meno spallato dello spinnaker.\nPu\u00f2 assumere anche altri nomi, a seconda della veleria che lo produce.\nSta lasciando il posto al gennaker."}
{"id": "1118800", "revid": "640277", "url": "https://it.wikipedia.org/wiki?curid=1118800", "title": "HD 189733", "text": "HD 189733 \u00e8 un sistema stellare che dista circa 65 anni luce dalla Terra nella costellazione della Volpetta, di magnitudine 7,67.\nSistema stellare.\nHD 189733 A \u00e8 una nana arancione paragonabile a Epsilon Eridani, e possiede almeno un pianeta extrasolare. La compagna \u00e8 una debole nana rossa di classe M distante 216 UA e avente un periodo orbitale di circa 32.000 anni.\nLa stella si trova ad appena 0,3\u00ba ad est della famosa Nebulosa Manubrio (M27), ha una magnitudine apparente di 7,7, tipo spettrale K.\n\u00c8 osservabile gi\u00e0 con l'ausilio di un binocolo.\nSistema planetario.\nAttorno a HD 189733 A nel 2005 \u00e8 stato individuato un pianeta extrasolare, HD 189733 b. Il pianeta \u00e8 un gigante gassoso gioviano caldo pi\u00f9 grande del 15% rispetto a Giove, ma \u00e8 molto pi\u00f9 vicino alla sua stella che orbita in circa 2 giorni.\nNel 2007, tramite analisi spettrometriche, \u00e8 stata annunciata la presenza di vapore acqueo nell'atmosfera del pianeta. \u00c8 il secondo pianeta extrasolare in cui ci sono state trovate evidenze di acqua.\nNonostante il pianeta non sia abitabile, visto che la temperatura atmosferica raggiunge i 1000\u00b0 C, la scoperta di acqua aumenta la probabilit\u00e0 che un tale elemento essenziale per la vita possa trovarsi anche in pianeti pi\u00f9 simili alla Terra.\nProspetto.\nSegue un prospetto dei componenti del sistema planetario di HD 189733 A, in ordine di distanza dalla stella."}
{"id": "1118801", "revid": "166205", "url": "https://it.wikipedia.org/wiki?curid=1118801", "title": "Multi Purpose Sail", "text": ""}
{"id": "1118802", "revid": "1627355", "url": "https://it.wikipedia.org/wiki?curid=1118802", "title": "Falso frutto", "text": "In botanica si definisce falso frutto (o frutto complesso o pseudofrutto o pseudocarpo) la struttura che deriva dalla trasformazione non soltanto dell'ovario, ma anche di altri organi del fiore, come il ricettacolo o parti del perianzio, quali sepali o petali.\nI falsi frutti vengono comunemente indicati come frutti nel linguaggio comune.\nUn esempio noto \u00e8 la mela o la pera, in cui il vero frutto (ovvero la trasformazione dell'ovario) \u00e8 il torsolo, la parte commestibile \u00e8 il ricettacolo, ovvero la parte finale del peduncolo fiorale ingrossato.\nEsempi di falsi frutti sono:"}
{"id": "1118803", "revid": "3082", "url": "https://it.wikipedia.org/wiki?curid=1118803", "title": "Flavio Eutarico Cillica", "text": ""}
{"id": "1118807", "revid": "1543377", "url": "https://it.wikipedia.org/wiki?curid=1118807", "title": "Lihyaniti", "text": "I Lihyaniti furono una popolazione araba, et\u00e0 preislamica nella regione araba del \u1e24ij\u0101z.\nNon \u00e8 improbabile che siano i \"Laianites\" di cui parlano sia Agatarchide di Cnido, sia Diodoro Siculo come, forse, i \"Lechieni\" di cui fa menzione Plinio il Vecchio nella opera \"Naturalis Historia\", i Lihyaniti facevano prevalentemente capo alle regioni settentrionali del \u1e24ij\u0101z, nell'area al-Khurayba-Ded\u0101n-al-\u02bfUl\u0101, abbastanza prossima a quella di Mad\u0101\u02bein \u1e62\u0101li\u1e25/al-\u1e24ijr, da cui muovevano le carovane che, partite dal sud, si recavano poi verso la palestinese Ghaza.\nAl pari dei Thamudeni che, come loro, gravitavano sul \u1e24ij\u0101z, il modo di produzione dei Lihyaniti era quello tipico dei sedentari, anche se era praticato l'allevamento di piccola transumanza stagionale degli ovini e dei dromedari, fonte privilegiata delle proteine di cui i Lihyaniti avevano bisogno, integrate dall'apporto degli zuccheri forniti essenzialmente dai datteri e dal miele selvatico, e infine dai carboidrati, forniti essenzialmente dall'orzo macinato e mescolato con burro, formante il cosiddetto \"saw\u012bq\".\nIl culto dei Lihyaniti coinvolgeva la divinit\u00e0 di Dh\u016b Gh\u0101ba, il \"Signore di Gh\u0101ba\", ossia in arabo, del \"bosco\", ma il culto era reso anche alla divinit\u00e0 panaraba di al-L\u0101t, a Man\u0101t, ad al-\u02bfUzz\u0101, a Han-Aktab, a Ha-Kutbay e ad \u02bfAws, nonch\u00e9 varie altre divinit\u00e0 originarie della Palmirene e addirittura del \"pantheon\" assiro, o della cultura nabatea.\nNell'area della \"gh\u0101ba\" di Yathrib, ad al-Khurayba, i due archeologi francesi Jaussen e Savignac, scoprirono nel primo quarto del XX secolo un bacino ( \"ghabghab\" ) destinato a raccogliere il sangue delle vittime sacrificali, fra cui, forse, quello di esseri umani.\nL'organizzazione monarchica della loro societ\u00e0 \u00e8 dimostrata da 6 nomi di sovrani che avrebbero esercitato un potere di cui \u00e8 al momento impossibile definire i limiti ma, a livello epigrafico non mancano invece testimonianze precise sulla loro capacit\u00e0 di agricoltori, nonch\u00e9 di costruttori di residenze fisse - abitazioni e santuari - oltre che di creatori di statue: tipiche manifestazioni tutte di un livello compiuto di stabile sedentarizzazione."}
{"id": "1118814", "revid": "767487", "url": "https://it.wikipedia.org/wiki?curid=1118814", "title": "P'urh\u00e9pecha", "text": "I P'urh\u00e9pecha (la pronuncia \u00e8 \"pur\u00e9pecia\"), chiamati anche Taraschi (in spagnolo Tarascos) o Pur\u00e9pecha, sono un popolo di Nativi Americani stanziato nella regione nord occidentale dello stato messicano di Michoac\u00e1n, principalmente nell'area della citt\u00e0 di Uruapan e Patzcuaro.\nLingua.\nLa lingua parlata \u00e8 la Lingua P'urh\u00e9pecha, con 100.000 locutori. Di recente ci sono stati tentativi di introdurre l'istruzione di questa lingua nei sistemi scolastici locali.\nStoria.\nI P'urh\u00e9pecha non sono mai stati sotto il dominio dell'impero azteco sebbene fossero contemporanei. Subirono per\u00f2 un violento attacco da parte degli aztechi nel 1479. Poi, con la conquista spagnola nel 1521, i P'urh\u00e9pecha si indebolirono a causa delle malattie. Oggi questa trib\u00f9 vive in piccoli borghi sulle pendici delle montagne del Messico.\nEconomia.\nInizialmente i P'urh\u00e9pecha avevano un'economia basata sulla caccia, soprattutto alle tartarughe. Ora l'economia si basa soprattutto sull'agricoltura, ma sono molto sviluppati anche il settore della lavorazione del legno e la tessitura.\nReligione.\nI P'urh\u00e9pecha basavano la loro religione sui sacrifici umani. Costruirono un complesso di piramidi nei pressi del Lago Patzcuaro. Questo complesso era pari solo alle piramidi azteche. Consisteva in un grosso tumulo su cui sorgevano cinque piramidi a gradoni dove venivano praticati i sacrifici."}
{"id": "1118819", "revid": "729019", "url": "https://it.wikipedia.org/wiki?curid=1118819", "title": "Numero di legame", "text": "Per una molecola di DNA circolare chiuso in stato rilassato, il numero di legame \u00e8 semplicemente il numero di coppie di basi diviso il numero di coppie di basi per giro, che \u00e8 vicino ai 10,5 (nel DNA in forma B \u00e8 indicato con Lk e in questo caso Lk = 200).\nPerch\u00e9 una molecola di DNA circolare abbia una propriet\u00e0 topologica come il numero di legame, \u00e8 necessario che nessuna delle due catene presenti delle interruzioni."}
{"id": "1118823", "revid": "15756", "url": "https://it.wikipedia.org/wiki?curid=1118823", "title": "Cingolo (trasporti)", "text": "Il cingolo \u00e8 uno strumento di locomozione alternativo alla ruota per i veicoli terrestri. Viene utilizzato soprattutto su veicoli semoventi per la trasmissione al suolo della forza prodotta dal motore, ma pu\u00f2 essere presente anche su veicoli trainati. Il cingolo presenta caratteristiche diverse da quelle della ruota: permette una minore pressione sul terreno e, su particolari suoli deformabili e poco coerenti, comporta anche un aumento dell'aderenza pur a parit\u00e0 di peso aderente del veicolo e di materiali e forma delle superfici (ad esempio nel confronto tra pneumatico e cingolo in gomma).\nMeccanica.\nIn generale comunque per i cingoli si sono storicamente adottate tipologie di superfici e materiali diversi da quelli impiegati per le ruote, quali ad esempio l'acciaio (sia per le maglie del cingolo che per le ruote che vi scorrono sopra), con superfici tipicamente munite di rilievi rigidi piuttosto appuntiti.\nPer questo motivo l'aderenza di questi cingoli risulta notevolmente superiore, anche a parit\u00e0 di peso del veicolo, a quella degli pneumatici; inoltre la resistenza all'avanzamento (detta anche attrito volvente) risulta notevolmente ridotta, in particolare su suoli accidentati, per via dell'effetto \"binario\" che dimostrano le ruote nel rotolare sulla porzione di cingolo metallico steso al suolo.\nIl meccanismo di aderenza dei cingoli al suolo \u00e8 distinto nel caso in cui ci sia infissione della loro scolpitura nel suolo o meno.\nNel primo caso il meccanismo di aderenza si basa sulla resistenza dei tasselli di terreno interposti tra una scolpitura e l'altra, e la perdita di aderenza avviene per rottura degli stessi tasselli e loro distacco dal resto del suolo: il limite di aderenza dipende quindi dalla coesione e dall'attrito interni del terreno, e questi dipendono solo in parte dalla pressione esercitata dal veicolo, poich\u00e9 anche a pressione nulla si osserva una certa resistenza e quindi una certa capacit\u00e0 di trasmettere aderenza al cingolo; in questo caso il limite di aderenza del cingolo aumenta con la superficie del cingolo stesso ed in particolare col numero ed il distanziamento delle scolpiture. Quindi a parit\u00e0 di forma delle scolpiture, di materiale e di peso dei veicoli, il veicolo con cingoli infissi nel suolo dimostra un'aderenza massima maggiore del corrispondente veicolo con ruote infisse nel suolo.\nNel secondo caso invece il meccanismo dell'aderenza \u00e8 identico a quello delle ruote aventi uguale tipo di superficie, ed in particolare l'aderenza massima (al limite dello slittamento) \u00e8 identica a quella di un uguale veicolo dello stesso peso e con ruote con tipo di superficie identico, perch\u00e9 bench\u00e9 la superficie di appoggio al suolo in grado di scambiare forze di trazione sia maggiore, per lo stesso motivo la pressione al suolo risulta inferiore e di conseguenza anche l'aderenza per unit\u00e0 di superficie, e le due variazioni di grandezza rispetto al veicolo con ruote si compensano perfettamente. Pertanto a parit\u00e0 di forma delle scolpiture, di materiale e di peso dei veicoli, i veicoli con cingoli non infissi nel suolo dimostra un'aderenza massima identica a quella del veicolo con ruote non infisse nel suolo.\nSpesso tuttavia i cingoli non vengono adottati per esigenze legate ad una maggiore trazione, bens\u00ec per ottenere un miglior \"galleggiamento\", ossia un minor rischio di affondamento su terreni poco portanti, e contemporaneamente diminuire la compressione e la costipazione del terreno grazie alla minore forza peso per unit\u00e0 di superficie. Questa \u00e8 l'esigenza per cui le cingolature vengono adottate talvolta anche su veicoli trainati.\nStoria.\nOrigini dei cingoli.\nL'uso dei cingoli risale alla seconda met\u00e0 del XIX secolo, quando la trazione animale cominci\u00f2 ad essere sostituita dalla trazione a motore, anche se gli studi pi\u00f9 antichi risalgono al 1770. Le ruote esercitano una pressione al suolo data da\nformula_1\ndove \"ps\" \u00e8 la pressione al suolo, \"W\" \u00e8 il peso del veicolo e \"A\" \u00e8 l'area dell'impronta lasciata dal mezzo di supporto del veicolo sul suolo. Nel caso che gli pneumatici siano a camera d'aria la pressione al suolo \u00e8 approssimativamente la pressione di gonfiaggio degli pneumatici stessi. Un'eccessiva pressione al suolo comporta il cedimento del suolo stesso, e quindi l'inefficacia del sistema di trazione del veicolo (chiunque abbia guidato un'automobile normale su terreni sabbiosi o fangosi sa i risultati che si ottengono se il terreno non sostiene le ruote). Considerando che il peso dei veicolo non sia modificabile, per ridurre la pressione al suolo \u00e8 necessario aumentare l'area di contatto fra il veicolo ed il suolo. Tuttavia l'area di contatto di un veicolo lungo \"L\" con ruote di diametro \"D\", in cui ognuna lascia un'impronta \"I\", non pu\u00f2 essere superiore a \nformula_2\nquindi, per aumentare \"A\", era necessario un mezzo di trasmissione al suolo della forza del motore diverso dalla ruota, ma che si \"adagiasse\" su un'area maggiore per ridurre la pressione, inoltre questo mezzo doveva \"rotolare\" per permettere una trasmissione continua del moto.\nLa prima soluzione trovata fu di collegare piastre metalliche (maglie) alle loro estremit\u00e0 tramite perni, in modo tale che la pressione al suolo fosse esercitata su una lunghezza quanto pi\u00f9 prossima possibile a quella del veicolo e per una larghezza sensibilmente superiore a quella di una ruota. In questo modo si otteneva una bassa pressione al suolo, tuttavia sorgevano difficolt\u00e0 per la trasmissione della forza motrice sul suolo (in quanto solo l'attrito fra acciaio e suolo non era sufficiente a garantire la forza di trazione necessaria a far muovere il veicolo). Per questo motivo poco dopo la loro introduzione i cingoli furono muniti di risalti, in modo che, \"punzonando\" il terreno, potessero esercitare una forza maggiore sul terreno stesso.\nVantaggi e svantaggi del cingolo metallico.\nIl vantaggio del cingolo nei confronti della ruota \u00e8 dato dalla maggiore impronta al suolo, che permette quindi di operare su terreni con scarsa capacit\u00e0 portante, sui quali un veicolo a ruote non sarebbe capace di muovere (sabbia, fango, neve), anche in totale assenza di strade ove il cingolo consente inoltre un migliore e pi\u00f9 stabile assetto complessivo del veicolo, facilitando il superamento di dossi e cunette particolarmente impegnativi. In genere i veicoli cingolati hanno una mobilit\u00e0 superiore a quella dei veicoli forniti di pneumatici su terreno accidentato, infatti riducono i sobbalzi scivolando sugli ostacoli di dimensioni ridotte. Inoltre i cingoli sono pi\u00f9 resistenti degli pneumatici, in quanto non possono esplodere o essere bucati. Infine i veicoli cingolati hanno la possibilit\u00e0 di ruotare con raggi di curvatura minori, in quanto bloccando un cingolo si pu\u00f2 ruotare con un raggio di sterzata uguale alla larghezza del veicolo e, utilizzando un cingolo in retromarcia, \u00e8 possibile addirittura ruotare rimanendo sostanzialmente sul posto.\nTuttavia questi vantaggi possono essere limitati dagli svantaggi del cingolo nei confronti della ruota, che possono essere riassunti qui di seguito:\nUso dei cingoli in campo civile.\nIl primo cingolo per usi civili fu brevettato nel 1901 da Alvin Lombard per i suoi trattori a vapore. I trattori Lombard erano destinati a trascinare i tronchi nelle aree da disboscare, ma fu chiaro che potevano essere usati vantaggiosamente anche per trattori agricoli, infatti tali veicoli erano destinati ad operare su terreni in cui la sofficit\u00e0 del terreno (generalmente appena lavorato) richiedeva una pressione sensibilmente pi\u00f9 bassa di quella che si poteva ottenere con ruote, considerando anche il peso elevato dei veicoli (fine XIX, inizio XX secolo) dell'epoca.\nDa questa prima utilizzazione si \u00e8 passati all'uso di mezzi cingolati per lavori stradali in terreni difficilmente raggiungibili, quindi sono stati realizzati bulldozer, ruspe, scavatrici e veicoli similari su cingoli.\nUso dei cingoli in campo militare.\nL'uso dei cingoli in campo militare ha comportato problemi sensibilmente pi\u00f9 gravosi di quelli per i veicoli civili, infatti le richieste nei due casi sono sensibilmente differenti. I veicoli cingolati per uso civile generalmente vengono trasportati fino ad una distanza relativamente breve (generalmente inferiore a 1\u00a0km) dal loro luogo di impiego da carrelli ruotati, quindi non \u00e8 richiesto che abbiano una velocit\u00e0 elevata o che permettano un buon comfort al personale a bordo, invece i problemi legati all'uso militare di veicoli cingolati sono sensibilmente diversi. In particolare i veicoli cingolati militari devono essere in grado di tenere una velocit\u00e0 di alcune decine di chilometri all'ora per un periodo di diverse ore, quindi i cingoli devono essere progettati in modo tale da permettere velocit\u00e0 simili senza rotture e permettendo all'equipaggio di non subire uno stress eccessivo. Questi requisiti hanno imposto uno studio non solo dei cingoli isolatamente, ma di tutto il sistema di sospensioni e ammortizzatori del veicolo.\nI cingoli moderni sono costituiti da catene modulari chiuse costituite da \"maglie\" collegate fra loro da \"perni\", queste catene generalmente sono larghe e fatte in acciai speciali. In questo modo i cingoli possono essere sufficientemente flessibili ed arrotolarsi attorno ad una serie di ruote per formare il circuito senza fine.\nIl peso del veicolo viene trasferito sulla parte pi\u00f9 bassa del cingolo con un certo numero di ruote (generalmente gommate con gomme piene) singole o da gruppi collegati di ruote chiamati carrelli. In genere le ruote sono montate su sospensioni per ammorbidire il movimento su terreno vario. Uno dei maggiori problemi per la progettazione di un sistema di trazione su cingoli risiede proprio nella progettazione del sistema di sospensioni. I primi progetti di sistemi di cingoli (per esempio i carri armati della Prima guerra mondiale) erano totalmente privi di sospensioni, successivamente si pass\u00f2 a molle che permettevano pochi centimetri di spostamento, per arrivare a sistemi idropneumatici (M1 Abrams) in cui \u00e8 possibile uno spostamento di diverse decine di centimetri, includendo quindi anche ammortizzatori.\nI cingoli sono mossi da una ruota dentata (ruota motrice), mossa direttamente dagli organi di moto del veicolo, che impegna fori nelle maglie dei cingoli o pioli sporgenti da essi per muovere il cingolo stesso. La ruota motrice \u00e8 generalmente montata molto sopra al livello a cui il cingolo viene a contatto con il suolo, quindi viene tenuta in posizione fissa rispetto al telaio del veicolo, dato che un sistema di sospensioni sulla ruota motrice, pur essendo realizzabile, presenterebbe problemi dal punto di vista meccanico. All'estremit\u00e0 opposta del cingolo \u00e8 posta una ruota su cui non agisce il motore (ruota di rinvio), principalmente per fare in modo che il cingolo arrivi a terra con un certo angolo (angolo di attacco) che permette al veicolo di superare gli ostacoli. Generalmente la ruota di rinvio \u00e8 collegata al \"meccanismo tendicingolo\", che permette di dare ai cingoli la tensione corretta, una tensione eccessiva tende a caricare indebitamente i perni del cingolo, mentre una tensione troppo bassa tende a far \"scingolare\" il veicolo, cio\u00e8 a far uscire il cingolo dalla guida delle ruote di appoggio. Per ridurre i rischi dello \"scingolamento\" sono previsti risalti sulla parte interna del cingolo, che scivolano entro intagli tra le ruote di appoggio (generalmente doppie) e le sulle ruote motrici e di rinvio.\nNella parte superiore (quella che non tocca terra) del treno di rotolamento possono essere previsti rullini di ritorno, per sostenere il cingolo nella parte che non tocca terra, o pu\u00f2 essere previsto il cingolo libero, che si muove sulla parte superiore delle ruote di appoggio. In via generale, i rullini di ritorno sono necessari quando la ruota motrice \u00e8 posta posteriormente rispetto alla direzione di marcia primaria del veicolo. Questo perch\u00e9 la marcia in avanti in questa configurazione presenta il cingolo teso nella parte inferiore e lasco in quella superiore, che scorre sui rullini. I sistemi di trazione con ruota motrice anteriore invece tendono direttamente la parte superiore del cingolo: in questa configurazione eventuali rullini di ritorno supportano il cingolo durante l'inversione del moto."}
{"id": "1118824", "revid": "289247", "url": "https://it.wikipedia.org/wiki?curid=1118824", "title": "Suor Maria Maddalena Starace", "text": ""}
{"id": "1118828", "revid": "110157", "url": "https://it.wikipedia.org/wiki?curid=1118828", "title": "BBDO", "text": "La BBDO (sigla di Batten, Barton, Durstine &amp; Osborn) \u00e8 una tra le agenzie pubblicitarie pi\u00f9 importanti del mondo. \u00c8 stata fondata nel 1928, a New York, da William H. Johns, Bruce Fairchild Barton, Roy Sarles Durstine e Alex Faickney Osborn. Dal 1986 fa parte della multinazionale Omnicom Group Inc.\nStoria.\nProdromi: la Batten Company e la Barton, Durstine &amp; Osborn.\nLa BBDO nasce dalla fusione di due agenzie pi\u00f9 antiche: la Batten Co. fondata nel 1891, e la Barton, Durstine &amp; Osborn fondata nel 1919.\nGeorge Batten \u00e8 stato uno dei pionieri della pubblicit\u00e0 americana. Dopo un periodo di praticantato presso la N. W. Ayer &amp; Son, apr\u00ec la propria agenzia a New York alla fine dell'Ottocento da solo, senza impiegati n\u00e9 soci. Peculiarit\u00e0 di tale agenzia fu quello di fornire un servizio di tipografia, poich\u00e9 Batten era convinto dell'importanza di saper usare con abilit\u00e0 i caratteri: secondo lui, infatti, l'impiego di font semplici e omogenei era l'ideale per attrarre l'attenzione dei lettori. Quando mor\u00ec, nel 1918, quello della George Batten Newspaper Advertising Agency era ormai diventato un nome di rilievo nel panorama statunitense.\nBruce Barton \u00e8 stato uno dei pubblicitari americani pi\u00f9 celebri della prima met\u00e0 del Novecento. Era figlio di un ministro della chiesa, e nel 1924 pubblic\u00f2 un libro che ebbe un notevole successo all'epoca: \"L'Uomo che Nessuno Conosce\". Si trattava di una sorta di vangelo apocrifo che descriveva Ges\u00f9 Cristo come il pi\u00f9 grande pubblicitario di tutti i tempi.\nBarton inizi\u00f2 la propria carriera come giornalista presso la rivista \"Collier's Weekly\". Qui, a volte, gli capitava di scrivere testi per la pubblicit\u00e0. Successivamente fu ingaggiato per creare slogan propagandistici per la Prima guerra mondiale (United War Work), e fu in tale occasione che conobbe Roy Durstine e Alex Osborn. Terminata la guerra i tre decisero di fondare una propria agenzia pubblicitaria: la BDO.\nLa nuova ditta fu subito in grado di firmare importanti contratti, quali ad esempio quelli con la General Electric, con la General Motors e con la Dunlop. Barton suoleva consigliare ai propri clienti di mettersi innanzitutto in contatto con l\"anima\" della propria azienda, e solo successivamente di preoccuparsi di comunicare con la gente.\nIntorno alla met\u00e0 degli anni venti entrambe le agenzie pubblicitarie in questione si trovarono a condividere lo stesso edificio al 383 di Madison Avenue: la Batten Co. aveva sede al decimo piano, la Barton, Durstine &amp; Osborn al settimo. L'idea della fusione sarebbe nata dal fatto che, ad un certo punto, i dirigenti delle rispettive agenzie ritennero curioso che aziende in competizione tra loro si dovessero rivolgere al medesimo indirizzo per poter reclamizzare i propri prodotti.\nLa Batten, Barton, Durstine &amp; Osborn.\nLa BBDO apr\u00ec ufficialmente il 16 maggio 1928. Alla guida della neonata agenzia, in qualit\u00e0 di presidente, venne posto William Johns, professionista esperto e gi\u00e0 figura di spicco della Batten Company. Bruce Barton assunse la carica di chairman e Roy Durstine quella di vicepresidente e manager generale. Alex Osborn avvi\u00f2 invece un nuovo ufficio a Buffalo, sua citt\u00e0 natale.\nPer l'appunto l'anno successivo fu quello del crollo della borsa di Wall Street, nonch\u00e9 l'inizio della Grande depressione. Gli esordi per la BBDO furono, di conseguenza, tutt'altro che facili, e ci\u00f2 port\u00f2 a ripercussioni anche gravi sulla vita privata dei propri lavoratori: nel 1939 Durstine fu costretto a dimettersi per problemi di alcolismo.\nL'abbandono di Durstine modific\u00f2 in maniera significativa l'organizzazione della BBDO, anche perch\u00e9 tale episodio mise in evidenza il fatto che ormai Johns era divenuto troppo anziano per avere un ruolo attivo all'interno dell'agenzia: egli venne quindi sollevato dalle mansioni amministrative e \"promosso\" a chairman; Barton e Osborn assunsero la guida effettiva del nuovo corso della BBDO. In particolare Osborn diresse l'agenzia verso i prodotti in scatola, all'epoca un mercato in veloce espansione. E non a caso una delle pubblicit\u00e0 dell'epoca rimaste celebri fu proprio quella per le zuppe Campbell's.\nGli anni quaranta si rivelano decisamente migliori sul piano finanziario: durante il periodo della Seconda guerra mondiale la BBDO riusc\u00ec a conquistare importanti clienti quali Lever Brothers, B. F. Goodrich, Chrysler (divisione Dodge), caff\u00e8 MJB, e 3M. E riusc\u00ec pi\u00f9 che a raddoppiare il proprio fatturato rispetto al decennio precedente, che da 20 milioni di dollari pass\u00f2 a 50 milioni.\nNel 1946 Ben Duffy, account alla BBDO da oltre 15 anni, assunse il ruolo di nuovo presidente, mentre Charlie Brower, copywriter, fu promosso vicepresidente esecutivo.\nPrincipale caratteristica della direzione di Duffy fu quella di credere fermamente in un nuovo apparecchio che all'epoca stava avendo rapida diffusione: il televisore. La BBDO invest\u00ec, cos\u00ec, l'80% del proprio fatturato dedicato ai media nel nuovo mezzo di comunicazione di massa.\nSotto la guida di Duffy l'agenzia pass\u00f2, in dieci anni, da un fatturato di 50 milioni di dollari a oltre 200 milioni, forte anche del buon momento per l'economia mondiale che si risollevava dalla guerra. Vale inoltre la pena di rammentare che nel 1948 Duffy riusc\u00ec a conquistare la American Tobacco Company che divenne uno dei clienti pi\u00f9 importanti della BBDO.\nTra le r\u00e9clame pi\u00f9 note realizzate durante gli anni quaranta vi \u00e8 quella per i rasoi Gilette.\nNel 1956 Duffy fu costretto a ritirarsi per gravi problemi di salute. Il suo posto fu preso da Charlie Brower. Se a priori la promozione di Brower fu ritenuta del tutto \"normale\" poich\u00e9 egli aveva lavorato alla BBDO per oltre vent'anni ed era stato uno dei principali artefici del successo dell'agenzia, a posteriori la sua gestione fu considerata alquanto \"bizzarra\". Pare infatti che, in qualit\u00e0 di presidente, Duffy si sent\u00ec in dovere di: aumentare di un milione di dollari il proprio libro paga; assumere talenti dall'esterno; licenziare molti dei suoi migliori amici; abolire gli orari, perch\u00e9 secondo lui questi rendevano l'agenzia non un'impresa creativa, bens\u00ec una fabbrica.\nAl di l\u00e0 di tutte le possibili valutazioni rimane per\u00f2 il fatto che l'\"era Brower\", compresa tra la seconda met\u00e0 degli anni cinquanta e circa l'intera durata degli anni sessanta, costitu\u00ec uno dei periodi pi\u00f9 controversi della storia della BBDO.\nFu in questo periodo che furono stracciati o non rinnovati contratti milionari (primo fra tutti quello con la Revlon). Ma \u00e8 anche vero che fu sempre grazie a Brower che la BBDO conquist\u00f2 uno dei suoi clienti pi\u00f9 importanti e remunerativi di sempre: la Pepsi Cola. E conquist\u00f2 pure la CBS Broadcasting e la Tupperware nel 1959, la SCM Corporation e la Honeywell (divisione Autolite) nel 1961, la MacGregor Golf e la Pepperidge Farm nel 1964.\nFu in questo periodo che, per ottemperare alle esigenze di mercato dei propri clienti, la BBDO inizi\u00f2 ad espandersi a livello internazionale aprendo, a partire dal 1959, uffici a Londra, Parigi, Milano, Francoforte e Vienna.\nFu in questo periodo che si realizzarono importanti acquisizioni: come fu il caso della Burke Dowling Adams di Atlanta (1964) che port\u00f2 in dote la Delta Air Lines e varie agenzie governative della Georgia in qualit\u00e0 di clienti; oppure della Clyne Maxon di New York (1966) che invece forn\u00ec contratti per un valore complessivo di 60 milioni di dollari.\nFu in questo periodo che la BBDO inizi\u00f2 a occuparsi di propaganda politica in maniera professionale, facendo diventare questa forma di pubblicit\u00e0 uno dei servizi \"di listino\" offerti dall'agenzia. Su questo punto, per\u00f2 \u00e8 forse opportuna una precisazione, perch\u00e9 in verit\u00e0 una prima esperienza in campo elettorale, peraltro non molto fortunata, ebbe luogo gi\u00e0 nel 1948 quando la BBDO lavor\u00f2 per il candidato repubblicano alla casa bianca Thomas Dewey. E in effetti fu proprio a partire da quella data che la BBDO divent\u00f2 una delle agenzie di riferimento del Partito repubblicano statunitense. Tuttavia le soddisfazioni maggiori si ebbero con Eisenhower, durante gli anni cinquanta, almeno tanto quanto le soddisfazioni minori si ebbero con Nixon all'indomani di un celebre dibattito televisivo del 1960 in cui il candidato repubblicano apparve dimesso e mal rasato rispetto al concorrente democratico Kennedy.\nE infine fu sempre in questo periodo che la BBDO realizz\u00f2 alcune delle campagne pi\u00f9 celebri della propria storia: in primis quelle per il deodorante Right Guard degli anni sessanta e quella per il detergente Wisk della Unilever del 1968.\nPerci\u00f2 al momento del ritiro di Brower, la BBDO si ritrov\u00f2 a far fronte alla recessione economica degli anni settanta in una condizione, a conti fatti, alquanto caotica. Sotto la nuova direzione affidata a Tom Dillon, gi\u00e0 tesoriere dell'agenzia sin dai tardi anni cinquanta, riusc\u00ec tuttavia ad arginare le perdite, anzi fu in grado di progredire nel proprio programma di espansione mondiale.\nTra le r\u00e9clame pi\u00f9 importanti di questo periodo \u00e8 possibile citare quella che fu realizzata nel 1973 per la catena di ristoranti Burger King.\nGi\u00e0 alla met\u00e0 del decennio ci fu un ulteriore cambiamento ai vertici: nel 1976 Bruce Crawford, responsabile degli affari esteri dell'agenzia, divenne il nuovo presidente e vi rimase in carica fino al 1985, permettendo in questi anni di far triplicare il fatturato della BBDO e portandolo cos\u00ec a 2,3 miliardi di dollari.\nFigura di spicco della BBDO durante gli anni ottanta, invece, fu il copywriter e direttore creativo Phil Dusenberry che ebbe un ruolo assai importante nel definire la filosofia pubblicitaria dell'agenzia.\nSecondo Dusenberry, infatti, gli elementi chiave per creare una r\u00e9clame efficace erano rappresentati dalla flessibilit\u00e0, dall'evitamento di tutto ci\u00f2 che era familiare, e dal tentativo di elevare sempre le persone al di sopra del prodotto e di utilizzarle in situazioni coinvolgenti e piene di vitalit\u00e0. Ecco cos\u00ec che, ad esempio, i tipici volti pieni di pathos utilizzati per gli anti-influenzali furono sostituiti con la \"gioia di vivere\" della ritrovata salute; la sobria automobile Dodge venne fatta arrampicare su per le pareti degli edifici; primi piani e dialoghi intimistici furono impiegati per far arrivare la Pepsi ai clienti pi\u00f9 sofisticati e attenti all'apporto calorico delle bevande zuccherate. \"\u00abNon rallegratevi troppo presto della prima idea che vi viene in mente\u00bb\", diceva Dusenberry.\n\u00c8 forse opportuno far notare, tuttavia, che alcune delle pubblicit\u00e0 di Dusenberry divennero s\u00ec celebri all'epoca, ma non per motivi commerciali. Nel 1984, durante le riprese per uno spot della Pepsi, il testimonial Michael Jackson rimase vittima di un incidente: i suoi capelli presero fuoco durante una particolare scena nella quale si faceva uso di fiamme libere. La vicenda ebbe ampia risonanza negli Stati Uniti. Nello stesso anno un altro spot divenne famoso, e anche questo non per motivi prettamente commerciali: un filmato di 18 minuti relativo al presidente degli Stati Uniti Ronald Reagan presso la convention del partito repubblicano (prima del discorso d'accettazione alla presidenza in seguito alla rielezione) fu rifiutato dalle emittenti televisive nazionali perch\u00e9 ritenuto evasivo e poco equilibrato.\nMa, al di l\u00e0 di questi episodi curiosi, \u00e8 vero anche che fu grazie a Dusenberry che la BBDO fu nominata agenzia dell'anno del 1984 da \"Advertising Age\" e dalla Crain Communication.\nPi\u00f9 o meno negli stessi anni un altro storico copywriter e direttore creativo dell'agenzia assunse un ruolo di rilievo: il 31 marzo del 1985 Allen Rosenshine fu nominato presidente. Tale nuova direzione costitu\u00ec un passaggio epocale per la BBDO, per vari motivi.\nSul piano stilistico Rosenshine prosegu\u00ec e incentiv\u00f2 quel programma di rinnovamento avviato ormai da qualche anno. Col tempo, infatti, la BBDO aveva finito col guadagnarsi la fama di essere un'agenzia alquanto conservatrice, ma a partire dagli anni ottanta vi fu un vero e proprio cambiamento di rotta. Come ebbe modo di dichiarare lo stesso Rosenshine all'epoca: \"\u00abQuando prodotti di parit\u00e0 elaborano una strategia creativa arrivano tutti allo stesso risultato. Il ricorso a estensioni di linea e alla segmentazione del mercato per differenziarli non fa che aggravare il problema. Tutti mirano ad essere autoritari, competitivi e a convincere che un dato prodotto \u00e8 meglio dell'altro. Per la BBDO divenne chiaro che la strada da percorrere era abbandonare la vendita razionale. Ora propendiamo molto pi\u00f9 per l'idea che la pubblicit\u00e0 sia un'esperienza del consumatore con la marca. Siamo anche pi\u00f9 sensibili e attenti a che questa esperienza sia godibile, piacevole, umana, calda ed emotiva, e tuttavia non meno rilevante dal punto di vista della strategia delle vendite\u00bb\".\nNel 1985 la BBDO vinse, a livello globale, 530 premi. Tra di essi spiccava il Gran Prix al Festival internazionale della pubblicit\u00e0 di Cannes ottenuto per lo spot \"Archeology\" della Pepsi.\nAnche sul piano finanziario Rosenshine prosegu\u00ec e incentiv\u00f2 il progetto di acquisizioni e di espansione in auge da almeno venticinque anni. Tuttavia se fino a quel momento la filosofia della BBDO era stata caratterizzata dal lasciare alle filiali sparse per il mondo una certa libert\u00e0, incoraggiando l'autonomia e la creativit\u00e0 di ciascuna di esse, sotto la direzione di Rosenshine questa tradizione venne modificata diametralmente. Pi\u00f9 di un cliente internazionale, infatti, non aveva perso occasione per esprimere perplessit\u00e0 circa le peculiarit\u00e0 di tali \"botteghe locali\". Il cambiamento di rotta contempl\u00f2 quindi una maggiore centralizzazione a livello direttivo e l'implementazione di un network pi\u00f9 strutturato.\nMa l'opera pi\u00f9 importante di Rosenshine rimarr\u00e0 probabilmente la fondazione dell'Omnicom Group. Nonostante all'epoca fosse un'agenzia assai importante, e gli affari andassero per il meglio, la BBDO si trov\u00f2 a dover progettare il proprio futuro nella maniera pi\u00f9 lungimirante possibile, anche per poter tenere il passo con un mercato che andava sempre pi\u00f9 globalizzandosi. \u00c8 da considerare, inoltre, che tra le grandi agenzie americane la BBDO era stata una delle ultime ad intraprendere la via dell'espansione internazionale, aspettando fino al 1959. Per cui vi era un effettivo ritardo culturale in tale senso, e non solo culturale. Uno spunto di riflessione venne, ad esempio, dall'analisi di ciascuna classifica nazionale per fatturato della met\u00e0 degli anni ottanta: se da un lato la BBDO era la prima agenzia in Germania e la seconda in Australia, dall'altro risultava al diciassettesimo posto in Canada, al ventiseiesimo in Francia e addirittura al ventinovesimo in Gran Bretagna, ossia nel pi\u00f9 importante mercato europeo. Ancora pi\u00f9 emblematico fu il caso del Sudafrica del 1985, dove la BBDO, in seguito ad una serie di vicissitudini, pass\u00f2 da essere l'agenzia leader di quel mercato alla scomparsa totale nell'arco di un solo anno.\nLa soluzione venne vista nell'acquisizione in toto di un altro network, in modo da potersi rafforzare immediatamente in tutti questi paesi dove la presenza era debole o a repentaglio.\nL'Omnicom Group.\nIn teoria l'Omnicom nacque dall'acquisizione da parte della BBDO di altre due importanti e storiche agenzie statunitensi che all'epoca si trovavano in difficolt\u00e0 finanziarie: la Needham Harper fondata a Chicago nel 1924 e la DDB fondata a New York nel 1949. All'atto pratico, per\u00f2, le agenzie in questione mantennero ciascuna la propria autonomia e andarono a costituire un vero e proprio gruppo, o meglio: la BBDO rimase un'agenzia indipendente, mentre la DDB e Needham Harper furono accorpate per dar vita alla DDB Needham.\nNell'aprile del 1986 nacque cos\u00ec, mediante il cosiddetto \"Big Bang\", il primo colosso della storia della pubblicit\u00e0 (a questo ne faranno seguito altri, in particolare WPP, Interpublic e Publicis Groupe) con un fatturato complessivo di circa 5 miliardi di dollari annui e oltre 10.000 dipendenti sparsi per tutto il pianeta.\nCome facilmente intuibile, uno dei problemi pi\u00f9 grandi che incontr\u00f2 immediatamente il neonato gruppo fu che alcune aziende concorrenti tra loro si ritrovarono a dover condividere la medesima direzione generale. La rivista \"Campaign\" stim\u00f2 che le perdite dovute alle defezione dei clienti che non furono disposti a seguire le proprie agenzie in tale cambiamento ammontarono a circa 250 milioni di dollari.\nLa guida dell'Omnicom Group fu assunta da Rosenshine. E paradossalmente fu lo stesso Rosenshine il primo a ricredersi circa la bont\u00e0 di tale nuova \"creatura\". In particolare egli sent\u00ec che fra le agenzie del gruppo quella che si stava snaturando pi\u00f9 di tutte era per l'appunto la sua BBDO.\nRosenshine vide come la migliore della soluzioni possibili il riprendere in mano la propria agenzia e affidare la direzione dell'Omnicom a qualcun altro. Nel 1989 fu proposto a Crawford, che nel mentre era diventato manager della Metropolitan Opera Company, di ritornare con i suoi vecchi colleghi e di assumere la guida di quel gruppo che ancora stentava a prendere la giusta via. La scelta si rivel\u00f2 vincente e, per merito di Crawford, l'Omnicom Group riusc\u00ec finalmente a prosperare, nonostante la recessione economica degli anni novanta.\nR\u00e9clame importanti create dalla BBDO in quest'epoca furono quelle per Sara Lee, Mars, Visa, Pepsi, e Bayer. Nel 1996 l'agenzia fu proclamata da \"Advertising Age\" come il \"Network di agenzie pi\u00f9 creativo del mondo\". Non mancarono tuttavia pubblicit\u00e0 assai discusse e poco amate, come quelle per l'Apple Macintosh.\nR\u00e9clame importanti create dalla BBDO negli anni 2000 sono state, invece, quelle realizzate per:\nCasio Mini TV (2002 \u2013 telespettatori al cospetto di minitelevisori mentre mangiano minipopcorn o consultano miniguide televisive); Mizuno Trainers (2002 \u2013 scarpe ginniche in grado di ammortizzare in maniera strategica l'apparato locomotorio); Eye Care Foundation (2003 \u2013 opere di body art per far parlare gli occhi con dei fumetti: \"\u00abMettersi le cinture \u00e8 molto pi\u00f9 facile che apprendere il Braille. Ogni anno 200 persone perdono la loro vista in incidenti stradali.\u00bb\"); Corriere FedEx (2003\u00a0\u2013 presa di giro di un ipotetico spedizioniere eccessivamente lento: clienti si vedono recapitare pacchi con prodotti tecnologici di vent'anni prima); Corsi d'inglese Let's Talk (2005 - basata sul calembour che, sebbene sia possibile imparare l'Inglese-lingua, \u00e8 impossibile comprendere l'Inglese-abitante dell'Inghilterra); Dizionari Langenscheidt KG (2007 \u2013 la bandiera nazionale giapponese, statunitense, canadese o turca riprodotta coi caratteristici colori del dizionario tascabile tedesco, ossia giallo e blu).\nTra le varie filiali sparse per il mondo che nel tempo hanno assunto una particolare rilevanza \u00e8 possibile citare, ad esempio, la brasiliana AlmapBBDO di Marcello Serpa e la britannica AMV.BBDO di Cilla Snowball.\nQuando Rosenhine si \u00e8 ritirato nel 2006, ha dichiarato in un'intervista concessa a \"Adweek\": \"\u00abDirigere Omnicom non era la cosa giusta per me. La mia esperienza non risiedeva nel gestire un'azienda quotata, nell'aver a che fare con gli altri analisti, nel promuovere le azioni in tutto questo genere di cose\u00bb\". Tale esame di coscienza, e conseguente ammissione dei propri limiti, si \u00e8 rivelato vitale sia per l'Omnicon Group che per la BBDO.\nLa BBDO \u00e8 attualmente presente a livello internazionale con oltre 280 uffici in circa 80 paesi.\nIn Italia, col nome di D'Adda, Lorenzini, Vigorelli, BBDO, ha un ufficio a Milano e uno a Roma."}
{"id": "1118834", "revid": "394", "url": "https://it.wikipedia.org/wiki?curid=1118834", "title": "CUS Padova Rugby", "text": "Il CUS Padova Rugby \u00e8 la sezione di rugby a XV del Centro Universitario Sportivo di Padova e comprende 8 squadre di diverse categorie di et\u00e0. Il campo di gioco \u00e8 il \u201cPiovego\u201d, situato nella zona della Stanga a Padova. Tra i migliori giocatori che hanno vestito la maglia del CUS Padova c'\u00e8 Nicola Mazzucato, che ha giocato in Nazionale maggiore 39 volte e si \u00e8 aggiudicato 3 scudetti con il Treviso. Nella stagione 2012-2013, la prima squadra ha disputato il campionato di serie A2.\nStoria.\nIl CUS Padova fu fondato nel 1947 e negli anni successivi la formazione rugbistica ha militato nelle serie minori. In precedenza, la squadra dell'universit\u00e0 cittadina del GUF Padova (Gruppo Universitario Fascista) aveva militato in massima serie tra il 1929 ed il 1943.\nIn massima divisione.\nNel campionato di A2 del 1997-1998, il CUS Padova conquista per la prima ed unica volta la massima divisione del rugby italiano. Al termine del torneo di serie A1 1998-1999, la squadra retrocede subito in A2 dopo aver lottato fino all'ultimo nella poule salvezza con L'Aquila. Decisiva fu la sconfitta alla penultima giornata sul campo degli abruzzesi, che conclusero la poule con 2 punti di vantaggio sul CUS.\nUltime stagioni.\nNegli anni successivi il CUS Padova non riesce a riemergere e finisce in serie B (la terza divisione del rugby italiano). Nella stagione 2004-2005 risale in serie A, divenuta nel frattempo la seconda divisione con l'introduzione del Super 10, ma il campionato 2005-2006 si chiude con il penultimo posto nel girone e la conseguente retrocessione in B. L'annata successiva risale in A2, il nuovo livello creato dalla federazione, che pur essendo di secondo piano rispetto alla A1, d\u00e0 la possibilit\u00e0 di essere promossi in Super 10, ma anche nella stagione 2007-2008 il CUS retrocede in B, perdendo entrambe le partite di playout con il Badia.\nPer risalire in A2 il CUS deve attendere la stagione 2011-2012, conclusa con la promozione per differenza punti nel doppio incontro di playoff contro il CUS Torino. La stagione di A2 2012-2013 viene affrontata sotto la guida di Oscar Collodo, che si era aggiudicato lo scudetto da allenatore con Treviso nel 1997, e con lo sponsor Terme Euganee. Dopo la stagione regolare conclusa al decimo posto, la squadra retrocede nuovamente in B per mano del Modena nei playout; nell'arco delle due partite le due squadre ottengono una vittoria per parte ed \u00e8 pari anche la somma dei punti segnati, il Modena si salva in virt\u00f9 del maggior numero di mete segnate."}
{"id": "1118846", "revid": "2075278", "url": "https://it.wikipedia.org/wiki?curid=1118846", "title": "DreamWorks Animation", "text": "La DreamWorks Animation \u00e8 uno studio cinematografico statunitense specializzato nell'animazione tradizionale e in CGI.\nLa societ\u00e0 nasce nel 1994 con la Pacific Data Images, originariamente sotto la DreamWorks. La DreamWorks Animation \u00e8 diventato uno studio indipendente a partire dal 2004. Il 23 agosto 2016 \u00e8 stata acquistata dalla Universal Pictures."}
{"id": "1118858", "revid": "287204", "url": "https://it.wikipedia.org/wiki?curid=1118858", "title": "Abd al-Aziz ibn Musa", "text": "Origine.\nFiglio del precedente \"w\u0101l\u012b\" omayyade di al-Andalus e anche d'Ifr\u012bqiya, M\u016bs\u0101 b. Nu\u1e63ayr.\nBiografia.\nNel 712, attravers\u00f2 lo stretto di Gibilterra, col padre M\u016bs\u0101, per prendere parte alla conquista musulmana della Penisola iberica.\nTra il 712 ed il 713, col fratello \u02bfAbd All\u0101h, prima represse una rivolta a Siviglia, poi conquist\u00f2 Malaga, Granada e Orihuela, dove, il 5 aprile del 713, firm\u00f2 un trattato (il primo di una serie di trattati in tutta la penisola) col conte Teodomiro, che era il governatore visigoto di sette citt\u00e0 nella zona di Alicante.\nQuando, nel 714, il califfo al-Wal\u012bd I ordin\u00f2 al padre di rientrare a Damasco, con il rendiconto delle conquiste, \u02bfAbd al-\u02bfAz\u012bz fu nominato, dal padre stesso (quasi fosse un dominio personale), \"w\u0101l\u012b\" di al-Andalus e comandante in capo dell'esercito conquistatore.\nContinu\u00f2 la guerra di conquista delle terre cristiane, conquistando Tarragona ed arrivando sino in Settimania, a Narbona, per combattere l'ultimo re dei Visigoti, Ardo.\nNel frattempo aveva sposato la vedova del re dei visigoti Roderico, Egilona (conosciuta anche come Ailo), che, secondo una leggenda, avrebbe avuto una certa influenza su di lui e avendolo convinto a convertirsi al Cristianesimo, l'avrebbe poi spinto a proclamarsi re della penisola iberica.\nNel 716, \u02bfAbd al-\u02bfAz\u012bz fu assassinato in una rivolta ispirata da Ayy\u016bb b. \u1e24ab\u012bb al-Lakhm\u012b (che sar\u00e0 il prossimo \"w\u0101l\u012b\" di al-Andalus) ed approvata dal califfo, Sulaym\u0101n ibn \u02bfAbd al-Malik (che aveva ordinato che la sua testa fosse inviata a Damasco), mentre pregava in una moschea."}
{"id": "1118861", "revid": "162994", "url": "https://it.wikipedia.org/wiki?curid=1118861", "title": "Azzeccagarbugli", "text": ""}
{"id": "1118876", "revid": "124182530", "url": "https://it.wikipedia.org/wiki?curid=1118876", "title": "No wave", "text": "La No wave fu un movimento artistico sviluppatosi dalla fine degli anni settanta ai primi anni ottanta a New York e che trov\u00f2 il suo apice espressivo nell'arte contemporanea, nella musica underground, nella videoarte, nella performance art e nel cinema con la realizzazione di film in super 8 millimetri e 16 millimetri.\nStoria.\nIl termine \"No wave\" venne coniato all'interno della sottocultura punk con intenti satirici, al fine di rigettare tutti quegli elementi commerciali e generalmente legati alla cultura popolare spesso presenti nella musica new wave in particolare criticando i contratti stipulati da gruppi come i Talking Heads con le major e il frequente uso di riff di chitarra in stile Chuck Berry della scena new wave newyorkese di fine anni settanta. Il termine inizi\u00f2 ad essere usato in seguito al concerto del 1981 \"New York/New Wave\" che vide come curatore l'artista Diego Cortez. Il movimento, che dur\u00f2 per un tempo relativamente breve, influenz\u00f2 profondamente lo sviluppo della futura musica, del cinema indipendente e delle arti visive.\nMusica.\nLa contrapposizione di questa scena alla cultura mainstream del periodo, ovvero la new wave, port\u00f2 alla nascita e allo sviluppo di nuove band come Teenage Jesus &amp; the Jerks, Mars, DNA e Contortions le cui opere vennero poi raccolte in una nota compilation, \"No New York,\" prodotta da Brian Eno (1978).\nStilisticamente gli elementi che ne caratterizzano la musica furono la ricerca dell'atonalit\u00e0 nelle voci e della cacofonia nell'accompagnamento, la ripetitivit\u00e0 dei riff di chitarra, un particolare uso degli strumenti (che vengono percossi pi\u00f9 che suonati) e i testi riguardanti il rifiuto dei valori convenzionali del sistema. I diversi gruppi e artisti si mossero comunque in direzioni differenti: funky (Contortions, Liquid Liquid), blues, teatro e spoken word (Lydia Lunch, Mofungo), free jazz (DNA, Rudolph Grey, Robin Crutchfield), minimalismo (Glenn Branca, Rhys Chatham, Jeffrey Lohn), cacofonia (Mars, i primi Swans), dada punk anarchico (God Is My Co-Pilot, Half Japanese), noise (Dead C), avant punk (Built on Guilt, The Avant Squares, Red Decade, Ad Hoc Rock, Smoking Section, Avoidance Behaviour).\nEredit\u00e0.\nNegli anni successivi questo approccio influenz\u00f2 la scena musicale di New York, dai gruppi noise (Sonic Youth, Helmet, Live Skull), industrial, grunge, post-rock (Slint, Cop Shoot Cop, Xiu Xiu, Mogwai), punk-funk (Liars, Erase Errata, Ex-Models, Yuri Landman).\nNegli anni novanta si assistette alla rinascita del genere soprattutto grazie all'etichetta americana Skin Graft Records. Questa variante \"post moderna\" del genere, forse meno \"oscura\", pi\u00f9 ludica e anarchica rispetto a quella nata nella New York dei primi anni '80, viene spesso definita dalla stampa specializzata con il termine now wave. Tra le band e i musicisti pi\u00f9 significativi si ricordano Zeek Sheck, Quintron, Miss Pussycat, U.S Maple, The Flying Luttenbachers, Lake of Dracula, Yona-kit, You Fantastic!, Ufo or Die, Melt-Banana, Monitor Radio, Colossamite, Flossie and the Unicorns, Zzzzz, Cheer-Accident, Ruins, Akaten, Omoide Hatoba, Mount Shasta, Ubzub, Bobby Conn, Zeni Geva, Space Streakings, Miss Murgatroid, Secret Chiefs 3, Men's Recovery Project, Duotron, Claw Hammer.\nCinema.\nAnche nel cinema underground si ebbero espressioni del movimento a partire da un progetto nato nelle zone di Tribeca e nell'East Village finanziato da Colab fra il 1978 ed il 1985, producendo in questi anni una serie di film a basso budget, spesso descritti come film guerriglia, che pur ponendosi in relazione di continuit\u00e0 con il precedente cinema sperimentale americano, trovava ispirazione nel film di serie B, nel cinema noir e nel cinema pornografico. Fra gli autori associati al movimento vi erano Charlie Ahearn, Manuel De Landa, Vivienne Dick, Eric Mitchell, James Nares, Amos Poe, Susan Seidelman e Casandra Stark. Il cinema no wave ebbe in seguito un impatto significativo sulla scena newyorkese del Cinema della trasgressione a cui aderirono Scott B and Beth B, Richard Kern, Nick Zedd, Tessa Hughes Freeland e sulla nuova generazione di cineasti indipendenti di New York come Jim Jarmusch, Tom DiCillo, Steve Buscemi e Vincent Gallo.\nImpatto culturale.\nInfluenze no wave in Italia.\nIn Italia la No wave degli anni settanta ed ottanta viene in qualche modo, anche erroneamente, associata alla new wave e al post-punk. Tra i vari gruppi legati al filone si ricordano gli Hi-Fi Bros (il cui album d'esordio per la bolognese Italian Records \u00e8 prodotto da Arto Lindsay dei D.N.A.), i Bisca (dediti ad un funky bianco alla Contortions), i Gaznevada e i genovesi Scortilla. Sono per\u00f2 soprattutto i gruppi degli anni ottanta ad avvicinarsi alle sonorit\u00e0 e ai tempi tipici della No wave internazionale: i toscani Rinf (con il mini-LP omonimo del 1983), i Franti (con \"Il giardino delle quindici pietre\"), i Pankow (\"Freiheit F\u00fcr Die Sklaven\"). Nel 2013 \u00e8 uscita una compilation su Spittle Records, in formato LP con CD allegato, intitolata \"Italia No!\" e che ha il pregio di documentare e delimitare quelle che potevano essere le reali influenze No wave nella scena italiana dei primi anni ottanta.\nSuccessivamente l'eredit\u00e0 della No wave viene raccolta da gruppi appartenenti a diversi generi musicali, dal noise (Massimo Volume con \"Lungo i bordi\", Marlene Kuntz con \"Il vile\", Uzeda con \"Different section wires\") all'industrial (Templebeat con \"Media sickness\" e Technogod con \"Hemo Glow Ball\"), dal Grunge (Afterhours con \"Hai paura del buio\") al Post-rock (Bron y aur e To the Ansaphone con gli omonimi album e gli Zu con \"Igneo\").\nAlla fine degli anni '90 parecchie band e musicisti italiani, gravitanti intorno ad etichette indipendenti come Wallace Records, Snowdonia Dischi e Bar La Muerte hanno inciso dischi ascrivibili al genere. Tra queste: Allun, Maisie, Culonegro, Bz Bz Ueu, Gi Gasparin, Bebe Rebozo, Sprut (quest'ultimo uscito con la label Tzadik di propriet\u00e0 di John Zorn), Gi-Napajo, Ghostchildren, Nando Meet Corrosion, Confraternita Felice Pesavento. La rivista musicale Blow Up in un articolo apparso sul n. 19 del dicembre 1999 inquadrava il genere con la definizione di \"Ricottina Wave\", accomunando il \"movimento\" italiano alla coeva scena gravitante intorno all'americana Skin Graft Records."}
{"id": "1118878", "revid": "439868", "url": "https://it.wikipedia.org/wiki?curid=1118878", "title": "Programma europeo sul cambiamento del clima", "text": "Il Programma europeo sul cambiamento del clima o in sigla ECCP (\"European Climate Change Programme\") fu lanciato nel 2000 dalla commissione dell'Unione Europea.\nL'obiettivo dell'ECCP di identificare, sviluppare e implementare tutti gli elementi necessari di una strategia europea per implementare il Protocollo di Ky\u014dto.\nTutte le ratificazioni del protocollo sono state depositate simultaneamente il 31 maggio 2002.\nIl Piano del commercio delle emissioni di gas dell'Unione Europea (in inglese European Union Greenhouse Gas Emission Trading Scheme) o semplicemente EU ETS \u00e8 forse il pi\u00f9 significativo contributi dell'ECCP, e la EU ETS \u00e8 il pi\u00f9 grande piano di questo tipo al mondo.\nNel 1996 la UE adotta l'obiettivo di un massimo dell'innalzamento di 2\u00a0\u00b0C della temperatura media globale."}
{"id": "1118879", "revid": "24989", "url": "https://it.wikipedia.org/wiki?curid=1118879", "title": "Autostrada A3 (Slovenia)", "text": "L'autostrada A3 (\"avtocesta A3\" - \"Se\u017eanska avtocesta\") collega l'autostrada A1 slovena con il sistema autostradale italiano tramite il confine di Fernetti. Rappresenta la principale via di comunicazione tra la Slovenia e l'Italia e, quindi l'Europa Occidentale, innestandosi sull'autostrada A4 attraverso il raccordo autostradale 14.\nDal 1\u00ba luglio 2008 \u00e8 obbligatorio, su tutte le autostrade e superstrade, l'uso di un bollino per il pagamento del pedaggio, dal costo variabile a seconda del periodo di validit\u00e0 e del mezzo di trasporto. Dal 1\u00ba febbraio 2022 \u00e8 entrata in vigore la vignetta elettronica (e-vignetta)."}
{"id": "1118880", "revid": "819238", "url": "https://it.wikipedia.org/wiki?curid=1118880", "title": "Ferrovia Roma-Formia-Napoli", "text": "La ferrovia Roma-Formia-Napoli, detta anche \"Direttissima Roma-Napoli\" o \"Roma-Napoli via Formia\", \u00e8 una linea ferroviaria completata nel 1927 per realizzare il collegamento veloce tra le due grandi citt\u00e0 italiane in alternativa alla preesistente linea Roma-Cassino-Napoli diminuendo notevolmente i tempi di percorrenza. I treni che percorrono questa linea si dicono \"instradati via Formia\".\nStoria.\nI primi progetti di costruzione della linea presero forma gi\u00e0 a partire dal 1871 per via degli intrinseci problemi della Roma-Napoli via Cassino; questa, infatti, presentava un percorso tortuoso che, specie nella valle del fiume Sacco, era soggetto a frequenti interruzioni per alluvioni e frane.\nSvolgendosi inoltre su un tracciato in altura (dato che l'Agro Pontino era ancora paludoso e malarico) aveva una prestazione notevolmente ridotta specie con le poco potenti locomotive dell'epoca.\nLa costruzione della linea venne prevista anche dalla legge del 29 luglio 1879 che ne disponeva il coordinamento con le linee Velletri-Terracina e Sparanise-Gaeta. L'impegno era confermato con la legge del 5 luglio 1882 e nell'allegato di quella delle \"Convenzioni\" del 1885. Il progetto fu sempre controverso: vi si impegnarono le migliori menti dell'ingegneria ferroviaria come Alfredo Cottrau ma trov\u00f2 anche l'opposizione di statisti come Francesco Saverio Nitti.\nIl progetto esecutivo vero e proprio venne redatto nel 1902 e approvato nel 1905 quando iniziava l'esercizio di stato delle ferrovie italiane. Tuttavia i lavori, iniziati nel 1907 si prolungarono fino al 1927 perch\u00e9 fu necessario lo scavo di alcune gallerie di oltre tra cui quella di Monte Orso e quella della \"Vivola\".\nPer la sua realizzazione, la direttissima ha comportato lo sventramento, nella citt\u00e0 di Pozzuoli,\ndell'anfiteatro minore, di epoca romana, i cui resti sono ancora visibili ai lati della linea ferroviaria in prossimit\u00e0 della stazione bench\u00e9 sepolti da terra a parzial uso agricolo e costruzioni varie.\nNonostante i lavori fossero iniziati nel 1909, l'inaugurazione della prima tratta (fino a Pozzuoli) avvenne il 20 settembre 1925, a causa di vari problemi: prima di tutto la Prima guerra mondiale che blocc\u00f2 i lavori per diversi anni, ma anche e soprattutto le caratteristiche morfologiche dei luoghi attraversati. La linea ferroviaria venne costruita con due stazioni extraurbane poste a Pozzuoli e Giugliano, raccordandosi al passante ferroviario di Napoli, gi\u00e0 al servizio della citt\u00e0.\nIl 28 ottobre 1927 venne inaugurata la tratta Pozzuoli\u2013Villa Literno che, proseguendo fino a Formia, consentiva il completamento della \"direttissima\" per Roma.\nIl tratto tra Villa Literno e Napoli Mergellina fu elettrificato in corrente continua a con sistema a terza rotaia nel 1927, in occasione del completamento della linea Roma-Napoli via Formia, estendendo la precedente rete metropolitana di Napoli (Pozzuoli Solfatara - Napoli Piazza Garibaldi) inaugurata nel 1925. La restante parte di linea (da Roma a Villa Literno) fu elettrificata in corrente continua a 3000\u00a0V nel 1935. A seguito di ci\u00f2, l'intera importante direttrice Nord-Sud da Bologna a Napoli poteva essere eserc\u00ecta in trazione elettrica.\nDal 2009, anno in cui \u00e8 entrata in esercizio la ferrovia Roma-Napoli ad alta velocit\u00e0, i treni provenienti da Roma Termini non percorrono pi\u00f9 il passante ferroviario di Napoli, ma da Villa Literno diramano in direzione Aversa e proseguono per Napoli Centrale."}
{"id": "1118881", "revid": "128334", "url": "https://it.wikipedia.org/wiki?curid=1118881", "title": "Colonialismo", "text": "Il colonialismo \u00e8 definito come l'espansione di uno stato su territori e popoli all'esterno dei suoi confini, spesso per facilitare il dominio economico sulle risorse, il lavoro e il commercio di questi ultimi. Il processo viene detto colonizzazione.\nIl termine indica anche, in senso stretto, il dominio coloniale mantenuto da diversi Stati europei su altri territori extraeuropei lungo l'et\u00e0 moderna e indica quindi il corrispettivo periodo storico, cominciato nel XVI secolo, contemporaneamente alle esplorazioni geografiche europee, assumendo nel XIX secolo il termine di imperialismo, e formalmente conclusosi nella seconda met\u00e0 del XX secolo, con la vittoria dei movimenti anti-coloniali.\nIl termine indica anche l'insieme di convinzioni usate per legittimare o promuovere questo sistema, in particolare il credo che i valori etici e culturali dei colonizzatori siano superiori a quelli dei colonizzati.\nOrigini del fenomeno.\nLa sua origine politico-culturale non \u00e8 ben delineata, in quanto la definizione stessa di colonialismo coincide con fenomeni gi\u00e0 presenti nella storia sin dalla Grecia antica.\nInfatti l'occupazione di territori oltre i confini nazionali per trarvi beneficio economico e per influenzarne le scelte di politica interna era lo strumento principale con cui i grandi imperi dell'antichit\u00e0 usavano accrescere il loro potere.\nL'impero marittimo ateniese pose sotto la propria influenza tutte le citt\u00e0 bagnate dal Mar Egeo, costringendole a un'alleanza forzata e scavalcando le autorit\u00e0 locali, controll\u00f2 alcune zone del Mar Nero da cui otteneva le materie prime per mantenere la flotta.\nL'impero cartaginese sottomise con la forza gran parte delle popolazioni del Nordafrica e della Penisola Iberica utilizzando modalit\u00e0 non dissimili a quelle dei conquistadores spagnoli nelle Americhe e sfrutt\u00f2 intensamente le ricche miniere aurifere presenti in Spagna.\nI Romani adottando il famoso motto \"divide et impera\" divennero i precursori della strategia bellica dei colonizzatori europei, volta a sfruttare a proprio vantaggio le rivalit\u00e0 presenti tra le trib\u00f9 locali frammentando una potenziale difesa contro l'invasore che, quindi riesce spesso ad assoggettare vasti ed eterogenei territori impiegando ridotte risorse. Inoltre, come dimostrato dalle ricostruzioni storiche e dai ritrovamenti archeologici nelle regioni esterne dell'Impero, le legioni erano sempre seguite da nutriti gruppi di cartografi e coloni che una volta pacificata l'area si sarebbero poi insediate in citt\u00e0 di nuova fondazione.\nVi \u00e8 un tipo di colonialismo in cui vi \u00e8 un massiccio insediamento di coloni che col tempo diventano maggioritari sui nativi, un altro tipo \u00e8 solamente politico amministrativo con scarso trasferimento di coloni (\"Indirect Rule\").\nA volte i paesi europei crearono loro colonie con scarso dispiegamento di mezzi militari come in India dove i soldati britannici erano intorno ai 50.000 e poche furono le battaglie intraprese.\nIl colonialismo ha portato poi alla globalizzazione, iniziata proprio con la colonizzazione del continente americano: si inventa apposta la categoria della razza, ora indispensabile. Si mantengono cos\u00ec le gerarchie interne storiche dove i non-europei vengono collocati negli strati inferiori (con le categorie oriente-occidente, primitivo-civilizzato), e tramite questa costruzione si legittimano le gerarchie del pensiero europeo e non europeo. Ci\u00f2 che non corrisponde al pensiero europeo viene definito irrazionale e vicino allo stato di natura; \u00e8 un processo di divisione dell\u2019uomo bianco dal resto.\nLe fasi del colonialismo moderno.\nIl colonialismo moderno inizia con la scoperta dell'America, espandendosi a macchia d'olio su tutto il pianeta tanto da essere ritenuto la prima globalizzazione; nel 1878 le potenze occidentali rivendicavano il 67% del territorio mondiale giungendo nel 1914 a controllare l'85% sotto forma di colonie, protettorati, possedimenti, domini e commonwealth.\nIl colonialismo \u00e8 la conquista e controllo delle terre e dei beni di altre persone. Il colonialismo moderno inoltre ha ristrutturato l\u2019economia di questi ultimi, creando delle relazioni complesse fra i colonizzatori e i colonizzati, e mettendo le basi per la nascita del capitalismo. \nColonialismo portoghese.\nQuesta fase incomincia dal 1415 con l'occupazione di Ceuta e finisce nel 1975 con l'indipendenza di Angola e Mozambico, interess\u00f2 il Brasile, le coste africane nel Golfo di Guinea, in Angola, l'India occidentale, Timor, Macao e le isole dell'Oceano Atlantico.\nColonialismo spagnolo.\nQuesta fase incomincia dal 1493 con la colonizzazione di Hispaniola e finisce nel 1833 con l'indipendenza di 13 stati nel Sud America spagnolo. Interess\u00f2 tutta l'area mesoamericana, vaste zone dell'America settentrionale sud-occidentale, la Florida e tutto il Sudamerica ad eccezione del Brasile dove sfruttando gli schiavi venivano coltivate le piantagioni e di parte della Guyana.\nPrimo colonialismo inglese.\nQuesta fase incomincia nel 1607 con la fondazione del primo insediamento permanente in America a Jamestown in Virginia che fu la prima colonia e finisce nel 1783 con il Trattato di Parigi,con la raggiunta di ben 13 colonie in tutto il nord America. Riconoscendo l'indipendenza degli Stati Uniti d'America.\nInteress\u00f2 il Nordamerica orientale, la Nuova Scozia, la Terranova, la Terra di Rupert, le Bahamas, la Giamaica, il Belize e gran parte delle isole delle Piccole Antille.\nPrimo colonialismo francese.\nQuesta fase incomincia dal 1608 con la colonizzazione della Nuova Francia e finisce nel 1815 grazie al Congresso di Vienna e la cessione di gran parte delle colonie alle altre potenze europee.\nInteress\u00f2 il Qu\u00e9bec, la regione dei Grandi Laghi, le pianure del Mississippi, la Louisiana, Saint-Domingue nei Caraibi, la Guiana francese, alcune isolette caraibiche, l'India occidentale\nColonialismo olandese.\nQuesta fase incomincia nel 1619 con la fondazione di Batavia o Giacarta e finisce nel 1949 grazie alla indipendenza dell'Indonesia, interess\u00f2 l'attuale Indonesia, alcune isole delle Piccole Antille, un insediamento nell'isola di Manhattan chiamato New Amsterdam.\nColonialismo russo.\nIl colonialismo russo si distingue per l'annessione successiva di territori limitrofi con l'espansione ad oriente che incomincia nel 1581 con l'occupazione del Khanato di Sibir e finisce nel 1918 con la prima guerra mondiale e la rivoluzione d'Ottobre, interess\u00f2 la Siberia, l'Alaska, l'Asia centrale ed il Caucaso. Escluse le annessioni in Europa.\nSecondo colonialismo inglese.\nQuesto periodo incomincia nel 1753 con l'inizio dell'infiltrazione inglese in India, interess\u00f2 il Sudafrica, il Canada, l'India, Ceylon, la Malaysia, l'Australia, la Nuova Zelanda, Malta, Gibilterra, la Guiana occidentale e le isole atlantiche.\nSecondo colonialismo francese.\nQuesta fase incomincia nel 1830 con l'inizio della conquista dell'Algeria e finisce nel 1859 con l'annessione di Saigon, interess\u00f2 l'Algeria, il Vietnam, la Guiana orientale, il Senegal, il Gabon, le isole di Tahiti e la Riunione.\nTerzo colonialismo inglese.\nQuesta fase incomincia nel 1870 con la nuova spinta colonizzatrice europea e finisce nel 1956 con la decolonizzazione dei possedimenti africani.\nInteress\u00f2 il Bechuanaland (Botswana), la Rhodesia (Zambia), l'Uganda, il Kenya, la Somalia settentrionale, l'Egitto, il Sudan, la Nigeria, la Costa d'Oro, la Sierra Leone, il Gambia, lo Yemen, il Kuwait, la Birmania, la Papua, il Brunei, e molti arcipelaghi polinesiani.\nSi mantennero i precedenti possedimenti e si stabilirono insediamenti commerciali con la forza in Cina (risale a questo secolo l'acquisizione di Hong Kong dopo la guerra dell'oppio).\nTerzo colonialismo francese.\n(1860, inizio espansione nell'Africa Occidentale dal Senegal - 1962, indipendenza dell'Algeria), interess\u00f2 il Marocco, tutta l'Africa occidentale sahariana, la Mauritania, la Costa d'Avorio, il Congo Belga, il Madagascar, il Laos, la Cambogia e la Nuova Caledonia. Come l'Inghilterra, anche la Francia impose la propria autorit\u00e0 commerciale ed economica in molti porti e fiumi cinesi.\nColonialismo tedesco.\n(1871, fondazione dell'Impero tedesco e inizio dell'espansione nell'Africa Centrale e Meridionale seguendo la politica economica ed imperialistica di Bismarck - 1918, sconfitta nella prima guerra mondiale e perdita delle colonie), interess\u00f2 il Camerun, la Namibia, il Togo e la Tanzania, contemporaneamente venivano stabilite delle teste di ponte in alcune isole dell'Oceano Pacifico, di cui le pi\u00f9 estese erano le intere zone settentrionali della Papua Nuova Guinea e l'Arcipelago di Bismarck, e sulla costa nord della Cina.\nPrimo colonialismo italiano.\n(1869, acquisto della Baia di Assab, in Eritrea, da parte della societ\u00e0 Rubattino - 1905, istituzione della colonia di Somalia); interess\u00f2 il corno d'Africa e, pi\u00f9 precisamente, l'Eritrea, che divenne colonia nel 1890, e la Somalia, che divenne dapprima protettorato nel 1889 e poi colonia nel 1905.\nSecondo colonialismo italiano.\n(1911, inizio Guerra italo-turca - 1912 fine guerra italo-turca); interess\u00f2 i possedimenti turchi della Tripolitania e della Cirenaica, oltre alle isole del Dodecanneso.\nTerzo colonialismo italiano.\n(1935, Guerra d'Etiopia - 1943, seconda guerra mondiale); interess\u00f2 principalmente l'Abissinia (odierna Etiopia), conquistata nel 1935-36 e fin\u00ec con le sconfitte della seconda guerra mondiale. Tuttavia mantenne un'amministrazione fiduciaria in Somalia dal 1950 al 1960.\nStoria dell'ultima fase del colonialismo europeo.\nTra il 1800 e il 1878, i territori colonizzati dalle nazioni europee comprendevano un totale di 16.385.000\u00a0km\u00b2. L'Occidente aveva cominciato a sviluppare politiche colonialiste sin dal XVI secolo, ma a partire dalla seconda met\u00e0 del XIX secolo la conquista territoriale venne promossa sistematicamente dai centri di potere politico ed economico delle nazioni colonialiste. Questo fenomeno \u00e8 stato definito dagli storici con il nome di imperialismo. La necessit\u00e0 di penetrare nei mercati internazionali e la comparsa sulla scena del capitalismo finanziario, avrebbero cos\u00ec trovato un complemento perfetto nelle politiche espansionistiche promosse da parte dei governi. La progressiva sostituzione del protezionismo doganale con politiche di libero scambio contribu\u00ec in seguito ad accelerare il processo in atto.\n Le potenze europee erano convinte della necessit\u00e0 di allargare i loro domini allo scopo di assicurarsi fonti di materie prime e aprire nuovi mercati per rafforzare l'industria e il commercio internazionale. Questa politica imperialista, basata sulla supposta missione civilizzatrice che l'uomo bianco aveva il dovere di compiere nei confronti dei popoli subalterni, non ottenne solo l'approvazione della borghesia occidentale. Nel XIX secolo, anche la sinistra parlamentare europea appoggiava la colonizzazione, pur sottolineandone gli aspetti umanitari. L'imperialismo si diffuse soprattutto in Africa, nel sud-est asiatico e in Cina, attraverso l'Oceano Pacifico e dagli Stati Uniti in America centrale e nei Caraibi.\nLe nazioni che godevano di ricche tradizioni e che erano depositarie di culture molto antiche, come la Persia, la Cina e l'India subirono considerevoli restrizioni nell'ambito della loro sovranit\u00e0 e una spiccata dipendenza, nei riguardi delle potenze colonialiste. La Gran Bretagna fu una dei principali agenti di questo processo di espansione. Sin dal 1815 era considerata la prima potenza coloniale (Canada, India britannica, Australia, colonia del Capo e Ceylon). La possibilit\u00e0 che la Gran Bretagna si impossessasse del monopolio dei mercati internazionali grazie alla sua politica di espansionismo indusse le altre potenze europee a una sfrenata rincorsa per la conquista delle fonti di materie prime e di nuovi mercati per i loro prodotti. Questa circostanza fu la causa di un'intensa epoca imperialista, nella quale le dispute per i nuovi territori condussero con frequenza a conflitti armati tra le potenze colonialiste.\nDopo la Seconda guerra mondiale si sviluppa la colonizzazione con controllo indiretto, soprattutto attraverso interventi economici (conosciuto come neocolonialismo) o attraverso regimi fantoccio e campagne militari.\nTipi di colonialismo.\nColonialismo amministrativo.\nLe colonie vengono controllate da un apparato militare, amministrativo ed economico che non si trova direttamente nelle terre colonizzate.\nColonialismo sedimentario.\nI colonizzatori si spostano sulle terre colonizzate e si mescolano con le popolazioni native. Nasce cos\u00ec una complessa gerarchia razziale, oppure i colonizzatori decimano o ghettizzano gli abitanti nativi.\nColonialismo di piantagione.\nI colonizzatori importano schiavi e servitori da parti diverse del mondo alle colonie.\nGeografia.\nIl Magreb e l'Egitto.\nIn questo periodo la decadenza dell'Impero ottomano suscit\u00f2 ambizioni espansionistiche da parte delle potenze europee nell'Africa del Nord e in Egitto.\nL'Algeria, conquistata dalla Francia a partire dal 1830, divent\u00f2 una colonia nel 1847, dopo la sconfitta dell'emiro Abd el-Kader.\nIl Marocco lott\u00f2 per liberarsi dalla pressione straniera, ma - nonostante gli sforzi del re - le continue interferenze tra Francia, Spagna e Germania finirono per annullarne lo spirito indipendentista, riducendo il paese alla condizione di doppio protettorato.\nLa Tunisia, alla quale la Sublime Porta (l'istanza suprema dell'Impero ottomano) aveva concesso l'autonomia nel 1871, divenne un protettorato francese nel 1881, determinando tensioni con l'Italia.\nL'Italia intraprese un'intensa attivit\u00e0 diplomatica per ottenere un posto tra le altre potenze coloniali, nel 1902 appena due giorni dopo aver stipulato la Triplice Alleanza con Germania e Austria, firm\u00f2 con la Francia un accordo segreto con il quale entrambi i paesi si sarebbero spartiti le zone d'influenza nell'Africa del Nord, si spart\u00ec il Marocco per la Francia e la Libia per l'Italia.\nQuando ci fu una crisi tra Francia e Germania per il dominio sul Marocco nel 1911, l'Italia vide l'occasione giusta per passare all'azione, la guerra con i turchi si prolung\u00f2 fino al patto di Losanna del 18 ottobre 1912 e la Turchia rinunci\u00f2 alla sovranit\u00e0 sulla Libia.\nIn Egitto, il pasci\u00e0 Mehmet Ali, che aveva ottenuto una notevole autonomia dall'impero ottomano intraprese, a partire dal 1806, una politica riformista con l'appoggio finanziario di inglesi e francesi, queste iniziative accrebbero a dismisura il debito egiziano.\nLa rovina economica e una sfortunata guerra con l'Etiopia dal 1875 al 1877 obbligarono lo sceicco Ismail a richiedere l'aiuto dei suoi creditori.\nLa Gran Bretagna e la Francia assunsero cos\u00ec la gestione del debito mettendo sotto controllo il tesoro egiziano e esercitarono pressioni nei riguardi della Sublime Porta affinch\u00e9 allo sceicco Ismail subentrasse il figlio Muhammad Taufiq.\nL'influenza occidentale fece nascere movimenti nazionalisti che nel 1881 organizzarono una ribellione, Taufiq chiese aiuti ai governi inglese e francese per soffocare la rivolta, ma ottenne che la flotta britannica bombard\u00f2 Alessandria nel 1882.\nL'esercito britannico, dopo aver sconfitto i ribelli a El-kebir, occup\u00f2 tutto il paese, nonostante le proteste di turchi e francesi. Gli inglesi governarono l'Egitto per vent'anni con un'amministrazione indiretta.\nAllo scoppio della prima guerra mondiale, l'Impero ottomano si dichiar\u00f2 alleato della Germania, pertanto la Gran Bretagna trasform\u00f2 l'Egitto in un protettorato inglese.\nAfrica.\nNella prima met\u00e0 del XIX secolo, l'Africa continuava ad essere un continente sconosciuto e misterioso, la colonizzazione del continente nero si limitava alle fasce costiere e ai delta dei grandi fiumi.\nA partire da queste aree le potenze coloniali avevano stabilito una rete di insediamenti commerciali, in concorrenza fra di loro per lo sfruttamento delle materie prime e per il commercio degli schiavi, la realt\u00e0 africana cominci\u00f2 a cambiare grazie ai viaggi degli esploratori che, attraverso le societ\u00e0 geografiche trasmettevano informazioni riguardanti le ricchezze di quei territori.\nNell'Africa australe, la politica di abolizione dello schiavismo e la ripartizione delle terre messa in atto dalla Gran Bretagna moltiplic\u00f2 i suoi conflitti con i boeri della colonia del Capo, occupata dai britannici sin dal 1806.\nTra il 1834 e il 1839, pi\u00f9 di 10.000 boeri furono protagonisti della \"grande migrazione\" verso l'entroterra dove, in seguito a feroci lotte contro le trib\u00f9 locali dei Matabele e degli Zulu, fondarono la Repubblica del Transvaal, lo Stato Libero dell'Orange e la Repubblica di Natalia.\nLa scoperta dei ricchi giacimenti d'oro e di diamanti nel Transvaal provoc\u00f2 l'arrivo in massa degli immigrati inglesi, nel 1890 la Compagnia Britannica del Sudafrica ottenne i diritti di sfruttamento delle miniere.\nQuesto nuovo motivo di frizione degener\u00f2 nella guerra boera che si concluse con l'adesione dei nuovi territori all'impero britannico, i conflitti tra i colonizzatori obbligarono gli Ottentotti a ritirarsi nel deserto del Kalahari e i Griqua a nord del fiume Orange.\nNell'Africa occidentale la Gran Bretagna disponeva di basi commerciali in Gambia, nella Sierra Leone e nella Costa d'Oro, nella quale i britannici, alleati delle trib\u00f9 Fanti della costa, si scontrarono con la confederazione militare Ashanti.\nComunque la sottomissione del regno yoruba ai Fulbe consent\u00ec nel 1861 l'insediamento dei britannici nello strategico porto di Lagos e l'assunzione del Benin, nella zona orientale.\nA differenza della dominazione britannica, che in Africa impose le colonie di sfruttamento come formula di dominazione interposta, i francesi fondarono la loro espansione coloniale sul centralismo amministrativo e sull'assimilazione culturale delle popolazioni assoggettate, da inglobare in una grande Nation fran\u00e7aise.\nIl Senegambia era sotto giurisdizione francese sin dal 1815, era rappresentata da un deputato presso l'Assemblea Nazionale, con l'abolizione della schiavit\u00f9 nel 1848 sorsero i primi tentativi di instaurare un'economia tropicale fondata sulla coltivazione delle arachidi.\nNella Costa d'Avorio, la Francia cre\u00f2 Grand Bassam nel 1843 re di Assinie, e nell'Africa equatoriale, dove anche la Spagna aveva delle colonie come Rio Muni, Fernando P\u00f3o e Annob\u00f2n.\nLa marina francese fond\u00f2 nel 1848 la citt\u00e0 di Libreville (Gabon), alla foce dell'Ogowe, per accogliere gli schiavi resi liberi, la Gran Bretagna aveva fatto lo stesso a Freetown in Sierra Leone, infine dal 1847 la Liberia era uno stato indipendente composto da una popolazione di schiavi liberati provenienti dagli Stati Uniti.\nNella prima met\u00e0 del XIX secolo in Africa sopravvivevano ancora stati e regni che conformavano il profilo socio-politico della fase precoloniale. Nel bacino meridionale del Congo esistevano i regni Baluba, Balunda e Bakumba. Pi\u00f9 a nord nella regione dei Grandi Laghi, il regno Batutsi, del Ruanda e lo stato del Buganda, del re Sunna II, lottarono contro la penetrazione araba che avanzava dalla citt\u00e0 costiera di Zanzibar. Nel Madagascar, il sovrano Madama I, appoggiato dalla Gran Bretagna, sottomise i due terzi del vasto territorio insulare. Le islamizzate trib\u00f9 dei Fulbe lanciarono con successo una guerra santa contro le citt\u00e0 haussa di Gobir e Kano giungendo a dominare tutto il territorio compreso tra il Darfur e il Senegal inferiore, Timbuct\u00f9 e il massiccio dell'Adamaoua. Tra il 1847 ed il 1861, i francesi arrestarono l'invasione Fulbe del Senegambia. Alcuni decenni pi\u00f9 tardi, i sudanesi, grazie alla loro guida religiosa Muhammad Ahmad, il Mahdi (restauratore dell'Islam sulla terra), opposero un feroce resistenza alle truppe britanniche.\nTra il 1847 e il 1877, il britannico Henry Morton Stanley a nome dell'Associazione internazionale africana, fondata dal re Leopoldo II del Belgio, assunse il controllo del bacino del fiume Congo. Ma quella regione era ambita anche dal Portogallo, con l'appoggio della Gran Bretagna e della Francia. Il cancelliere tedesco Bismark propose una grande conferenza a Berlino per regolamentare la spartizione. Vi parteciparono 12 stati europei, l'impero ottomano e gli Stati Uniti. La conferenza, svoltasi tra il 1884 e il 1885 riconobbe lo stato del Congo belga, sotto la sovranit\u00e0 personale del re Leopoldo II; fiss\u00f2 i confini del Congo francese e delle enclave portoghesi e proclam\u00f2 la libert\u00e0 di commercio e navigazione lungo i fiumi Niger e Congo. L'intenzione esplicita degli atti della conferenza era che ogni territorio sarebbe diventato \u201cdominio effettivo\u201d della colonia che si era impossessata di esso. Il principio, che rendeva non pi\u00f9 valide le esplorazioni come formula per ottenere i diritti territoriali, autorizzava ciascuna potenza coloniale a proseguire la sua espansione verso l'entroterra fino ai confini del dominio di un'altra. Veniva dunque fissata la spartizione dell'Africa (\"scramble for Africa\") che in seguito sarebbe diventata la causa di violenze e dispute tra le potenze coloniali nonch\u00e9 di rivolte anticolonialiste.\nI desideri imperialistici britannici configuravano una mappa ideale. La loro intenzione era infatti di creare un grande impero coloniale dall'Egitto fino alla colonia del Capo, ma sulla loro strada si scontrarono con gli interessi di altri rivali. Per esempio in Tanzania, un territorio sotto la giurisdizione tedesca. L'incidente venne risolto con la firma del trattato di Helgoland, nel 1890 in cui la Gran Bretagna rinunciava alle sue aspirazioni in Tanzania. Forse la crisi di Fascioda (Sudan) nel 1898 fu uno degli episodi che possono spiegare con maggior chiarezza la collisione tra le potenze europee nel continente africano. Difatti anche la Francia nutriva un sogno africano: la sua ambizione era quella di costruire un grande impero dal Senegal alla Somalia, dall'oceano Atlantico a quello Indiano. Questo progetto parallelo sfum\u00f2 in Sudan, dove i britannici erano in guerra contro i ribelli islamici (Mahdisti). I francesi anch'essi interessati a soffocare la rivolta allo scopo di controllare il Sudan inviarono un corpo di spedizione che fu sconfitto a Fascioda dalle truppe britanniche provenienti dall'Egitto. Il conflitto franco-britannico si concluse solo con la firma dell\"Eentente cordiale\" del 1904.\nLa Francia riconobbe la sovranit\u00e0 britannica su Egitto e Sudan, e in cambio ottenne la libert\u00e0 di azione in Marocco. La Francia forgi\u00f2 gran parte del suo impero nell'Africa Occidentale e nel 1885 venne creato il governo centrale dell'Africa occidentale francese, al quale furono annessi i protettorati della Costa d'Avorio e del Dahomey. Nel 1908, l'unione delle quattro regioni del Gabon, del Congo centrale, dell'Ubangui e del Ciad diede vita al governo centrale dell'Africa equatoriale francese; l'occupazione quasi sempre pacifica di questi territori fu opera dell'esploratore generale commissario Brazza che si oppose a una colonizzazione esercitata dalle compagnie private. L'area francofona venne poi completata con la Somalia francese, il Madagascar e l'arcipelago delle Comore nel 1912. L'Eritrea, la Somalia e la Libia formavano l'impero coloniale italiano, ma le ambizioni italiane di formare un protettorato in Abissinia nel cosiddetto \"Corno d'Africa\" crollarono nel 1896, quando il corpo di spedizione italiano fu sconfitto ad Adua dal \"negus\" (imperatore) Menelik. Il Portogallo mantenne le colonie della Guinea, dell'Angola, del Mozambico, di S\u00e3o Tom\u00e9 ed il Forte di S\u00e3o Jo\u00e3o Baptista de Ajud\u00e1.\nOceania.\nPer quello che riguarda l'Oceania, nel 1788 arriv\u00f2 in Australia il primo convoglio di detenuti britannici e s'insedi\u00f2 a Port Jackson dove fu fondata la colonia penale del New South Wales. La lontananza dell'Australia raffredd\u00f2 qualsiasi intenzione coloniale fino alla perdita dei possedimenti inglesi in America del Nord. Dopodich\u00e9, la Gran Bretagna utilizz\u00f2 questo continente per relegare membri della sua popolazione penitenziaria. Una nuova colonia penale venne poi fondata in Tasmania nel 1825. Nel 1830 erano gi\u00e0 pi\u00f9 di 58.000 i reclusi britannici che scontavano la loro pena in Australia.\nI primi coloni liberi giunsero a partire dal 1793, e nel corso del XIX secolo cominci\u00f2 a conformarsi il profilo di una societ\u00e0 coloniale divisa in squatter, gli allevatori, e settler, gli agricoltori, con l'aggiunta dei deportati. La convivenza di questi gruppi degener\u00f2 spesso in conflitti armati.\nConvinti della necessit\u00e0 di ampliare i loro territori, i coloni australiani avanzarono verso l'entroterra: gli allevatori, alla ricerca continua di vasti pascoli per le loro greggi di ovini, e gli agricoltori con l'intenzione di trovare nuove terre da coltivare. I reclusi vennero destinati in Tasmania che nel 1840 per decisione del governo britannico che ne proib\u00ec il trasferimento in Australia. Nella loro avventura colonizzatrice, i nuovi arrivati si scontrarono con una popolazione aborigena dalla pelle scura cheaveva un livello tecnologico fermo all'et\u00e0 della pietra. I coloni li espulsero dalle loro terre a seguito di numerosi scontri. Gli aborigeni si dovettero trasferire nelle zone pi\u00f9 inospitali del continente, dove le possibilit\u00e0 di sopravvivenza erano minime. La fame, le malattie portate dagli europei e i continui scontri ne ridussero drasticamente la popolazione.\nAttraverso l'Australian Colonies Government Act del 1850, alle colonie: Tasmania, Queensland, Nuovo Galles del Sud, Australia Meridionale, Australia Occidentale, Vittoria venne concessa una notevole autonomia. L'esplorazione sempre pi\u00f9 intensa dell'Australia stimol\u00f2 l'avvicinamento delle colonie che misero da parte le rivalit\u00e0 e puntarono alla costituzione di uno stato federale, fondato sull'unit\u00e0 della lingua inglese. Il 1\u00ba gennaio del 1901 venne costituito il Commonwealth of Australia che pass\u00f2 dallo statuto di colonia a quello di dominion.\nNel 1840 le due isole che formano la Nuova Zelanda diventarono una colonia inglese. In principio gli inglesi s'impegnarono a rispettare le propriet\u00e0 dei maori, ma il massiccio arrivo di europei dal 1870 provoc\u00f2 una drastica riduzione dello spazio vitale delle trib\u00f9 indigene. Nel 1907 fu creato il Commonwealth of New Zealand.\nInvece, i tedeschi furono i primi a colonizzare le isole del Pacifico stabilendo, a partire dal 1884, basi commerciali a Samoa e in Nuova Guinea per sfruttare il pregiato olio di copra. Con la sconfitta tedesca nella prima guerra mondiale, la Nuova Guinea pass\u00f2 sotto il controllo dell'Australia e la Nuova Zelanda s'impossess\u00f2 di un cordone di isole situate nelle vicinanze.\nAsia meridionale.\nAll'inizio del XIX secolo la Persia e l'Afghanistan, sottomessi ai Safawida e ai Mongoli, costituivano, un interessante obiettivo per le potenze europee. La Russia e la Gran Bretagna erano in corsa per la conquista del dominio dell'Asia meridionale e orientale.\nIn Persia la dinastia dei Qadjar regn\u00f2 fino al 1925, con l'appoggio interessato di russi e britannici. Tra il 1801 e il 1828 la Russia si annesse vari territori della zona settentrionale della Persia, tra cui la Georgia, il Daghestan e altre regioni del Caucaso. Ogni tentativo per liberarsi dalla dominazione russa fall\u00ec a causa della netta superiorit\u00e0 dell'esercito zarista durante le guerre russo-persiane del 1804-1813 e del 1826-1828.\nNel 1834 le ricche concessioni a favore dei russi passarono in mano ai britannici a causa della sconfitta della guerra per il dominio di Herat, nell'Afghanistan britannico. Nel 1888 la Russia fu risarcita nella spartizione persiana attraverso l'ottenimento di concessioni nel settore delle comunicazioni e bancario. La dominazione straniera provoc\u00f2 proteste, perci\u00f2 nel 1907 britannici e russi risolsero le loro controversie con la firma di un trattato che divideva la Persia in tre zone d'influenza: una neutrale, una russa che comprendeva l'Iran settentrionale e centrale con Teheran e Isfahan, e una britannica che comprendeva la Persia sud-orientale che confinava ai domini britannici in India.\nSud-est asiatico.\nLa Francia diede inizio alla sua presenza nel Sud-Est asiatico con il porto vietnamita di Turane e l'isola di Pulo Condor. Nel 1802 l'imperatore Gia Long garant\u00ec ai francesi la piena libert\u00e0 di commercio, l'esclusione di altre potenze europee nel Vietnam e il rispetto dell'evangelizzazione operata dai missionari francesi. La repressione contro i missionari provoc\u00f2 l'entrata in azione della Marina francese che nel 1861 si impossess\u00f2 di Saigon. L'imperatore Tu-Duc cedette la Cocincina orientale alla Francia nel 1862 e autorizz\u00f2 le sue navi a navigare fino alla Cambogia. Nel 1877, i francesi si impossessarono della parte occidentale della Cocincina, ma i loro obiettivi divent\u00f2 la zona del delta del Fiume Rosso (Hong Ha), nel Tonchino.\nNel 1875, con la firma del Trattato di Saigon, la Francia ottenne il permesso di navigare sul Fiume Rosso e l'autorizzazione di attraccare le proprie navi nei porti di Haiphong, Hanoi, Qui-nhon.\nDurante le loro incursioni lungo il Mekong, i francesi penetrarono in Cambogia, paese che subiva gli attacchi dei Tai del Siam. Nel 1887, la Francia cre\u00f2 l'Union Indochinoise formata da una colonia, la Cocincina e tre protettorati, ossia Annam, Tonchino e la Cambogia.\nNel 1893, ader\u00ec all'Unione Indocinese anche il Laos. Nel 1893, il Siam rinunci\u00f2 a qualsiasi diritto sul Laos oltre il fiume Mekong e la Francia pot\u00e9 cos\u00ec completare il suo impero nel Sud - Est asiatico.\nNel 1841, il Sultano del Brunei regal\u00f2 la regione di Sarawak, sulla costa settentrionale del Borneo al britannico James Brook, temendo un'incursione olandese. Nel 1888, Londra vi stabil\u00ec un protettorato. Nel 1929, una compagnia olandese vi scopr\u00ec il petrolio.\nDurante il XIX secolo, i regni della Penisola della Malacca dovettero affrontare forti pressioni colonialiste. Il Siam controllava una parte della zona settentrionale. A loro volta, i britannici mantenevano gi\u00e0 da alcuni decenni insediamenti costieri a Penang, in Malacca e a Singapore.\nA partire dal 1867, la Gran Bretagna decise di concordare con ciascun regno trattati di protezione che in seguito vennero estesi a tutta la penisola.\nNel 1824 gli olandesi videro limitare la loro influenza dalla presenza britannica nell'arcipelago indonesiano. I Paesi Bassi si annetterono Bali nel 1850, il Borneo fu sottomesso nel 1863, ad eccezione del sultanato del Brunei.\nLa Spagna non reag\u00ec di fronte alla crescente influenza delle altre forze occidentali nel Sud - Est asiatico. Dopo aver sostenuto una disastrosa guerra con gli Stati Uniti, nel 1898 la Spagna firm\u00f2 un accordo segreto con cui cedeva il possesso delle isole agli statunitensi in cambio di 20 milioni di dollari.\nIndia.\nL'India fu l'orgoglio dell'Impero britannico, un subcontinente che per pi\u00f9 di 150 anni fu un vasto mercato per i prodotti britannici e un inesauribile fornitore di materie prime, a vantaggio del potente sistema commerciale e industriale della madre patria.\nIl primo passo verso la trasformazione in colonia fu la l'approvazione, nel 1784, del \"Indian Act\", che concedeva ai governatori generali della Compagnia Inglese delle Indie Orientali la facolt\u00e0 di agire in nome del governo di Londra.\nSotto il controllo di tale compagnia rest\u00f2 l'India fino al 1858, anno in cui, con lo scioglimento della Compagnia, l'India divenne a tutti gli effetti colonia britannica.\nIl \"Governement of India Act\" del 1858, infatti, ratific\u00f2 la fine dell'impero Moghul, dopo la deposizione dell'ultimo imperatore Muhammad Bahadur Shah, e trasform\u00f2 l'India in una colonia britannica sotto il mandato di un vicer\u00e9.\nCina.\nAll'inizio del XX secolo la Cina si trova in una situazione di semi-colonia. Conserva una formale autonomia, senza divenire esplicitamente colonia, perch\u00e9 le potenze dominanti sono pi\u00f9 di una, le quali da una parte sono rivali fra loro, ma d\u2019altro canto hanno interessi comuni nel mantenere aperto il mercato interno.\nOgni paese - Gran Bretagna, Francia, Stati Uniti e poi anche Germania, Italia, Danimarca e Giappone - deteneva zone di maggiore influenza. (Italia e Danimarca sotto forma di protettorato e senza mai entrate in conflitto con la popolazione locale mantenevano un rapporto commerciale e generalmente pacifico)\nIl colonialismo in Cina inizia con la guerra dell\u2019oppio (1839-1842): grazie al facile successo militare, la Gran Bretagna costringe l\u2019impero cinese a aprire i suoi mercati all'oppio e alle merci occidentali.\nIl sistema era basato sui \u201ctreaty ports\u201d (inizialmente cinque, poi saliti a varie decine) porti aperti al traffico internazionale sulla base di \u201ctrattati ineguali\u201d, e sui territori concessi in affitto a potenze straniere.\nL\u2019imperatrice Cixi e la nobilt\u00e0 erano contrari alla modernizzazione e occidentalizzazione del paese, ma non erano in grado di opporsi. La situazione gener\u00f2 la rivolta \u201cxenofoba\u201d dei boxer (1899-1901); sconfitta da una coalizione internazionale, la Cina si trov\u00f2 ancora pi\u00f9 sottomessa. La vera e propria occupazione militare si ebbe solo nel periodo tra le due guerre, ad opera dell'imperialismo giapponese.\nDibattito storiografico.\nI collaboratori del colonialismo argomentano che il governo coloniale beneficia i colonizzati sviluppando l'infrastruttura economica e politica necessaria per la modernizzazione e la democrazia. Essi indicano ex colonie come Stati Uniti d'America, Canada, Australia, Nuova Zelanda, Hong Kong e Singapore, come esempi di successi post-coloniali. Queste nazioni comunque, non rappresentano il corso normale del colonialismo, in quanto si tratta di societ\u00e0 coloniali o di citt\u00e0 commerciali.\nI teorici della dipendenza come Andre Gunder Frank, comunque, pensano che il colonialismo in realt\u00e0 porta ad un trasferimento netto di ricchezza dai colonizzati ai partigiani, e inibisce uno sviluppo economico di successo.\nI critici post-colonialisti come Frantz Fanon sostengono che il colonialismo arreca un danno politico, psicologico e morale anche ai colonizzatori. Similmente Aim\u00e9 C\u00e9saire sosteneva che il colonialismo ha abbruttito e decivilizzato i colonizzatori, tanto da piantare i semi del nazismo, il quale non ha fatto altro che applicare contro gli Europei gli stessi metodi che gli Europei avevano usato nel resto del mondo.\nLa scrittrice e attivista politica indiana Arundhati Roy disse che dibattere i pro e i contro del colonialismo/imperialismo \u00ab\"\u00e8 un po' come dibattere i pro e i contro dello stupro\"\u00bb.\nI critici del neocolonialismo vedono questo fenomeno come la continuazione del dominio e sfruttamento delle stesse nazioni con mezzi differenti (ma spesso in realt\u00e0 sostengono con i medesimi mezzi). I paesi afroasiatici divenuti indipendenti furono quasi tutti governati da dittature anche molto sanguinarie, che perseguitarono le minoranze etniche, fra le quali gli europei residenti. Gran parte di questi nuovi stati imposero restrizioni al commercio e agli investimenti, sia da parte dei propri cittadini sia da parte di stranieri. Numerose furono le imprese straniere degli ex paesi dominatori o di altre nazioni confiscate senza alcun indennizzo. In pratica divennero stati chiusi e molti ritengono che tali paesi si siano impoveriti rispetto al periodo precedente, al riguardo si pu\u00f2 leggere quanto scritto da Paul Johnson.\nSi sviluppa anche il fenomeno dell'imperialismo, ma che si differenzia con il colonialismo: \u00e8 una separazione non temporale ma in termini spaziali, e bisogna pensare all\u2019imperialismo o neoimperialismo come al fenomeno che ha origine nelle metropoli, che conduce poi alla dominazione e al controllo. Il risultato della dominazione imperialista nelle colonie \u00e8 poi il colonialismo o neocolonialismo. Quindi la nazione imperiale \u00e8 la \u201cmetropoli\u201d da dove proviene il potere, e la colonia o neo-colonia \u00e8 il posto dove esso entra ed esercita il suo controllo.\nColonialismo e Colonialit\u00e0.\nIl sociologo An\u00ecbal Quijiano sviluppa la teoria secondo cui esiste uno scarto tra la colonizzazione come processo militare, politico e culturale limitato nel tempo e nello spazio, e colonidad (o colonialit\u00e0) come forma materiale del potere. Il colonialismo \u00e8 una pratica di conquista, assoggettamento e sfruttamento, mentre la colonialit\u00e0 \u00e8 pi\u00f9 duratura e profonda, si fonda sulla giustificazione del ruolo dei colonizzatori come organizzatori razionali del mondo e portatori di un ordine superiore.\nLa colonidad si evolve attraverso diverse correnti di pensiero, soprattutto il Marxismo, e svolge una critica anticapitalistica. Sia il colonialismo che la colonialit\u00e0 si fondono con le necessit\u00e0 del capitalismo, e fanno s\u00ec che si sviluppi un rapporto tra i movimenti di liberazione con la decolonialit\u00e0, con una successiva riflessione sullo stato: si pensa quindi che si possa superare il modello di stato-nazione. Con il dibattito decoloniale si vuole fare una rimozione delle categorie razziali, ridefinire le relazioni con il potere e avere la possibilit\u00e0 di rivedere la costruzione sociale della realt\u00e0. Anche il territorio \u00e8 prodotto da pratiche condivise, va analizzato anche come risultato delle funzioni di potere. I territori hanno una loro genealogia costituita da una serie di forme di appropriazione e di pratiche condivise di opposizione. Bisogna quindi tenere in considerazione i rapporti sociali di produzione dei territori e i processi di costruzione delle alterit\u00e0.\nLa Colonialit\u00e0 \u00e8 l'analisi del modello di potere eurocentrato e le successive relazioni originatesi con il colonialismo. Il colonialismo \u00e8 una relazione di dominazione diretta, politica, sociale e culturale degli europei nei confronti dei conquistati di tutti i continenti. Appartiene al passato, \u00e8 precedente all\u2019imperialismo. La colonialit\u00e0 \u00e8 la colonizzazione dell\u2019immaginario, repressione culturale, annichilimento di propri modelli espressivi e di oggettivazione nel caso delle societ\u00e0 colonizzate; \u00e8 il modo pi\u00f9 generale di dominazione del mondo attuale. C'\u00e8 quindi coetaniet\u00e0 fra l'instaurazione e il consolidamento del sistema coloniale europeo e il posizionamento dell\u2019Europa come centro pragmatico universale della conoscenza nelle relazioni tra l\u2019umanit\u00e0 e gli altri.\nIl colonialismo \u00e8 una struttura di dominazione e di sfruttamento in cui il controllo dell\u2019autorit\u00e0 politica, delle risorse e della produzione del lavoro si trovano in un\u2019altra giurisdizione territoriale, e la colonialit\u00e0 \u00e8 vincolata al colonialismo, infatti deriva da esso, ma il colonialismo \u00e8 stato sconfitto, mentre le sue pratiche ci sono ancora.\nIl rapporto con il cattolicesimo.\nQualora gli Indios negassero il loro assenso il Requerimiento recitava cos\u00ec:\n\u00abCon ci\u00f2 garantisco e giuro che, con l\u2019aiuto di Dio e con la nostra forza, penetreremo nella vostra terra e condurremo guerra contro di voi (\u2026) per sottomettervi al giogo e al potere della Santa Chiesa (\u2026) infliggendovi ogni danno possibile e di cui siamo capaci, come si conviene a vassalli ostinati e ribelli che non riconoscono il loro Signore e non vogliono ubbidire, bens\u00ec a lui contrapporsi\u00bb (SH 66) Per quanto riguarda l'accumulazione di terre, furono in pochi a poter competere, per i capitali investiti ed il successo riportato, con la Chiesa cattolica, che in Asia si arricch\u00ec grazie alla devozione degli europei e alle attivit\u00e0 commerciali degli Ordini religiosi, mentre in Occidente (intorno al 1600) essa possedeva circa un terzo delle terre produttive delle Americhe, come i latifondi dei gesuiti nelle colonie spagnole e portoghesi, o le piantagioni dei dominicani nell'America centrale.\nLa Chiesa cattolica inoltre incamerava il dieci per cento di gran parte dei prodotti agricoli dei coltivatori non indigeni e talvolta anche degli indios.\n\u00c8 stato per\u00f2 osservato che la Chiesa spingeva le potenze coloniali affinch\u00e9 il movimento di scoperta avesse come fine principale l'evangelizzazione dei nuovi popoli e non lo sfruttamento. La diffusione del credo cattolico con ogni metodo fu talora utilizzato come giustificazione per eccidi di indigeni inermi da parte dei colonialisti, Ma sono da ricordare anche episodi di difesa delle popolazioni indigene da parte dei missionari (come nell'episodio della battaglia di Mbobor\u00e9 del 1641 in Paraguay, dove missionari gesuiti difesero con le armi le locali popolazioni Guaran\u00ec minacciate dagli schiavisti, e analoghi successivi). Nel 1570 i gesuiti riuscirono addirittura a far abolire la schiavit\u00f9 in Brasile, tranne per chi praticava il cannibalismo o rifiutava la conversione al Cristianesimo. Essi vennero per\u00f2 dapprima espulsi da Maranh\u00e3o, e poi costretti ad accettare la politica dei coloni a causa della pressante richiesta di manodopera, soddisfatta dall'importazione dei neri africani solo alla fine del XVI secolo.\nUna prima ferma condanna della schiavit\u00f9 dei neri fu emanata da papa Urbano VIII il 22 aprile del 1639..\nUna chiara e definitiva posizione contro il neocolonialismo venne invece offerta dall'enciclica Mater et Magistra del 1961, un pilastro della Dottrina sociale della Chiesa cattolica."}
{"id": "1118882", "revid": "71155", "url": "https://it.wikipedia.org/wiki?curid=1118882", "title": "Household Objects", "text": "Household Objects (in italiano, \"oggetti casalinghi\") \u00e8 un progetto del 1973 del gruppo rock inglese Pink Floyd. Il gruppo voleva tentare di creare un intero album utilizzando solo suoni prodotti con \"oggetti casalinghi\", come elastici o pettini, senza alcuno strumento musicale convenzionale. In quel momento, la band stava ancora cercando di elaborare lo straordinario successo del suo precedente album \"The Dark Side of the Moon\", uscito il 24 marzo del 1973 e arrivato quattro giorni dopo al numero uno in classifica, e aveva difficolt\u00e0 a trovare una direzione verso la quale muoversi.\nL'idea originale del progetto \u00e8 contenuta in queste frasi di David Gilmour, tratte da diverse interviste: \"Se si stappa una bottiglia di vino attraverso la bocca del collo si ottiene un suono alto, come quello delle tablas, da altri oggetti escono diverse sonorit\u00e0, e cos\u00ec via. Ci abbiamo gingillato un po' intorno. All'epoca realizzammo quei rumori e li registrammo. Passammo un sacco di tempo lavorando con degli elastici tirati contro scatole di fiammiferi. Tutto ci\u00f2 che ne cavammo fu un nastro a sedici piste con melodici bicchieri di vino. Dita bagnate, un bicchiere di vino, tutto intonato. L'abbiamo usato per l'apertura dell'album \"Wish You Were Here\". \u00c8 un suono piacevole. Cos\u00ec serv\u00ec a qualche scopo\". Roger Waters, dal canto suo, aveva gi\u00e0 realizzato un album simile: in \"Music from \"The Body\"\" (1970) le basi musicali erano suoni registrati provenienti dal proprio corpo.\nL'inizio delle registrazioni dell'album ha una data ufficiale: il 1\u00ba ottobre 1973. Le sessioni continuarono a singhiozzo, per piccoli periodi di due o tre giorni, sino al 5 dicembre. Poi il progetto fu abbandonato: il gruppo aveva terminato tre canzoni, che non furono mai pubblicate.\nIl progetto fu definitivamente messo da parte quando la band, nel gennaio seguente, inizi\u00f2 a lavorare alla canzone \"Shine on You Crazy Diamond\", che divenne poi il brano principale del loro album seguente, \"Wish You Were Here\". Alcuni frammenti del progetto, comunque, sopravvivono ancora: possono essere ascoltati nelle stesse canzoni di \"Wish You Were Here\", per esempio, nel suono dei bicchieri riempiti d'acqua (il glasspiel) che risuonano in \"Shine on you Crazy Diamond\" e in vari suoni di \"Welcome to the Machine\".\nNel 2011, una registrazione del progetto \u00e8 stata pubblicata all'interno del boxset \"Immersion\" di The dark Side of the moon: si tratta del brano \"The hard way\". Un altro estratto da \"Household Objects\", intitolato \"Wine glasses\", \u00e8 presente invece nel disco 2 della \"Experience edition\" di Wish You Were Here.\nIn un'altra intervista, Roger Waters dichiar\u00f2: \"L'idea di realizzare un album senza strumenti musicali ci parve buona al momento: per\u00f2 non funzion\u00f2. Probabilmente perch\u00e9 avevamo soprattutto bisogno di riposare un po'\"."}
{"id": "1118886", "revid": "672775", "url": "https://it.wikipedia.org/wiki?curid=1118886", "title": "Castello di Buda", "text": "Il castello di Buda (in Ungherese \"Budav\u00e1ri Palota\") \u00e8 il castello storico usato dai re Ungheresi a Budapest. In passato venne chiamato anche \"Palazzo Reale\" (\"Kir\u00e1lyi Palota\") e \"Castello Reale\" (\"Kir\u00e1lyi V\u00e1r\").\nVenne costruito sul lato sud della collina, vicino al vecchio quartiere del castello (V\u00e1rnegyed), famoso per lo stile barocco e per le case ed edifici pubblici del diciannovesimo secolo. \u00c8 collegato a piazza Adam Clark e al ponte delle Catene (Sz\u00e9chenyi l\u00e1nch\u00edd) per mezzo della funicolare del castello di Budapest.\nIl castello di Buda \u00e8 stato inserito dall'UNESCO tra i patrimoni dell'umanit\u00e0 nel 1987.\nStoria.\nPalazzo medioevale.\nLa prima residenza reale della collina venne costruita da re B\u00e9la IV d'Ungheria tra il 1247 ed il 1265.\nLa parte pi\u00f9 antica del palazzo attuale venne eretta nel quattordicesimo secolo dal principe Stefano, duca di Slavonia, fratello minore di re Luigi I d'Ungheria. Sono rimaste solo le fondazioni della torre di Stefano (\"Istv\u00e1n-torony\"). Il palazzo gotico di Luigi I venne costruito intorno ad un piccolo giardino adiacente alla torre di Stefano.\nRe Sigismondo (Luxemburgi Zsigmond) ampli\u00f2 notevolmente il palazzo. Sigismondo, quale imperatore del Sacro Romano Impero, aveva bisogno di una residenza fastosa in modo da mostrare la propria supremazia tra i regnanti europei. Il castello di Buda divenne la residenza principale dell'Imperatore, e durante il suo regno divenne la pi\u00f9 imponente opera gotica del tardo Medioevo. Buda divenne un importante centro artistico, sede dello stile tardo gotico.\nLa costruzione inizi\u00f2 nel 1410, e buona parte dei lavori fin\u00ec nel decennio del 1420, nonostante alcune opere di finitura proseguirono fino alla morte del re.\nLa parte pi\u00f9 importante del palazzo di Sigismondo \u00e8 rappresentata dall'ala settentrionale, chiamata palazzo Fresco (\"Friss-palota\"). Al piano superiore vi si pu\u00f2 trovare una sala immensa (70 m x 20 m) con un soffitto di legno intagliato e grandi vetrate e balconi che si affacciano sulla citt\u00e0 di Buda. La sala prendeva il nome di Sala Romana. La facciata del palazzo venne decorata con statue e stemmi familiari. Il palazzo venne citato la prima volta nel 1437 con il nome di \"fricz palotha\".\nSigismondo si premur\u00f2 anche di rafforzare le fortificazioni che circondavano il palazzo. La parte meridionale era circondata da \"Zwingers\". Due muri paralleli, chiamati \"muri di cortina\", univano il palazzo al fiume Danubio, lungo la scoscesa collina. L'opera pi\u00f9 imponente, la famosa \"Torre Rotta\" (\"Csonka-torony\"), rest\u00f2 incompiuta sul lato occidentale del castello. Le fondazioni della torre vennero usate come prigioni; i piani superiori, invece, custodivano probabilmente i tesori reali.\nL'ultima fase della costruzione in grande scala si svolse sotto il regno di Mattia Corvino. Nel primo decennio di regno il sovrano intraprese e complet\u00f2 i lavori al palazzo gotico. La cappella reale, con la cappella inferiore, venne probabilmente costruita in quel periodo.\nDopo il matrimonio del 1476 tra Mattia e Beatrice d'Aragona, la figlia del re di Napoli, umanisti, artisti e artigiani italiani si trasferirono a Buda. La capitale ungherese divenne il primo centro rinascimentale a nord delle Alpi. Il re ricostru\u00ec il palazzo con lo stile del primo Rinascimento. La corte venne rimodernata. All'interno del palazzo si trovavano due stanze con il soffitto dorato, la famose \"Libreria Corvina\" ed un corridoio con affreschi raffiguranti i dodici segni zodiacali. La facciata venne decorata con statue di Giovanni Hunyadi, L\u00e1szl\u00f3 Hunyadi e re Mattia. Al centro della corte venne aggiunta una fontana con la statua di Atena.\nAl giorno d'oggi sono rimasti solo pochi frammenti del palazzo rinascimentale: balaustre in marmo rosso, architravi e pavimenti decorati in vetro.\nNegli ultimi anni del suo governo, Mattia inizi\u00f2 la costruzione di un nuovo palazzo rinascimentale sul lato orientale della corte Sigismondo, vicino al Palazzo Fresco. Il Palazzo di Mattia rest\u00f2 incompiuto a causa della sopravvenuta morte del re. Dalle fonti scritte apprendiamo che aveva una monumentale scala in marmo rosso davanti alla facciata. Le porte in bronzo erano decorate con pannelli raffiguranti le dodici fatiche di Ercole. Gli umanisti della corte erano soliti identificare Ercole con il re Mattia. Una grande statua bronzea dell'eroe greco dava il benvenuto agli ospiti del palazzo.\nDopo la morte di Mattia Corvino il successore, Ladislao II di Boemia, prosegu\u00ec i lavori al palazzo di Mattia, specialmente dopo il matrimonio con Anna di Foix-Candale del 1502.\nL'era ottomana.\nDopo la battaglia di Moh\u00e1cs il medievale Regno d'Ungheria collass\u00f2. Le armate ottomane occuparono ed evacuarono la citt\u00e0 l'11 settembre 1526. Nonostante Buda fosse stata saccheggiata ed incendiata, il Palazzo Reale non venne danneggiato. Il sultano Solimano il Magnifico si limit\u00f2 a prendere le statue in bronzo (quelle della famiglia reale Hunyadis, Atena ed Ercole) e a portarle con s\u00e9 a Costantinopoli. Le statue vennero distrutte durante una ribellione accaduta pochi anni dopo. Il sultano pretese anche molti volumi presenti nella famosa Libreria Corvina.\nNel 1529 l'esercito ottomano assedi\u00f2 ed occup\u00f2 Buda per la seconda volta. Questa volta il palazzo venne gravemente danneggiato. Sotto il regno di Giovanni I d'Ungheria, ultimo re nazionale, il palazzo venne riparato. Sulla punta meridionale gli ingegneri italiani costruirono la \"Grande Rondella\". Il bastione circolare \u00e8 la pi\u00f9 imponente struttura sopravvissuta del vecchio palazzo.\nIl 29 agosto 1541 Buda venne nuovamente occupata dagli ottomani senza nessuna resistenza. La capitale ungherese divenne parte dell'Impero ottomano ed assunse il ruolo di capoluogo della provincia (Eyalet) di Budin.\nNonostante gli scrittori turchi parlassero entusiasticamente della bellezza del palazzo, il nuovo governo ottomano ne permise la decadenza. Venne parzialmente utilizzato come deposito o magazzino.\nIl palazzo venne chiamato \"I\u00e7 Kala\" (castello interno) e \"Hisar Pe\u00e7e\" (cittadella) dai turchi. Il nome assegnato alla corte era \"Seray meydani\", ed il soprannome preferito del complesso era \"palazzo delle Mele dorate\".\nNel periodo compreso tra il 1541 ed il 1686 gli Asburgo tentarono pi\u00f9 volte di riconquistare Buda. I falliti assedi del 1542, 1598, 1603 e 1684 causarono molti danni al complesso. Gli ottomani si limitarono a riparare le fortificazioni.\nSecondo le fonti del diciassettesimo secolo molti degli edifici del vecchio palazzo restarono senza soffitto, e le volte collassarono. Nonostante tutto buona parte del palazzo sopravvisse fino al grande assedio del 1686.\nLa distruzione del palazzo medievale.\nIl palazzo medievale venne distrutto durante il grande assedio del 1686, quando Buda venne catturata dalle forze Cristiane alleate. Durante il pesante bombardamento d'artiglieria molti degli edifici vennero abbattuti o presero fuoco. La Torre di Stefano, usata come polveriera dagli ottomani, esplose. Secondo le fonti contemporanee la gigantesca esplosione caus\u00f2 la morte di 1500 soldati turchi, e caus\u00f2 un'ondata di marea sul Danubio che spazz\u00f2 via le batterie d'artiglieria stanziate sulla riva opposta del fiume. Questa esplosione fu causata da un singolo colpo di cannone sparato da un frate di nome G\u00e1bor, a cui ci si riferisce anche con il nome di T\u00fczes G\u00e1bor, \"L'Ardito Gabriele\".\nNei decenni successivi gli ingegneri militari asburgici stesero numerosi progetti relativamente agli edifici. Nonostante buona parte delle mura fosse sopravvissuta, la scarsa manutenzione ne provoc\u00f2 il crollo. Nel decennio compreso tra il 1702 ed il 1715 la Torre di Stefano scomparve totalmente, ed il palazzo venne riparato.\nNel 1715 re Carlo III ordin\u00f2 la demolizione delle rovine. Johann H\u00f6lbling continu\u00f2 a monitorare le strutture rimaste. Secondo gli ordini del re le strutture rimaste, statue, antichit\u00e0, iscrizioni e monete vennero distrutte (ma non ci sono prove della realizzazione del decreto reale). La parte principale del palazzo e la Torre Rotta vennero demolite, trincee e fossati vennero riempiti, creando cos\u00ec una nuova superficie piana. Fortunatamente le fortificazioni meridionali, gli \"zwinger\" e le stanze furono semplicemente sepolte sotto tonnellate di rifiuti e terra.\nIl palazzo del primo barocco.\nNel 1715 un piccolo palazzo barocco venne costruito secondo quanto deciso da Johann H\u00f6lbling. Questo edificio rettangolare aveva una corte interna ed una piccola ala demolita in seguito. Il palazzo H\u00f6lbling \u00e8 identico al nucleo del palazzo ammirabile oggi presso la \"Corte Barocca\" del Museo storico di Budapest.\nLa costruzione dell'interno del palazzo venne abbandonata nel 1719. L'Hofkriegsrat assegn\u00f2 a Fortunato di Prati il compito di stendere i piani per il completamento del palazzo, ma la mancanza di fondi ne rinvi\u00f2 l'implementazione.\nNel 1723 il palazzo sub\u00ec i danni di un incendio casuale, e le finestre vennero murate per evitare ulteriori deperimenti della struttura. Molti dipinti tra il 1730 ed il 1740 mostrano i parziali lavori. Alcune incisioni mostrano il palazzo come era nelle intenzioni dell'ingegnere. Il tetto venne riparato intorno al 1730.\nIl palazzo barocco.\nNel 1748 il conte Antal Grassalkovich, Presidente della Camera Ungherese, chiese pubblicamente di completare il derelitto palazzo attraverso l'uso di sottoscrizioni pubbliche. Anche J\u00e1nos P\u00e1lffy si un\u00ec alla richiesta. Il momento era favorevole grazie alle ottime relazioni tra la nobilt\u00e0 ungherese e gli Asburgo. Gli ungheresi avevano sostenuto la regina Maria Teresa durante la terribile guerra di successione austriaca. La regina era riconoscente, ed il nuovo Palazzo Reale divenne il simbolo dell'amicizia tra la dinastia e la nazione.\nI piani dello splendido palazzo barocco a forma di U vennero stesi da Jean Nicolas Jadot, capoarchitetto della corte viennese. Dopo il 1753 il progetto venne modificato dal suo successore, Nicol\u00f2 Pacassi. Ign\u00e1c Oraschek, che fu anche il capomastro, modific\u00f2 ulteriormente il progetto secondo le proprie idee. La posa della prima pietra avvenne il 13 maggio 1749, compleanno della regina. I lavori proseguirono fino al 1758, quando le difficolt\u00e0 finanziarie ne causarono un'interruzione di sette anni. In questo periodo solo gli interni erano incompleti.\nSecondo i documenti storici dell'epoca (quelli che sono sopravvissuti) l'aspetto del palazzo seguiva le indicazioni del 1749 di Jadot. Le facciate, alcuni interni e la Cappella di San Sigismondo sono lavori di Pacassi, mentre la doppia falsa cupola \u00e8 stata probabilmente ideata da Oraschek, ex capocantiere del conte Grassalkovich. Le doppi false cupole sono elementi tipici dei castelli in stile barocco-Grassalkovich, come il Palazzo Reale di G\u00f6d\u00f6ll\u0151. Questo elemento venne rimosso in seguito dal palazzo.\nNel 1764 la regina visit\u00f2 il palazzo e stanzi\u00f2 la cifra di 20.000 talleri per il completamento dei lavori. Lavori che ricominciarono nel 1765 secondo quanto stabilito da Franz Anton Hillebrandt. Hillebrandt modific\u00f2 la facciata anteriore ricorrendo allo stile rococ\u00f2. Nel 1769 la Cappella di San Sigismondo venne consacrata e, nello stesso anno, i lavori vennero ultimati. Secondo i calcoli di Grassalkovich il costo totale fu di 402.679 fiorini.\nConventi e scuole.\nLa funzione di utilizzo del complesso non \u00e8 sicura. Ovviamente la regina non intendeva usarla come residenza a causa del fatto che passava poco tempo a Buda. Nel 1769 Maria Teresa don\u00f2 un'ala alle Sorelle di Loreto di Sankt P\u00f6lten, conosciute con il nome di \"Englische Fr\u00e4ulein\" o \"angolkisasszonyok\". L'edificio pass\u00f2 di mano ufficialmente il 13 maggio 1770, ma le splendide sale barocche erano assolutamente inadatte per un monastero. Nel 1777 la regina decise che l'Universit\u00e0 di Budapest avrebbe dovuto spostarsi a Buda.\nLe suore si trasferirono lontano dal palazzo, il quale divenne un luogo di studio. I lavori erano guidati da Farkas Kempelen. Nuove classi, uffici degli insegnanti, musei e biblioteche vennero costruite. Nella cupola frontale venne rimosso e ricostruito un osservatorio, progettato da Hillebrandt o Karl Georg Zillack.\nL'inaugurazione dell'universit\u00e0 avvenne il 25 giugno 1780, nel quarantesimo anniversario dell'incoronazione di Maria Teresa. La sala del trono divenne una splendida aula decorata con affreschi raffiguranti le quattro facolt\u00e0. Nel 1953 due affreschi \"grisaille\" vennero scoperti sui lati corti della stanza.\nNel 1778 Hillebrandt costru\u00ec una nuova cappella con il compito di custodire una reliquia del re Santo Stefano d'Ungheria, la mano destra mummificata, recuperata dalla regina Maria Teresa nel 1771 dalla Repubblica di Ragusa. La Cappella del Sacro Diritti era posizionata vicino a quella di San Sigismondo, al centro della corte interna. Il perimetro esterno era ottagonale, l'interno ovale ed era sovrastata da una cupola. L'altare venne dipinto da Joseph Hauzinger.\nIl palazzo dei Palatini.\nI problemi funzionali dell'universit\u00e0 rimasero irrisolti; nel 1783 le facolt\u00e0 si trasferirono a Pest. Nel 1791 il palazzo divenne residenza del nuovo Asburgo Palatino del Regno d'Ungheria, l'arciduca Alessandro Leopoldo. Dopo la morte del palatino, avvenuta nel 1795, il fratello minore arciduca Giuseppe gli successe. L'ultimo palatino d'Ungheria fu l'arciduca Stefano. La corte palatina del Castello di Buda fu il centro della mondanit\u00e0 della capitale ungherese.\nNel 1810 il palazzo palatino venne danneggiato da un incendio. Nei decenni successivi vennero stesi molti progetti nel tentativo di recuperarlo, ma non vennero mai eseguiti nonostante la torre dell'osservatorio, che ostacolava i lavori, fosse stata rimossa. Nel 1838 la cripta della Cappella di San Sigismondo venne ricostruita secondo i piani di Franz H\u00fcppmann. La Cripta Palatina fu utilizzata come sepolcro dall'arciduca Giuseppe e dalla sua famiglia. La cripta \u00e8 l'unica parte sopravvissuta alla distruzione della seconda guerra mondiale.\nL'arciduca Giuseppe fece costruire giardini sui lati meridionale e orientale della collina del castello secondo i progetti di Antal Tost. Questi giardini in stile inglese erano tra i pi\u00f9 famosi dell'intera nazione.\nIl Palatino Stefano abbandon\u00f2 il palazzo il 23 settembre 1848 quando la rottura tra il governo ungherese e la sua dinastia divenne insanabile.\nIl 5 gennaio Buda venne occupata dall'esercito austriaco guidato dal principe Alfred von Windisch-Graetz. Il comandante delle truppe dorm\u00ec presso il castello.\nIl 4 maggio 1849 l'esercito rivoluzionario ungherese di Art\u00far G\u00f6rgey inizi\u00f2 un assedio al castello, difeso dal generale Heinrich Hentzi. Il 20 maggio gli ungheresi riconquistarono il castello in seguito ad un poderoso assalto. Il palazzo fu l'ultima roccaforte delle truppe austriache e, per questo, fu bersaglio di un pesante fuoco d'artiglieria. Il fuoco che ne scatur\u00ec distrusse le ali centrale e meridionale, compresi gli interni.\nEpoca di Francesco Giuseppe I d'Asburgo.\nIl palazzo venne subito ricostruito tra il 1850 ed il 1856 da Josef Weiss e Carl Neuwirth. L'ala centrale composta da 13 assi venne ricostruita su tre piani e con una torre tozza. Il risalto centrale venne decorato con un balcone sorretto da sei colonne mastodontiche. Grazie a queste modifiche l'ex palazzo barocco di Maria Teresa divenne un pi\u00f9 austero edificio in stile neoclassico.\nLa sala del trono venne ridecorata con marmi e stucchi. Dopo il 1853 le maestose sale vennero ricreate in stile rococ\u00f2 francese con stucchi bianco-oro e arredi provenienti dalla Hofburg.\nIn questo periodo il palazzo era troppo piccolo per le necessit\u00e0 della corte reale, e cucine e camere di servizio furono locate nel vicino \"Zeughaus\". Il palazzo venne connesso allo Zeughaus tramite un passaggio protetto da vetri.\nSul lato occidentale della corte venne eretti due piccoli edifici secondo quanto deciso da Weiss e Neuwirth nel 1854. Questi due complessi (\"St\u00f6ckl\") ospitavano gli appartamenti dell'arciduca e degli ufficiali imperiali. Il \"Wachlokal\" venne invece costruito per le guardie reali.\nL'imperatore Francesco Giuseppe I d'Asburgo visit\u00f2 il castello nel 1856 e nel 1857. In seguito, nel 1867, venne incoronato re d'Ungheria. Il palazzo gioc\u00f2 un ruolo importante nella riappacificazione tra nazione e nobilt\u00e0, rappresentando la pace.\nNegli ultimi decenni del diciannovesimo secolo Budapest sub\u00ec un rapido sviluppo economico. Gli ambiziosi progetti di pianificazione territoriale vennero svolti espressamente per garantire lo sviluppo della capitale. Tra questi progetti fa posta attenzione sulla ricostruzione del castello. Il governo autonomo ungherese aveva intenzione di creare un palazzo reale che fosse in grado di competere con le pi\u00f9 famose opere europee (soprattutto con i vecchi rivali viennesi di Hofburg). Le opere occuparono circa 40 anni, dal 1875 al 1912, e causarono profondi cambiamenti nella topografia dell'intera area.\nPer prima cosa il \"V\u00e1rkert-baz\u00e1r\" (Padiglione del Giardino Reale) venne costruito sulla riva del Danubio, ai piedi della collina, tra il 1875 ed il 1882. Lo splendido portone in stile neorinascimentale venne disegnata da Mikl\u00f3s Ybl, il pi\u00f9 famoso architetto ungherese di quel periodo. La struttura era aperta con padiglioni, scale e rampe. Ybl costru\u00ec anche il nuovo impianto idrico, chiamato \"V\u00e1rkert-kioszk\" (Giardino Reale Kiosk) e due torri posizionate davanti alle mura medievali di cortina. Quella pi\u00f9 a sud era in stile Rinascimentale francese, simile ad un piccolo castello a torri, mentre quella a nord era in stile gotico. Solo \"V\u00e1rkert-baz\u00e1r\" e \"V\u00e1rkert-kioszk\" sopravvissero alla distruzione del ventesimo secolo.\nNel 1882 il primo ministro K\u00e1lm\u00e1n Tisza incaric\u00f2 l'architetto Mikl\u00f3s Ybl del progetto di ricostruzione del palazzo. Nei suoi piani del 1885, Ybl decise di tenere il vecchio stile barocco e di utilizzarlo anche sul lato occidentale della corte, raddoppiando la dimensione della residenza. Progett\u00f2 anche una nuova carreggiata sul lato occidentale demolendo le mura e le torri medievali di \u00dajvil\u00e1g-kert. Il problema principale fu la vicinanza dell'altopiano del castello che limitava lo spazio a disposizione per la nuova \"Ala Krisztinav\u00e1ros\" (Che prende il nome dal vicino distretto). Ybl risolse il problema erigendo una struttura che proseguiva fino ai piedi del colle. La facciata occidentale era sprovvista di finestre ed era alta tre piani. Sull'altro lato la facciata principale della corte era alta quanto il palazzo barocco. L'intera facciata fu ricoperta da lastre in pietra, mentre le parti antiche furono fatte in stucco in modo da rendere evidente la differenza tra le parti barocche e neorinascimentali. La vecchia corte divenne una corte chiusa con una splendida porta ad arco custodita da quattro leoni opera dello scultore J\u00e1nos Fadrusz. La corte prese il nome di \"Corte dei Leoni\" (\"Oroszl\u00e1nos udvar\").\nI lavori vennero iniziati il 1\u00ba maggio 1890 ma Ybl mor\u00ec il 22 gennaio 1891. Il suo successore, Alajos Hauszmann modifico solo leggermente i piani dell'ala Krisztinav\u00e1ros. Nel 1896 l'edificio raggiunse il livello della corte ed il re Francesco Giuseppe pose la prima pietra del palazzo che venne completato in breve tempo.\nNel 1893 vennero festeggiati nel palazzo i 25 anni dell'incoronazione di re Francesco Giuseppe. La vecchia sala dei banchetti si dimostr\u00f2 troppo piccola, per cui Hauszmann la allarg\u00f2 abbattendo e ricostruendo il muro che dava sulla corte (quello con la facciata Hillebrandt).\nNonostante tutto la nuova ala di Ybl fosse ritenuta ancora troppo piccola per i grandi ricevimenti, e quindi venne iniziata una nuova costruzione. L'ala nord, sul lato del vecchio \"Zeughaus\", venne completata da Hauszmann. L'architetto raddoppi\u00f2 il palazzo barocco sul lato del Danubio, imitandone i tratti stilistici. Nel punto d'unione dei due tratti venne creato un imponente portico colonnato con un timpano (decorato con statue allegoriche di K\u00e1roly Sennyey) ed alcuni gradini noti come \"Gradini d'Asburgo\". L'intero palazzo era coperto da una cupola simile alla corona di Santo Stefano. La cupola mostra influenze di arte tedesca \"Jugendstil\" cos\u00ec come altri dettagli dell'ala nord., ad esempio la facciata posteriore verso la corte occidentale. Questa corte \u00e8 ornata della famosa fontana di Mattia (\"M\u00e1ty\u00e1s-k\u00fat\"), opera dello scultore Alajos Str\u00f3bl. Sopra la porta principale si trova la statua della divinit\u00e0 Hungaria. Questo lato fu la facciata principale del complesso nonostante fosse pi\u00f9 corta e meno caratteristica di quella affacciata sul Danubio. La vecchia Cappella del Sacro Diritto venne in seguito abbattuta.\nHauszmann progett\u00f2 anche la \"Scuola d'equitazione\" nell'ex-\u00dajvil\u00e1g, conosciuta come \"Corte Csik\u00f3s\" grazie alla statua di Csik\u00f3s scolpita da Gy\u00f6rgy Vastagh (che ora si trova nella corte occidentale). Prima della met\u00e0 della facciata del Danubio venne eretta una nuova statua equestre in onore del Principe Eugenio di Savoia, vittorioso capo dell'esercito asburgico durante la battaglia di Zenta. La corte orientale venne chiusa con una ringhiera in ferro battuto. Due scalinate conducevano allo \"Szent Gy\u00f6rgy t\u00e9r\", che si trovava su un piano sopraelevato. La cancellata termina con una corona di colonne ed una statua monumentale del leggendario Turul, l'uccello sacro dei Magiari che spalanca le ali sopra Budapest.\nNella corte occidentale Hauszmann inser\u00ec un corpo di guardia neobarocco e ricostru\u00ec la vecchia Scuderia Reale. Il Giardino Reale, sul lato sud della collina, divenne famoso per le preziose piante, le serre e le pittoresche terrazze. Al centro dei giardini si trovava la Casa Svizzera della Regina Elisabetta arredata con oggetti folcloristici ungheresi. La casa venne costruita sopra le rovine di una vecchia portineria, ed in parte la sostitu\u00ec.\nL'interno del palazzo venne decorato ed arredato esclusivamente con lavori dei migliori artisti ungheresi dell'epoca. Il palazzo reale venne inaugurato nel 1912. Contemporaneamente i critici lo elogiarono definendolo uno dei migliori edifici nazionali del secolo.\nGli anni della guerra civile e l'assedio.\nIl palazzo di Hauszmann resistette solo per tre decenni. Dopo la rivoluzione del 1918 e la detronizzazione della Casa d'Asburgo il palazzo divenne sede del nuovo reggente del Regno d'Ungheria, Mikl\u00f3s Horthy. Si stabil\u00ec nell'ala Krisztinav\u00e1ros insieme alla famiglia dal 1920 al 1944. In questo periodo il palazzo fu il centro della politica e della vita sociale ungherese. I giardini ospitarono eventi favolosi.\nIl 15 ottobre 1944 Horthy tent\u00f2 di estraniarsi dalla guerra. Il giorno dopo un commando tedesco guidato da Otto Skorzeny occup\u00f2 il Palazzo Reale obbligando il reggente ad abdicare.\nIl Castello di Buda fu uno dei punti di forza delle truppe tedesco-ungheresi durante l'assedio di Budapest durato dal 29 dicembre 1944 al 13 febbraio 1945. Le forze asserragliate riuscirono a rompere l'assedio russo l'11 febbraio, ma fu tutto inutile, e persero il 90% dei soldati nelle strade di Buda. Si suppone che i russi conoscessero i loro piani e avessero da ore puntato le armi pesanti sul percorso utilizzato per la fuga. Questa operazione viene considerata una delle pi\u00f9 grandi catastrofi militari della storia ungherese.\nLe lotte sanguinose ed il fuoco d'artiglieria ridusse nuovamente il palazzo ad un ammasso di rovine. Tutti gli arredi sparirono, i tetti e le volte collassarono e le ali meridionale e occidentale vennero incendiate. La distruzione \u00e8 comparabile solo a quella del grande assedio del 1686.\nMusei.\nIl Museo Storico di Budapest si trova all'interno del Castello di Buda, diviso su quattro piani. Questo museo illustra la storia di Budapest dall'inizio alla fine dell'era comunista. Nella grande area del castello (da non confondere con l'edificio del castello vero proprio) si trova anche la parte inferiore della Cappella Reale, completamente restaurata e nei sotterranei si possono osservare esempi di prigioni dell'epoca. All'esterno si ammira la bellezza architetturale del Castello, ed i fantastici piccoli giardini situati all'interno dei medievali \"zwingers\" (recinti in muratura). Si ha anche accesso ad una vista panoramica sull'intero Distretto del Castello. Anche le torri sono accessibili, e da queste si riesce a vedere l'edificio del Parlamento, il Danubio, le strade che circondano il complesso e, nei giorni sereni, la Statua della Libert\u00e0.\nIl castello ospita anche la Galleria nazionale ungherese, oltre a numerosi scavi che stanno portando alla luce vecchie rovine. Molti di questi scavi sono aperti al pubblico."}
{"id": "1118890", "revid": "125676020", "url": "https://it.wikipedia.org/wiki?curid=1118890", "title": "Lanceri Neri", "text": "I Lanceri Neri erano una pattuglia acrobatica dell'Aeronautica Militare italiana.\nStoria.\nFondata nel 1957, pass\u00f2 da pattuglia di riserva dei Diavoli Rossi a squadra ufficiale nel 1959, anno in cui contestualmente cess\u00f2 la sua attivit\u00e0. Venne costituita dalla 2\u00aa Aerobrigata di stanza presso l'aeroporto militare di Cameri ed era dotata di 6 caccia monomotore a getto Canadair Sabre dipinti nel caratteristico colore nero tranne le superfici alari dipinte con il tricolore.\nIn prossimit\u00e0 della coda dell'aereo era collocata la coccarda tricolore dell'Aeronautica Militare, mentre poco sotto la cabina di pilotaggio era riportato il nome della pattuglia \"Lanceri Neri\" in bianco.\nL'Aeronautica Militare ha utilizzato la versione di costruzione canadese del North American F-86 Sabre nella versione Sabre Mk.4. Questi velivoli sono arrivati in Italia nel 1957 dopo essere stati impiegati per un paio di anni dalla RAF in Germania e dopo una loro completa revisione. Con la consegna degli F-104G Starfighter e la loro completa operativit\u00e0, i Sabre sono stati progressivamente radiati e demoliti dalla Aerfer di Napoli Capodichino, tranne un piccolo lotto di cinque aerei, ceduto alle Forze aeree dell\" ONU durante la crisi seguita alla secessione dello Zaire. Questi cinque aerei sono stati \"scambiati\" con altrettanti C-119G Flying Boxcar di propriet\u00e0 statunitense e gi\u00e0 in uso alle Forze Aeree Indiane che operavano in Congo per conto dell'ONU.\nNel 2015 Dante Golinelli ha narrato la sua esperienza nella pattuglia dei Lanceri Neri nel documentario Le Pan prima della Pan."}
{"id": "1118891", "revid": "2056951", "url": "https://it.wikipedia.org/wiki?curid=1118891", "title": "Modificazione post traduzionale", "text": "Una modificazione post traduzionale \u00e8 la modificazione chimica di una proteina in seguito alla sua traduzione. Per molte proteine, si tratta dell'ultima tappa di biosintesi.\nOgni proteina \u00e8 un polipeptide composto da una catena in cui possono essere incorporati (durante la sintesi proteica vera e propria) 20 diversi amminoacidi. Molti di questi amminoacidi possono essere modificati attraverso l'aggiunta di alcuni gruppi funzionali in grado di allargare la funzionalit\u00e0 complessiva della proteina. Modificazioni tipiche, ad esempio, sono l'aggiunta di gruppi acetile, fosfato, lipidici o glucidici. Alcuni amminoacidi possono essere modificati profondamente (come avviene nella generazione di citrullina). La pi\u00f9 importante (almeno quantitativamente) modificazione post traduzionale \u00e8 la produzione di ponti disolfuro.\nUn ulteriore tipo di modificazione post traduzionale \u00e8 la rimozione di amminoacidi dalla regione N-terminale della proteina attraverso l'azione di una proteasi. Ad esempio l'ormone insulina, in seguito alla formazione dei ponti disolfuro, \u00e8 tagliato due volte, con la rimozione del cosiddetto propeptide presente nel centro della catena. L'insulina matura consiste dunque di due polipeptidi legati tra loro attraverso ponti disolfuro.\nAltre modificazioni, come la fosforilazione, sono comuni meccanismi di attivazione ed inattivazione di proteine ed enzimi."}
{"id": "1118892", "revid": "44939", "url": "https://it.wikipedia.org/wiki?curid=1118892", "title": "Modificazione post-traduzionale", "text": ""}
{"id": "1118893", "revid": "44939", "url": "https://it.wikipedia.org/wiki?curid=1118893", "title": "Modificazioni post traduzionali", "text": ""}
{"id": "1118894", "revid": "44939", "url": "https://it.wikipedia.org/wiki?curid=1118894", "title": "Modificazioni post-traduzionali", "text": ""}
{"id": "1118897", "revid": "467420", "url": "https://it.wikipedia.org/wiki?curid=1118897", "title": "Palazzo del Diavolo", "text": "Il palazzo del Diavolo si trova a San Silvestro, frazione di Curtatone in provincia di Mantova, in via Oratorio 4.\nStoria e descrizione.\nRealizzato a met\u00e0 del XVIII secolo, si tratta di una villa con giardino, che ha subito, nell' Ottocento, aggiunte e modifiche in vari stili, che le hanno valso la curiosa denominazione. Attualmente \u00e8 una propriet\u00e0 privata, e versa in un cattivo stato di conservazione.\nIl complesso risulta avere una disposizione ad \"elle\" ed \u00e8 costituito da diversi corpi di fabbrica. Il corpo principale si presenta come un volume compatto, con pianta rettangolare, che si sviluppa su due piani pi\u00f9 mansarda. In posizione arretrata si trova un edificio minore, inserito nel complesso attorno alla met\u00e0 dell'Ottocento, caratterizzato da una loggia a serliana che si sviluppa su entrambi i piani. Infine vi \u00e8 un corpo rustico disposto perpendicolarmente rispetto agli altri due. All'interno del confine della propriet\u00e0 della villa \u00e8 presente anche una cappella."}
{"id": "1118905", "revid": "71155", "url": "https://it.wikipedia.org/wiki?curid=1118905", "title": "Enzo De Caro", "text": ""}
{"id": "1118915", "revid": "1226", "url": "https://it.wikipedia.org/wiki?curid=1118915", "title": "Catena di Sant'Antonio", "text": ""}
{"id": "1118916", "revid": "834", "url": "https://it.wikipedia.org/wiki?curid=1118916", "title": "Allioli", "text": ""}
{"id": "1118918", "revid": "834", "url": "https://it.wikipedia.org/wiki?curid=1118918", "title": "Ajiaceite", "text": ""}
{"id": "1118922", "revid": "834", "url": "https://it.wikipedia.org/wiki?curid=1118922", "title": "Ajoaceite", "text": ""}
{"id": "1118923", "revid": "834", "url": "https://it.wikipedia.org/wiki?curid=1118923", "title": "Salsa aioli", "text": ""}
{"id": "1118924", "revid": "767487", "url": "https://it.wikipedia.org/wiki?curid=1118924", "title": "Tsutomu", "text": "Origine e diffusione.\n\u00c8 scritto in giapponese \u52aa e significa \"lavoratore\" oppure \"duro lavoro\".\nOnomastico.\nSi tratta di un nome adespota, in quanto non esistono santi chiamate cos\u00ec. L'onomastico si festeggia dunque il 1\u00ba novembre, giorno di Ognissanti."}
{"id": "1118925", "revid": "599013", "url": "https://it.wikipedia.org/wiki?curid=1118925", "title": "A\u00efoli", "text": ""}
{"id": "1118934", "revid": "1915706", "url": "https://it.wikipedia.org/wiki?curid=1118934", "title": "Chinidina", "text": "La chinidina \u00e8 un farmaco antiaritmico, appartenente alla classe Ia di Vaughan Williams. \u00c8 un alcaloide che si estraeva dalla corteccia dell'albero Cinchona.\nCaratteristiche.\n\u00c8 un diasteroisomero della chinina. Avendo strutture molto simili, presentano simili, ma opposte, propriet\u00e0 stereochimiche, tali da essere definiti quasi-enantiomeri.\nUso.\n\u00c8 utilizzata nel trattamento delle aritmie sopraventricolari, come la fibrillazione e il flutter atriale. \n\u00c8 anche un inibitore della glicoproteina P (MDR1 o ABCB1) a livello della barriera ematoencefalica che \u00e8 un trasportatore ABC implicato nell'eliminazione di xenobiotici."}
{"id": "1118950", "revid": "88740", "url": "https://it.wikipedia.org/wiki?curid=1118950", "title": "Atta", "text": ""}
{"id": "1118952", "revid": "1318658", "url": "https://it.wikipedia.org/wiki?curid=1118952", "title": "'Ndrina Papalia", "text": "I Papalia sono una delle pi\u00f9 pericolose e potenti 'ndrine calabresi e sono originari di Plat\u00ec (RC). Radicatisi al nord Italia, in particolare nel sud di Milano, il loro regno \u00e8 la citt\u00e0 di Buccinasco. Sono alleati dei Barbaro, dei Sergi, dei Trimboli, tutti originari di Plat\u00ec. La loro principale attivit\u00e0 \u00e8 il traffico di droga, cocaina e eroina, negli anni ottanta anche estorsioni. Ora gestiscono anche gli appalti e i subappalti nel campo dell'edilizia. Negli anni novanta con l'Operazione Nord-Sud vengono arrestati i capibastone dei Papalia: i fratelli Rocco, Antonio e Domenico Papalia.\nNell'hinterland milanese hanno influenza anche sui Comuni di Corsico, Cesano Boscone, Trezzano sul Naviglio, Gaggiano. Nel 2000 a Torino, viene arrestato Silvano Papalia per truffa aggravata e continuata, falsificazione di documenti e associazione a delinquere. Viene condannato a 6 anni di reclusione. Durante la detenzione viene inoltre indagato dalla Procura di Savona per associazione a delinquere di stampo mafioso, traffico internazionale di cocaina e aggressione a mano armata ai danni di un albanese che intendeva insediarsi nel territorio savonese. Prosciolto dalle prime due accuse per insufficienza di prove e scadenza termini, viene pero condannato a tre anni e mezzo di sorveglianza speciale per l'aggressione, grazie alla testimonianza di un collaboratore di giustizia.\nStoria.\nAnni '70 La faida con gli zingari e l'inizio del periodo dei sequestri.\nI Papalia nascono come 'ndrina a Plat\u00ec sotto l'egida dei Barbaro.\nIl 9 ottobre 1976 Rocco Papalia uccide a Milano, fuori dalla discoteca Skylab, il nomade Giuseppe De Rosa. Il delitto viene poi risolto grazie a un'intercettazione tra due affiliati (Agostino Catanzariti e Michele Grillo) avvenuta nell'indagine Platino del 2012.\nDa quel momento il controllo dell'area tra Buccinasco, Corsico e Trezzano sul Naviglio, nel sud di Milano, \u00e8 in mano alle 'ndrine."}
{"id": "1118953", "revid": "764447", "url": "https://it.wikipedia.org/wiki?curid=1118953", "title": "MSC Armonia", "text": "MSC Armonia \u00e8 una nave da crociera della compagnia MSC Crociere.\nStoria.\nLa nave \u00e8 stata battezzata il 22 giugno 2001 a Genova da Festival Crociere come \"European Vision\" e dal 2004 opera per MSC Crociere con il nome di \"MSC Armonia\". Ha una nave gemella: \"MSC Sinfonia\". Il 31 agosto 2014 \u00e8 entrata nei cantieri Fincantieri di Palermo per un completo rinnovamento durante il quale \u00e8 stata allungata di 24 metri per arrivare alla lunghezza di 275 metri aggiungendo 193 nuove cabine, nuovi spazi di intrattenimento, l'adozione di nuove tecnologie ed il rinnovo delle boutique di bordo. Il 10 settembre 2014 sono finiti i lavori di taglio che hanno diviso a met\u00e0 la nave e l'11 settembre 2014 il nuovo blocco \u00e8 stato posizionato tra i due tronconi. Completati i lavori \u00e8 rientrata in mare il 7 novembre 2014. Dopo dieci giorni di prove in mare parte da Palermo il 17 novembre 2014, per recarsi a Genova, ritornando in servizio.\nDescrizione.\nLa dotazione della nave include:"}
{"id": "1118961", "revid": "14214", "url": "https://it.wikipedia.org/wiki?curid=1118961", "title": "Einstein", "text": ""}
{"id": "1118966", "revid": "287204", "url": "https://it.wikipedia.org/wiki?curid=1118966", "title": "Cordillera Central (Porto Rico)", "text": "La Cordillera Central (dallo spagnolo: Cordigliera Centrale) \u00e8 la catena montuosa principale di Porto Rico, e si estende approssimativamente dalla costa orientale a quella occidentale dell'isola, dividendola in due parti, quella settentrionale, generalmente pi\u00f9 umida e tropicale, e quella meridionale, generalmente pi\u00f9 secca e arida.\nMontagne.\nElenco delle principali montagne della \"Cordillera Central\":"}
{"id": "1118968", "revid": "8670818", "url": "https://it.wikipedia.org/wiki?curid=1118968", "title": "San Dona' di Piave", "text": ""}
{"id": "1118972", "revid": "88483", "url": "https://it.wikipedia.org/wiki?curid=1118972", "title": "X\u012bz\u00e0ng", "text": ""}
{"id": "1118974", "revid": "88483", "url": "https://it.wikipedia.org/wiki?curid=1118974", "title": "Xizang", "text": ""}
{"id": "1118975", "revid": "198277", "url": "https://it.wikipedia.org/wiki?curid=1118975", "title": "Nuno Gomes", "text": "Caratteristiche tecniche.\nGiocava da centravanti, dichiarando di avere Fernando Gomes (ex calciatore del Porto) come punto di riferimento.\nCarriera.\nGiocatore.\nClub.\nLa sua carriera prese avvio nel Boavista, dove si mise particolarmente in luce per la vena realizzativa. All'et\u00e0 di 21 anni fu acquistato dal Benfica, confermando la sua prolificit\u00e0 sotto rete. Nel 2000 firm\u00f2 invece con la Fiorentina, venendo chiamato a sostituire Gabriel Batistuta. Segn\u00f2 il primo gol nel campionato italiano alla seconda presenza, contribuendo alla vittoria per 2-1 contro la Reggina. Al termine della prima stagione in viola si aggiudic\u00f2 la Coppa Italia, realizzando \u2013 tra l'altro \u2013 la rete decisiva nella finale di ritorno con il Parma. I toscani disputarono quindi la Supercoppa nazionale, arrendendosi per 3-0 alla Roma.\nIl campionato successivo fu invece caratterizzato dalla crisi finanziaria che travolse la societ\u00e0, circostanza poi sfociata nel fallimento. A met\u00e0 stagione, il portoghese (insieme ad altri compagni di squadra) chiese formalmente la rescissione del contratto al club. Nuno Gomes fece quindi ritorno al Benfica, spendendovi il decennio a venire. Nel 2011, ormai trentacinquenne, pass\u00f2 al Braga; conclusa l'esperienza nel campionato lusitano, gioc\u00f2 per un anno al Blackburn Rovers prima di ritirarsi.\nNazionale.\nHa fatto parte della Nazionale portoghese dal 1996 al 2011, partecipando a 3 Europei e 2 Mondiali. Si impose all'attenzione generale durante l'Europeo 2000 nel quale, partito come teorica riserva, segn\u00f2 invece un gol decisivo contro l'Inghilterra; nei quarti di finale mise poi a referto una doppietta contro la Turchia. I lusitani conclusero la propria corsa in semifinale, cedendo alla Francia: a causa degli incidenti avvenuti dopo la gara, l'UEFA commin\u00f2 una squalifica di 7 mesi al calciatore.\nArchiviato senza sussulti il Mondiale 2002, durante l'Europeo casalingo del 2004 segn\u00f2 alla Spagna il gol che permise ai rossoverdi di accedere alla seconda fase; i padroni di casa capitolarono nella finalissima, di fronte alla rivelazione rappresentata dalla Grecia. Ha poi preso parte ai Mondiali 2006, dove la selezione conquist\u00f2 il quarto posto. Disput\u00f2 infine l'Europeo 2008, segnando un gol alla Germania.\nDopo il ritiro.\nA seguito dell'addio all'attivit\u00e0 agonistica, dichiarato nella primavera 2014, \u00e8 divenuto dirigente del Benfica.\nNel marzo 2019, l'UEFA lo ha nominato tra gli ambasciatori dell'Europeo 2020."}
{"id": "1118976", "revid": "1305772", "url": "https://it.wikipedia.org/wiki?curid=1118976", "title": "Corriere Mercantile", "text": "Il Corriere Mercantile \u00e8 stato un quotidiano locale con sede a Genova. Fondato nel 1824, fu una delle pi\u00f9 longeve testate italiane essendo rimasto in attivit\u00e0 fino al luglio del 2015, quando chiuse a causa di una crisi finanziaria.\nStoria.\nFondazione.\nNasce come bisettimanale di informazioni commerciali ed economiche in formato libro. La testata \u00e8: \u00abPrezzo corrente generale del Porto Franco\u00bb. Gerente responsabile e proprietario \u00e8 il commerciante di generi coloniali Luigi Pellas. Il giornale viene stampato nel suo stabilimento.\nLa periodicit\u00e0 passa a trisettimanale, finch\u00e9 dal 2 gennaio 1844 esce con cadenza quotidiana. Nel 1848 viene trasformato dall'economista Giovanni Antonio Papa, principale collaboratore di Pellas, in quotidiano politico e commerciale, ad indirizzo liberale moderato. Il \"Corriere\" adotta il formato lenzuolo. Il 20 aprile 1848 Pellas cede la direzione a Papa.\nIl Novecento.\nNel 1916, con l'Italia impegnata nella prima guerra mondiale, la Federazione degli Armatori liberi acquista giornale, dapprima in compropriet\u00e0 con la famiglia Perrone (industriali proprietari dell'Ansaldo), poi dal 1919 come unica proprietaria. Dal 1916 al 1921 il direttore del giornale fu Giuseppe Baffico. Introdusse alcune novit\u00e0 nell'impaginazione e nella grafica.\nNel 1947 le uscite passano da sei a sette con \"La Gazzetta del Luned\u00ec\" e nel 1948 il \"Mercantile\" diventa un quotidiano del pomeriggio.\nNel 1953 divenne proprietario del giornale l'armatore Ernesto Fassio, che ebbe un'esperienza nell'editoria con la \u00abSociet\u00e0 Editrice Portoria\u00bb. Fassio trasfer\u00ec la sede in via De Amicis (in quello che divenne poi il palazzo dei giornali). Il \"Mercantile\" di Fassio (1953-1977) fu la fucina di numerosi talenti che poi approdarono a famose testate nazionali. L'elenco comprende: Camillo Arcuri, che pass\u00f2 poi a \"L'Europeo\", il critico cinematografico Claudio G. Fava, che in Rai divenne capostruttura, Luciano Garibaldi che a Milano divenne una colonna di \"Gente\", Franco De Salvo, Guido Coppini e Sandra Ramella, una delle prime donne giornalista professionista. Nel 1967 il quotidiano dichiarava una tiratura media di 37.000 copie.\nDopo il tracollo finanziario di Fassio, nel 1977 la testata pass\u00f2 sotto la gestione di una cooperativa costituita appositamente, la \u00abCooperativa Giornalisti e Poligrafici\u00bb (G&amp;P). Dal 1979 \"La Gazzetta del Luned\u00ec\" e il \"Mercantile\" furono dirette da Mimmo Angeli, che ricopr\u00ec anche il ruolo di presidente della cooperativa di gestione.\nNel 1987 il Corriere Mercantile aveva una tiratura media di 38.000 copie. Dal 1989 il quotidiano venne stampato a colori, in un moderno centro di stampa inaugurato nell'anno precedente.\nIl XXI secolo.\nA partire dal maggio 2000 esce in edicola in tandem con \"La Stampa\" nell'area di Genova e del Levante ligure. Contemporaneamente viene deciso il passaggio dall'uscita pomeridiana a quella del mattino (per uniformarsi al quotidiano torinese).\nDal settembre 1998 esce, di mercoled\u00ec, l'inserto \"Il calcio dei giovani\" dedicato al settore giovanile del calcio; mentre dalla fine di ottobre viene affiancata alla copia cartacea l'edizione online, che utilizza la tecnologia Virtualnewspaper per digitalizzare, e rendere sfogliabili con touch screen, il quotidiano ed i suoi inserti.\nNel febbraio 2015 \"La Stampa\" ha sciolto la sinergia che la legava al quotidiano genovese da 14 anni. Dal 1\u00ba marzo il Corriere Mercantile esce con contenuti esclusivamente locali.\nLa chiusura.\nA causa dei tagli all'editoria non profit da parte del Governo, il Corriere Mercantile, gi\u00e0 trovandosi in una situazione finanziaria precaria e deficitaria, \u00e8 costretto alla chiusura che avviene il 27 luglio 2015.\nNumerosi gli appelli locali per il salvataggio, ma tutti andarono a vuoto, perch\u00e9 non si present\u00f2 nessuno per scongiurare il fallimento del quotidiano.\nFirme.\nDurante la sua storia plurisecolare, si annoverano molte collaborazioni importanti al quotidiano genovese.\nGerolamo Boccardo, Michele Erede, Gaspare Buffa, Cristoforo Negri.\nAlcuni giornalisti poi diventati famosi hanno esordito al \"Mercantile\": Enzo Tortora, Claudio G. Fava, Maurizio Costanzo, Giulio Anselmi, Paolo Garimberti.\nDiffusione.\nDati Ads - Accertamenti Diffusione Stampa"}
{"id": "1118979", "revid": "767487", "url": "https://it.wikipedia.org/wiki?curid=1118979", "title": "Spirito libero", "text": "Spirito libero \u00e8 il secondo singolo estratto dall'ottavo album di Giorgia \"Ladra di vento\".\nInformazioni sulla canzone.\nLa canzone, uscita nel mercato il 18 luglio 2003, ha un testo di denuncia sociale, sul bisogno di libert\u00e0 e allo stesso tempo sull'ingabbiamento in un mondo che pretende troppo da noi.\nLa canzone ha avuto un buon successo radiofonico durante l'estate, il singolo \u00e8 entrato alla posizione numero 5 ed ha anticipato il successo dell'album, uscito il 12 settembre successivo e balzato in testa alla classifica italiana.\n\"Spirito libero\" rappresenta un passo importante nella carriera di Giorgia: i riferimenti pop e leggeri nascondono una voglia di fuggire dalla realt\u00e0 e dalla materialit\u00e0 della societ\u00e0 di oggi, come lei stessa ha dichiarato in alcune interviste. D'altronte, lo stesso album \"Ladra di vento\" \u00e8 pieno di riferimenti al sociale.\nVideo.\nIl video di questa canzone \u00e8 molto sexy: Giorgia si mostra per la prima volta in bikini e fa il bagno in una piscina assieme a ragazzi e ragazze seminudi. Il regista \u00e8 il coreografo e ballerino Luca Tommassini, che aveva gi\u00e0 diretto per la cantante romana \"Marzo\" e il duetto con Ronan Keating \"We've got tonight\" e, dopo qualche mese, diriger\u00e0 i video de \"L'eternit\u00e0\" e \"La gatta (sul tetto)\". Lo stesso Tommassini si \u00e8 occupato delle coreografie del Ladra di vento tour 2003/2004.\nSuccesso commerciale.\nIl singolo \"Spirito libero\" \u00e8 rimato per sette settimane nella Top20 della classifica italiana dei singoli pi\u00f9 venduti FIMI, raggiungendo come posizione massima la 5\u00aa, il 24 luglio 2003."}
{"id": "1118986", "revid": "599013", "url": "https://it.wikipedia.org/wiki?curid=1118986", "title": "Andr\u00e9s Vasquez", "text": "Carriera.\nHa giocato nell'IFK G\u00f6teborg dal 2005 al 2007, segnando il suo primo gol il 7 maggio 2007 contro l'\u00d6rebro. Nel dicembre 2007 \u00e8 stato reso noto il suo passaggio agli svizzeri dello ."}
{"id": "1118990", "revid": "155634", "url": "https://it.wikipedia.org/wiki?curid=1118990", "title": "Tor di Valle", "text": "Tor di Valle \u00e8 la trentanovesima zona di Roma nell'Agro Romano, indicata con Z. XXXIX.\nIl toponimo indica anche la zona urbanistica 12X del Municipio Roma IX di Roma Capitale.\nLa zona prende il nome da un casale con torre chiamato \"Turris della Vallora\". I \"vallora\" erano i prati nell'ansa del Tevere.\nGeografia fisica.\nTerritorio.\nSi trova nell'area sud di Roma, in un'ansa del fiume Tevere (riva sinistra), a ovest della via del Mare.\nLa zona confina:\nOdonimia.\nOltre ad un tratto della via del Mare, la zona presenta solo 4 strade, tutte a tema ippico:\nImpianti sportivi.\nNuovo stadio A.S. Roma.\nIl 30 dicembre 2012, ad Orlando in Florida, il presidente della A.S. Roma James Pallotta, l'amministratore delegato Italo Zanzi e il costruttore Luca Parnasi, proprietario del terreno, hanno ufficializzato l'accordo per la costruzione di uno stadio di propriet\u00e0 della A.S. Roma.\nIl 4 settembre 2014 la Giunta Capitolina ha stabilito il riconoscimento di pubblico interesse, con prescrizioni, del progetto preliminare-studio di fattibilit\u00e0 riguardante l'impianto sportivo presentato dalla EURNOVA srl.\nIl 5 dicembre 2017, il progetto viene approvato dalla regione Lazio."}
{"id": "1118991", "revid": "138197", "url": "https://it.wikipedia.org/wiki?curid=1118991", "title": "Serafino Raffaele Minich", "text": ""}
{"id": "1118995", "revid": "120781", "url": "https://it.wikipedia.org/wiki?curid=1118995", "title": "SIXAXIS", "text": ""}
{"id": "1119010", "revid": "228587", "url": "https://it.wikipedia.org/wiki?curid=1119010", "title": "Chiesa di San Jacopo", "text": ""}
{"id": "1119015", "revid": "24989", "url": "https://it.wikipedia.org/wiki?curid=1119015", "title": "Superstrada H5", "text": "La superstrada H5 (\"hitra cesta H5 - Obalna cesta\", \"strada veloce H5 - strada costiera\") \u00e8 una superstrada slovena che collega il valico di Rabuiese con Capodistria. Vi \u00e8 il progetto di allungare il tracciato fino a Dragogna in modo da avvicinarsi al confine con la Croazia.\nRappresenta la pi\u00f9 importante arteria del litorale sloveno collegando Capodistria con l'Italia e con l'autostrada per Lubiana. \u00c8 una strada a quattro corsie, due per senso di marcia, divise da un guard-rail. Non vi \u00e8 la corsia di emergenza.\nDal 1\u00ba luglio 2008 \u00e8 obbligatorio lungo la superstrada il pedaggio con l'utilizzo, similmente ad Austria, Svizzera, Ungheria, Repubblica Ceca e Slovacchia, di uno speciale bollino (\"vinjeta\"). Dal 1\u00ba febbraio 2022 \u00e8 entrata in vigore la vignetta elettronica (e-vignetta)."}
{"id": "1119018", "revid": "827882", "url": "https://it.wikipedia.org/wiki?curid=1119018", "title": "Abitatori del profondo", "text": "Gli Abitatori del profondo (\"Deep Ones\") sono creature dell'universo immaginario nato dalla fantasia dello scrittore statunitense Howard Phillips Lovecraft. Questi esseri fanno la loro prima apparizione nel racconto di Lovecraft intitolato \"La maschera di Innsmouth\" (1931), ma in seguito sono comparsi anche nei lavori di altri autori, specialmente di August Derleth.\nAspetto fisico.\nGli abitatori del profondo dimorano negli abissi del mare e sono delle creature ibride, un incrocio fra un essere umano e una creatura anfibia. Le dimensioni dei loro corpi aumentano di continuo con il passare del tempo, non vi \u00e8 quindi distinzione tra un'et\u00e0 dello sviluppo e un'et\u00e0 matura. La loro pelle \u00e8 liscia e lucente, prevalentemente di color grigio-verde, anche se i loro addomi sono bianchi. Il loro corpo \u00e8 di forma antropomorfa, mentre le loro teste ricordano il cranio di pesci e rane, con grandi bulbi oculari privi di palpebre. La schiena \u00e8 ricurva e attraversata da una cresta ossea, ai lati del collo hanno branchie palpitanti, mentre gli arti sono lunghi e con le estremit\u00e0 palmate. Si muovono saltellando in modo irregolare, oppure camminando sulle gambe, oppure ancora sfruttando tutti e quattro gli arti. Le loro voci sono gracchianti e ricordano il gracidio delle rane.\nInformazioni generali.\nLovecraft descrive gli abitatori del profondo come una razza di umanoidi marini che preferiscono dimorare nelle profondit\u00e0 oceaniche (da qui deriva il loro nome), tuttavia possono raggiungere la superficie terrestre e sopravvivere su di essa per qualche tempo. Gli abitatori del profondo sono praticamente immortali, anche se possono morire a causa di incidenti o di attacchi violenti. Venerano principalmente Cthulhu, nonch\u00e9 Padre Dagon e Madre Hydra, due membri della loro stessa razza che hanno raggiunto dimensioni ciclopiche (in base ad altri testi, risulta invece che Dagon e Hydra siano dei Grandi Antichi a tutti gli effetti).\nIl racconto \"La maschera di Innsmouth\" rivela che gli abitatori del profondo interagiscono con gli uomini: in cambio di oro e pesca abbondante, gli abitanti della cittadina offrono sacrifici umani alle orribili creature. L'aspetto pi\u00f9 inquietante che ci svela Lovecraft \u00e8 per\u00f2 un altro: gli abitatori del profondo, infatti, si accoppiano con gli esseri umani, dando vita ad abominevoli ibridi; questi ultimi ereditano l'immortalit\u00e0 dal genitore anfibio e trascorrono la prima parte della loro vita nella comunit\u00e0 civile, di solito piccole cittadine sulla costa, come \u00e8 appunto Innsmouth. Alla nascita, il corpo \u00e8 del tutto umano, ma crescendo comincia a rivelare degli evidenti tratti ibridi (le orecchie quasi scompaiono, gli occhi si gonfiano e perdono le palpebre, la testa si restringe e diviene glabra, spuntano branchie sul collo, la pelle diventa squamosa); raggiunta la maturit\u00e0, le mutazioni subite dal loro fisico sono palesi e non \u00e8 pi\u00f9 possibile per loro mimetizzarsi fra gli altri esseri umani. Per questo motivo si trasferiscono a vivere nel mare per raggiungere la comunit\u00e0 di abitatori del profondo pi\u00f9 vicina. I frutti di questi blasfemi accoppiamenti perdono progressivamente qualsiasi caratteristica umana, diventando in tutto e per tutto uguali agli altri abitatori del profondo.\nY'ha-nthlei.\nY'ha-nthlei \u00e8 l'unica citt\u00e0 sottomarina costruita dagli abitatori del profondo di cui Lovecraft ci narra. Il nome potrebbe essere stato ispirato dal personaggio ideato da Lord Dunsany e chiamato \"Yoharneth-Lahai\", \"dio dei sogni e della fantasia\".\nNe \"La maschera di Innsmouth\" viene descritta una metropoli subacquea situata sotto la scogliera del Diavolo, poco lontano dalla costa del Massachusetts, vicino a Innsmouth. Non si sa quanto tempo fa sia stata edificata Y'ha-nthlei, ma un abitante sostiene di viverci da almeno 80.000 anni.\nNel racconto di Lovecraft si dice che il governo degli Stati Uniti abbia bombardato la scogliera del Diavolo nel 1928 durante un raid su Innsmouth.\nAltri autori hanno inventato nuove citt\u00e0 degli abitatori del profondo: Ahu-Y'hloa, vicino alla Cornovaglia e G'll-Hoo, vicino all'isola vulcanica di Surtsey, al largo dell'Islanda."}
{"id": "1119019", "revid": "1632387", "url": "https://it.wikipedia.org/wiki?curid=1119019", "title": "'Ndrina Barbaro", "text": "I Barbaro sono una 'ndrina originaria di Plat\u00ec, considerata tra le pi\u00f9 potenti cosche della 'ndrangheta. Di questa famiglia esistono tre rami: quelli soprannominati \"castani\", quelli \"nigri\" e quelli \"pillari\".\nNell'Italia settentrionale sono insediati nella periferia di Milano a Buccinasco e Corsico\nSono legati alla cosca dei Papalia e dei Paparo.\nLa potenza dei Barbaro \u00e8 alimentata dall'armamentario utilizzato (mitragliette Uzi, Skorpion, fucili a pompa).\nNegli ultimi decenni la loro presenza \u00e8 stata segnalata anche in Piemonte, Friuli-Venezia Giulia, Veneto, Emilia-Romagna, Toscana, Lazio, Trentino-Alto Adige e Liguria. Nell'hinterland milanese hanno influenza anche sui comuni di Corsico, Cesano Boscone, Trezzano sul Naviglio e Gaggiano..\nIn Australia sono alleati con i Sergi, e si sono insediati a Melbourne e Griffith fin dagli anni settanta del secolo scorso. Negli anni ottanta uno dei sei capi pi\u00f9 influenti della 'ndrangheta australiana era Pasquale Barbaro, che gestiva l'area di Melbourne.\nAnni Cinquanta - La faida.\nNegli anni cinquanta, quando risiedevano ancora a Castellace furono coinvolti in una faida con i Mammoliti. Nell'ottobre del 1954 Domenico Barbaro uccise il capobastone Francesco Mammoliti. Il 7 novembre dello stesso anno viene ucciso Francesco Barbaro insieme ad altri. L'attacco fu attribuito a Vincenzo Mammoliti, ma non fu ritenuto colpevole per insufficienza di prove. Il 19 gennaio 1955 viene ucciso il fratello di Francesco Barbaro, Giovanni. La faida dura fino al 1978, quando Domenico Barbaro \u00e8 ucciso a Perugia, dopo aver passato 26 anni in prigione per l'omicidio di Francesco Mammoliti nel 1954.\nAnni Settanta.\nDopo la morte di Pasquale Agresta nel 1974 la guida del locale viene condotta da Antonio Barbaro detto \"u nigru\". Ai tempi i Barbaro comprendevano anche le 'ndrine dei Perre, Trimboli, Agresta, Catanzariti, Sergi, Papalia, Molluso e Musitano.\nAustralia.\nI Barbaro emigrati in Australia insieme alle altre famiglie di Plat\u00ec come i Sergi e i Trimboli incominciano nel 1974 la coltivazione e lo spaccio di marijuana. Operano principalmente a Griffith e Sydney. Le figure pi\u00f9 importanti sono Robert Trimboli, Antonio Sergi e Francesco Barbaro detto \"Little Trees\". Questo fu ritenuto dalla Woodward Royal Commission australiana un membro della mafia calabrese a seguito della sparizione del promotore di campagne anti-droga Donald Mackay nel 1977. Dal 1974 a guidare il clan di Plat\u00ec (che riunisce le famiglie Perre, Trimboli, Agresta, Catanzariti, Sergi, Papalia, Musitano e Molluso) \u00e8 Antonio Barbaro, detto 'u nigru'.\nAnni Ottanta - I sequestri e il riciclaggio.\nIl 27 marzo 1985 viene ucciso Domenico De Maio per aver ridato all'amministrazione comunale di Plat\u00ec terreni occupati abusivamente dalla cosca.\nIl ricavato dai sequestri di persona \u00e8 reinvestito nel traffico di droga operato insieme ad altre 'ndrine e nell'edilizia nel nord Italia. Le famiglie platiote in questo periodo cominciarono a trasferirsi nell'hinterland milanese, soprattutto nel quartiere dormitorio di Buccinasco. \nFrancesco Barbaro (detto 'cicciu u castanu'), capo del clan, \u00e8 arrestato il 5 gennaio 1989 e sale al comando il figlio Giuseppe Barbaro.\nAnni Novanta - Il sequestro Sgarella.\nNel 1992, viene arrestato il ventiquattrenne Francesco Barbaro, nipote dell'omonimo detto \"U castanu\", per traffico di droga. \nTrasportava droga dall'Aspromonte ai comuni piemontesi di Volpiano, Cuorgn\u00e8 e Chivasso.\nL'11 dicembre 1997 sequestrano Alessandra Sgarella, in zona San Siro a Milano e viene rilasciata a Locri il 4 settembre 1998. Il 27 agosto 2011 viene arrestato Francesco Perre in Aspromonte, l'ultimo carceriere della donna, ancora in libert\u00e0."}
{"id": "1119021", "revid": "1573940", "url": "https://it.wikipedia.org/wiki?curid=1119021", "title": "Chiesa di San Giorgio a Contra", "text": "La chiesa di San Giorgio a Contra \u00e8 una chiesa che si trova in localit\u00e0 Contra a Bibbiena.\nDocumentata dal 1008, la chiesa sub\u00ec una progressiva decadenza e nella visita pastorale del 1424 non ne venne pi\u00f9 fatta menzione. L'attuale chiesetta, che nel culto di San Giorgio conserva il ricordo del primitivo edificio, \u00e8 ad aula unica, con muratura in pietra e rifiniture in mattoni.\nLa semplice facciata con copertura a capanna, da cui emerge il piccolo campanile a vela, \u00e8 introdotta da tre gradini semiesagonali e presenta un portale inquadrato da una cornice liscia, sormontato da un oculo; ai lati, due finestrelle quadrate. L'interno, coperto da capriate lignee del XV secolo, conserva sulla parete sinistra due riquadri ad affresco raffiguranti la \"Madonna con il Bambino e Santa Caterina d'Alessandria\", opera di un artista locale del XV secolo."}
{"id": "1119023", "revid": "1573940", "url": "https://it.wikipedia.org/wiki?curid=1119023", "title": "Chiesa di San Jacopo (Bibbiena)", "text": "La chiesa di San Jacopo \u00e8 una chiesa che si trova in localit\u00e0 Gressa, a Bibbiena.\nFin dall'XI secolo il castello di Gressa era feudo del vescovo di Arezzo. Proprio dentro il secondo cerchio delle mura si conserva la chiesetta castellana, dedicata a San Jacopo, a pianta rettangolare, con tetto a capanna ad orditura lignea, molto graziosa e ben conservata. L'edificio mostra un campanile a vela in mattoni in sostituzione dell'antico in pietra ed un portale riquadrato in arenaria; le muraglie esterne sono costruite in finissimo filaretto di pietra alberese."}
{"id": "1119026", "revid": "773636", "url": "https://it.wikipedia.org/wiki?curid=1119026", "title": "Pieve di San Biagio (Bibbiena)", "text": "La pieve di San Biagio \u00e8 un luogo di culto cattolico che si trova in localit\u00e0 Partina a Bibbiena.\nL'attuale parrocchia di San Biagio, nata come oratorio, divenne prioria nel 1740 e pieve nel 1784. Ampliata nella seconda met\u00e0 del XVIII secolo, con facciata templare, presenta l'interno a croce latina con una sola navata divisa dal transetto da una loggia a serliana; sull'altare maggiore \u00e8 un crocifisso ligneo del XVI secolo."}
{"id": "1119030", "revid": "23117", "url": "https://it.wikipedia.org/wiki?curid=1119030", "title": "Claudio Javier L\u00f3pez", "text": ""}
{"id": "1119031", "revid": "287204", "url": "https://it.wikipedia.org/wiki?curid=1119031", "title": "Claudio Javier Lopez", "text": ""}
{"id": "1119033", "revid": "773636", "url": "https://it.wikipedia.org/wiki?curid=1119033", "title": "Pieve di Santa Maria Assunta (Bibbiena)", "text": "La pieve di Santa Maria Assunta \u00e8 una chiesa che si trova in localit\u00e0 Partina a Bibbiena.\nL'antica pieve \u00e8 attestata dal 1005 nel Regesto di Camaldoli ed era considerata fin dall'alto Medioevo una delle pievi pi\u00f9 importanti del Casentino. Gi\u00e0 in rovina nel Quattrocento, fu annessa nel 1784 alla pieve di San Biagio del borgo di Partina. Oggi, i resti dell'antica pieve sono incorporati in un fabbricato rurale. Lungo il fianco del casolare sono visibili quattro archi di una navata, impostati su colonne monolitiche a sezione circolare o poligonale; i capitelli sormontati da un alto dado sono scantonati, con la faccia triangolare suddivisa da una listatura a T. Il tardo portale che si apre sul prospetto orientale non sembra coevo alla struttura originaria, ma piuttosto un tardo capovolgimento dell'orientamento."}
{"id": "1119034", "revid": "1745361", "url": "https://it.wikipedia.org/wiki?curid=1119034", "title": "Quartiere Santo Stefano", "text": "Santo Stefano \u00e8 un quartiere del comune di Bologna.\nStoria e descrizione.\nL'attuale quartiere nacque dalla fusione di tre precedenti quartieri: Colli, Galvani e Murri, che oggi costituiscono tre zone statistiche in cui il quartiere si articola, a cui se ne \u00e8 aggiunta una quarta (Irnerio), distaccata dall'ex quartiere San Vitale, in seguito alla riforma sul decentramento in vigore da giugno 2016.\nIl nome richiama l'antica arteria principale del quartiere, l'ex \"strada Santo Stefano\" (oggi via Santo Stefano-via Augusto Murri).\n\u00c8 costituito dalla met\u00e0 orientale del centro storico, compresa l'area commerciale del Quadrilatero e la zona universitaria, nonch\u00e9 dall'immediata periferia sudorientale, compresa una porzione dei colli di Bologna.\nLo status di zona benestante, che caratterizza il quartiere, conferisce agli abitanti lo stereotipo di uno stile di vita medio-alto, con un abbigliamento alla moda, auto costose e un uso di prodotti di lusso. Inoltre i prezzi degli immobili in questa zona sono da considerare i pi\u00f9 elevati dell'intera area metropolitana di Bologna.\nIl quartiere \u00e8 noto per essere una delle zone pi\u00f9 eleganti della citt\u00e0. Qui difatti vi abitavano e vi abitano ancora molte famiglie appartenenti all'alta societ\u00e0 bolognese. I palazzi storici, alcuni ancora di propriet\u00e0 di queste note famiglie, si distribuiscono a destra e a sinistra della via Santo Stefano a partire dalla porta per poi arrivare fino all'omonima piazza (votata tra le pi\u00f9 belle d'Italia). Anche nell'area collinare che si sviluppa intorno a via San Mamolo, via Castiglione e via dei Colli, si trovano molte abitazioni di pregio.\nIn via Borgonuovo n. 4, il 5 marzo 1922 nacque il poeta, scrittore e regista italiano Pier Paolo Pasolini. Tra le altre vie caratteristiche vi \u00e8 \"Via Orfeo\", che collega via Castiglione con Piazza del Baraccano.\nInfrastrutture e trasporti.\nL'Autostazione di Bologna si trova all'estremit\u00e0 settentrionale del quartiere. Da essa partono i collegamenti bus di TPER verso Castel San Pietro e Imola (Linea 101), Medicina e Lugo (Linea 206), Argenta e Alberino (Linee 237 e 247), Budrio e Molinella (Linee 243 e 273), Ferrara (Linea 356), Crevalcore (Linea 576), Valsamoggia e Vignola (Linee 646, 651, 671, 672 e 686), Sasso Marconi e l'Appennino Bolognese (Linee 826, 850 e 856) e verso la Valle del Savena (Linee 900, 906, 916 e 918); nonch\u00e9 collegamenti nazionali e internazionali. \nLa mobilit\u00e0 urbana e suburbana \u00e8 gestita da TPER, con le autolinee 11, colleganti l'Arcoveggio e la Ponticella (San Lazzaro di Savena); 16, collegante con l'ISART e il Piazzale Atleti Azzurri; 19, colleganti Casteldebole e, la sera, Ozzano e San Camillo; 20, colleganti il Pilastro con Casalecchio di Reno e San Biagio; 21, colleganti la Filanda, la Stazione Centrale e Via Andreini; 25, colleganti il Fossolo, la Stazione Centrale e il Carcere della Dozza; 27, colleganti il quartiere Savena, l'Autostazione e Corticella; 28, colleganti Via Indipendenza e la Fiera; 29, colleganti Via Roncrio, Piazza Maggiore, il Parcheggio Tanari e, la sera, Piazzale Bacchelli e la Noce; 30, colleganti Via Colombo, la Stazione Centrale e l'Ospedale Rizzoli; 37, colleganti il CNR, la Stazione Centrale e la Cirenaica; 38 e 39, che servono le periferie bolognesi passando in parte per il centro; 51, colleganti Largo Lercaro, Monte Donato e, le domeniche e festivi, Piazza Cavour; 52, che collega con Sabbiuno; 61 e 62; Linee Notturne; 90, diretta all'Ospedale Bellaria e a Ozzano; 94, colleganti Bazzano e Castel San Pietro Terme e 96, che collega con Pianoro e, nei festivi, a Monghidoro.\nServono il quartiere inoltre le linee filoviarie 13, 14, 15, 32 e 33:\nSport.\nNel quartiere ha sede e gioca le sue partite casalinghe la squadra di football americano dei Warriors Bologna, presso il giardino della Lunetta Gamberini.\nDal 1913 al 1927 il Bologna Football Club gioc\u00f2 le sue partite casalinghe allo Stadio Sterlino, non pi\u00f9 esistente, che si trovava nel quartiere, nei pressi di Villa Hercolani."}
{"id": "1119037", "revid": "773636", "url": "https://it.wikipedia.org/wiki?curid=1119037", "title": "Santuario di Santa Maria del Sasso (Bibbiena)", "text": "Il santuario di Santa Maria del Sasso si trova nella localit\u00e0 omonima a Bibbiena. Nell'agosto del 1942 papa Pio XII elev\u00f2 la chiesa alla dignit\u00e0 di basilica minore.\nStoria e descrizione.\nNel 1347 una colomba si pos\u00f2 su di un masso presso Bibbiena, rimanendovi per un mese e facendosi avvicinare solo dai bambini e dal beato Martino da Poppi, monaco camaldolese ed eremita. Sullo stesso masso, il 23 giugno, la Madonna sarebbe apparsa a Caterina, di sette anni, donandole delle fave e poi scomparendo. Al momento di cucinarle, la madre di Caterina si accorse che erano piene di sangue, presagio della peste che avrebbe colpito l'Europa l'anno dopo, risparmiando per\u00f2 la citt\u00e0.\nSul luogo fu costruita una cappella per ricordare l'apparizione (da cui prese il nome il santuario), mentre l'edificio assunse le forme attuali a partire dal 1486, su progetto di Giuliano da Maiano e con l'interessamento di Lorenzo il Magnifico. Sulla destra della facciata, a frontone triangolare, \u00e8 un portico con colonne che accoglieva i pellegrini: nelle lunette sono affrescati alcuni episodi miracolosi legati alla \"Madonna del Sasso\", riferibili al XVIII secolo.\nNell'interno la chiesa \u00e8 a navata unica, con transetto e profondo coro usato un tempo dalle religiose e dai frati. Al centro, sotto la cupoletta all'intersezione dei bracci, si trova il tempietto con l'affresco della \"Madonna del Sasso\" di Bicci di Lorenzo (1435 circa). Il tempietto fu progettato da Bartolomeo Bozzolini da Fiesole e custodisce un fregio invetriato riferibile a fra' Mattia della Robbia e un'annunciazione sul retro, affrescata da Giovanni del Brina (1567). \nNella navata si trovano una vetrata dell'\"Assunta\" (1490 circa), una pala in terracotta policroma invetriata di Santi Buglioni e una \"Madonna con Bambino e santi\" di Fra Paolino da Pistoia; nei bracci del transetto ci sono la \"Nativit\u00e0 di Maria tra i santi Sebastiano e Raimondo di Pe\u00f1afort\" di Jacopo Ligozzi (1607, firmata e datata), e l'\"Apparizione della Vergine a san Giacinto\" di Ludovico Buti. \nPi\u00f9 avanti si trova il coro delle monache, frutto di un ampliamento cinquecentesco progettato da Stefano Lunetti, dove spiccano la grande \"Assunta\" di Fra Paolino (1532-33), un crocifisso in cartapesta del XVII secolo e gli stalli lignei di Salvatore e Michele dell'Impruneta (1525). \nNella cripta, ai lati del masso legato all'apparizione, si trova un altare con la \"Madonna del Buio\", statua lignea di scuola fiorentina del primo Quattrocento a cui sono attribuiti vari miracoli, realizzata probabilmente dal Buggiano, ma in passato riferita anche al giovane Luca della Robbia; inoltre la \"Madonna col Bambino in trono tra i santi Bartolomeo e Matteo\" di Giovanni Antonio Lappoli (1530 circa).\nIl convento \u00e8 organizzato attorno a un ampio chiostro, con quattro lati porticati e lunette affrescate nel XVIII secolo coi \"Miracoli della Madonna del Sasso\". Nel refettorio si trova un'\"Ultima Cena\" di Raffaellino del Colle. "}
{"id": "1119041", "revid": "287204", "url": "https://it.wikipedia.org/wiki?curid=1119041", "title": "Aso (simbolo)", "text": "LAso rappresenta simbolicamente la figura tribale di un antico animale per met\u00e0 cane e per met\u00e0 drago.\nIl disegno \u00e8 stato realizzato nell'isola del Borneo, facente parte dell'arcipelago della Malaysia (a sud-ovest delle Filippine, accanto all'Indonesia), dal popolo dei Daiacchi. Questo popolo era per lo pi\u00f9 composto da indigeni situatisi lungo la zona del Borneo; la loro tradizione artistica vantava una diffusione paragonabile, per creativit\u00e0 e fantasia, all'arte polinesiana tanto da influenzare fortemente la gi\u00e0 diffusa pratica del tatuaggio.\nIl simbolo \u00e8 stato pensato dai Daiacchi come forma di assoluta protezione dagli spiriti maligni, talmente osannato e rispettato dall'essere rappresentato, come forma di buona sorte, sulle culle dei bambini piccoli e sulle case. La sua struttura curvilinea, che potrebbe dare un senso di tranquillit\u00e0 e morbidezza, contrasta in maniera evidente con le estremit\u00e0 appuntite e lo sguardo aggressivo della figura mitologica, utili per mostrare la sua totale avversione alle forze maligne.\nIl motivo \u00e8 stato catalogato dall'antropologo Robert Heine.Geldern e classifica l'Aso come risalente al periodo Chou. Secondo la scuola diffusionista, sostenuta anche da John R. Swanton gli stilemi della raffigurazione testimoniano la forte attivit\u00e0 di scambio tra le popolazioni dell'arcipelago,\nL'Aso \u00e8 un'immagine tribale piuttosto inflazionata per quanto riguarda la tradizione del tatuaggio, sviluppata all'interno di queste societ\u00e0 indigene come senso di identit\u00e0 culturale e di orgogliosa ostentazione delle proprie qualit\u00e0; una pratica diventata immensamente popolare a partire dagli anni novanta del XX secolo."}
{"id": "1119043", "revid": "44876", "url": "https://it.wikipedia.org/wiki?curid=1119043", "title": "Seconda Divisione 1923-1924", "text": "La Seconda Divisione 1923-1924 fu la seconda edizione del torneo cadetto del campionato italiano di calcio organizzata a livello interregionale dalla Lega Nord.\nLega Nord.\nFormula.\nAl campionato partecipano 48 squadre suddivise in sei gironi interregionali da otto. Le prime di ogni girone si qualificano al girone finale, mentre, onde ridurre il campionato a sole 36 partecipanti a partire dalla stagione successiva aumentando al contempo le giornate di gara, le ultime tre di ogni gruppo retrocedono in Terza Divisione. Le prime due classificate nel girone finale vengono direttamente promosse in Prima Divisione mentre la terza e la quarta disputano degli spareggi promozione contro le penultime classificate dei due gironi di Prima Divisione.\nAvvenimenti.\nIl girone finale, cui si qualificarono sei squadre, venne vinto dal Derthona mentre Reggiana e Olympia, seconde a pari merito, dovettero disputare uno spareggio promozione vinto poi dagli emiliani. Complice il blocco delle promozioni nella precedente annata, si riusc\u00ec finalmente ad applicare quella parte del Progetto Pozzo che prevedeva una sfida tra le terze e le quarte classificate del girone finale e le penultime classificate dei due gironi del massimo campionato. Sestrese e Olympia dunque ebbero un'ulteriore opportunit\u00e0 per venire promosse in Prima Divisione ma non riuscirono a sfruttarla data la netta superiorit\u00e0 di Novara e Spezia, penultime classificate in Prima Divisione, che non ebbero alcuna difficolt\u00e0 a gestire avversari nettamente inferiori. Capitolo a parte per il Mantova che, sebbene sesto classificato, venne comunque ammesso in Prima Divisione dopo che l'arbitro Giuseppe Venegoni, che l'anno precedente aveva diretto la decisiva sfida salvezza dei lombardi contro la Virtus Bologna, confess\u00f2 di essere stato corrotto dai felsinei: la FIGC decret\u00f2 dunque il risarcimento per i virgiliani, e la radiazione per gli emiliani, in quello che fu il primo vero grande scandalo del calcio italiano.\nGirone A.\nClassifica.\nLegenda:\u00a0\u00a0\u00a0\u00a0\u00a0 Ammessa al girone di finale.\u00a0\u00a0\u00a0\u00a0\u00a0\nRetrocessa in Terza Divisione 1924-1925 dopo gli spareggi.\u00a0\u00a0\u00a0\u00a0\u00a0 Retrocessa in Terza Divisione 1924-1925\nNote:\nCalendario.\nNoteLe partite della quarta giornata di ritorno furono rinviate per neve.\nGirone B.\nClassifica.\nLegenda:\u00a0\u00a0\u00a0\u00a0\u00a0 Ammessa al girone di finale.\u00a0\u00a0\u00a0\u00a0\u00a0\nRetrocessa in Terza Divisione 1924-1925 dopo gli spareggi.\u00a0\u00a0\u00a0\u00a0\u00a0 Retrocesse in Terza Divisione 1924-1925\nNote:\nCalendario.\nNote\nGirone C.\nClassifica.\nLegenda:\u00a0\u00a0\u00a0\u00a0\u00a0 Ammessa al girone di finale.\u00a0\u00a0\u00a0\u00a0\u00a0 Retrocesse in Terza Divisione 1924-1925\nNote:\nCalendario.\nNote\nGirone D.\nClassifica.\nLegenda:\u00a0\u00a0\u00a0\u00a0\u00a0 Ammessa al girone di finale.\u00a0\u00a0\u00a0\u00a0\u00a0\nRetrocessa in Terza Divisione 1924-1925 dopo gli spareggi.\u00a0\u00a0\u00a0\u00a0\u00a0 Retrocesse in Terza Divisione 1924-1925\nNote:\nCalendario.\nIl calendario \u00e8 disponibile online sul settimanale digitalizzato \"La Cronaca sportiva del lodigiano\" del 19 ottobre 1923 presso l'Emeroteca digitale della Biblioteca Nazionale Braidense di Milano.\nNote\nGirone E.\nClassifica.\nLegenda:\u00a0\u00a0\u00a0\u00a0\u00a0 Ammessa al girone di finale.\u00a0\u00a0\u00a0\u00a0\u00a0\nRetrocessa in Terza Divisione 1924-1925 dopo gli spareggi.\u00a0\u00a0\u00a0\u00a0\u00a0 Retrocessa in Terza Divisione 1924-1925\nNote:\nCalendario.\nNote\nGirone F.\nClassifica.\nLegenda:\u00a0\u00a0\u00a0\u00a0\u00a0 Ammessa al girone di finale.\u00a0\u00a0\u00a0\u00a0\u00a0\nRetrocessa in Terza Divisione 1924-1925 dopo gli spareggi.\u00a0\u00a0\u00a0\u00a0\u00a0 Retrocesse in Terza Divisione 1924-1925\nNote:\nCalendario.\nNote\nGirone finale.\nLe sei squadre ammesse alla fase finale furono: Derthona, Sestrese, Juventus Italia, Mantova, Olympia e Reggiana.A causa dei troppi recuperi nel proprio girone e un reclamo presentato dalla Rivarolese, quattro gare della Sestrese furono rinviate e recuperate a partire dall'11 maggio 1924.\nClassifica.\nLegenda:\u00a0\u00a0\u00a0\u00a0\u00a0 promosse in Prima Divisione 1924-1925.\u00a0\u00a0\u00a0\u00a0\u00a0\nAmmesso in Prima Divisione 1924-1925 per delibera FIGC.\u00a0\u00a0\u00a0\u00a0\u00a0 Ammesse alle qualificazioni contro retrocedende dalla categoria superiore.\nNote:\nQualificazioni alla Prima Divisione.\nLe squadre undicesime classificate di ognuno dei due gironi di Prima Divisione hanno giocato un girone di qualificazione contro la terza e la quarta classificata del girone di finale Nord.\nLegenda:\u00a0\u00a0\u00a0\u00a0\u00a0 Conservano il loro posto in Prima Divisione 1924-1925.\nNote:\nQualificazioni alla Seconda Divisione.\nAll'inizio della stagione fu deciso di ridurre il campionato da 48 a 36 squadre e di conseguenza la terzultima e la penultima classificata di ogni raggruppamento sarebbe retrocessa direttamente in Terza Divisione insieme all'ultima. Al termine della stagione, tuttavia, le proteste da parte delle societ\u00e0 minori portarono alla fine a un campionato a 40 squadre (anche se per l'ammissione a tavolino del Mantova in Prima Divisione e per la radiazione del Virtus Bologna vi parteciparono 38 squadre). All'assemblea federale del 10 agosto 1924, fu proposto di annullare la riduzione a 36 squadre mantenendo il campionato a 48 squadre; a tale proposta si oppose con vigore l'avvocato Roghi, dichiarando di ritenerla una violazione del regolamento nonch\u00e9 un errore sportivo, a cui si associarono Silvestri, Molinari e Terlizzi. Cavazzana rispose dichiarando di ritenere illegale la convocazione della Commissione di Verona e dell'assemblea di Bologna. Roghi ribatt\u00e9 a sua volta facendo notare che anche le attuali assemblee erano state illegalmente convocate e presentando un ordine del giorno tramite il quale l'assemblea deliberasse che il Consiglio Federale indicesse prima dell'inizio dei campionati 1924-1925 un'assemblea straordinaria chiamata a deliberare esclusivamente su tre questioni: l'allargamento del campionato di Seconda Divisione, la sistemazione del regolamento del campionato di Terza Divisione e la proroga dei termini delle liste di trasferimento.\nAll'assemblea straordinaria di Parma del 14 settembre 1924 venne approvata la promozione a tavolino del Mantova in Prima Divisione e il conseguente allargamento transitorio del campionato di Prima Divisione Lega Nord a 25 squadre, suddivise in un girone da dodici e un girone da tredici; le due dodicesime e la tredicesima sarebbero retrocesse in modo da ritornare a ventiquattro squadre; inoltre le due undicesime avrebbero disputato degli spareggi interdivisionali contro la terza e la quarta classificata del girone finale di Seconda Divisione 1924-1925 con in palio due posti per la Prima Divisione 1925-1926. Per quanto riguarda la riforma del campionato di Seconda Divisione, vennero presentati tre ordini del giorno: il primo affinch\u00e9 il numero di squadre venisse ridotto a 36, il secondo affinch\u00e9 venisse portato a 40 con l'inclusione di squadre della Venezia Giulia, e il terzo affinch\u00e9 venisse mantenuto a 48 squadre. Alla fine prevalse la proposta del campionato di Seconda Divisione a 40 squadre, suddivise in quattro gironi da dieci; per completare gli organici (erano rimasti quattro posti vacanti in seguito all'allargamento da 36 a 40 squadre), si decise di ammettere direttamente in Seconda Divisione il Vicenza e il Gloria di Fiume (rispettivamente campione veneto e giuliano di Terza Divisione) invece di farli spareggiare tra loro e di far disputare sei spareggi di qualificazione al campionato di Seconda Divisione successivo tra le seste classificate di ognuno dei gironi e sei squadre della Venezia Giulia; fu poi previsto un secondo turno di spareggi tra le sei vincenti del primo turno onde selezionare le tre ammesse alla Seconda Divisione.\nPoich\u00e9 US Milanese e Saronno erano appaiate al terzultimo posto, fu a questo punto stabilito di farle spareggiare per stabilire quale tra le due avrebbe disputato gli spareggi. Lo spareggio si disput\u00f2 il 21 settembre 1924 in campo neutro e termin\u00f2 con la vittoria della Milanese per 2-1 e la conferma della retrocessione per il Saronno. La \"US Milanese\" si aggiunse cos\u00ec alle altre terzultime classificate ammesse agli spareggi: \"Pastore\", \"Veloci Embriaci\", \"Bentegodi\", \"Treviso\" e \"Prato\". Per quanto riguarda le sei squadre giuliane ammesse agli spareggi, furono scelte \"Monfalconese\" (settima classificata nel girone E di Seconda Divisione), \"Pro Gorizia\" (seconda classificata nel girone finale di Terza Divisione Veneta), \"Ponziana\", \"Edera\" di Trieste, \"Triestina\" e \"Giovanni Grion\" di Pola (rispettivamente seconda, terza, quarta e quinta classificata in Terza Divisione Giuliana). Presumibilmente fu esclusa l'Edera di Pola per l'illecito commesso che ne aveva cagionato la retrocessione all'ultimo posto nel girone E della Seconda Divisione.\nSecondo turno.\nVerdetti\nSud.\nIl Sud aveva anch'esso dei tornei chiamati di Seconda Divisione, che tuttavia non avevano nulla a che fare col campionato nazionale sopra esposto. Era infatti suddiviso in campionati separati, gestiti dai Comitati Regionali, nei quali le prime classificate avevano la possibilit\u00e0 di essere promosse in Prima Divisione, anche se l'ascesa era subordinata, oltre che al piazzamento, alla soddisfazione di requisiti economici e infrastrutturali, non esistendo ancora qui neppure il titolo sportivo.In questa stagione vennero promosse in Prima Divisione Sud le seguenti squadre: Audace Roma, Pro Roma, Tarantina e Bari F.C..\nGirone marchigiano.\nClassifica.\nLegenda:\u00a0\u00a0\u00a0\u00a0\u00a0 Campione Marchigiano di Seconda Divisione. Rinuncia alla promozione.\u00a0\u00a0\u00a0\u00a0\u00a0 Retrocesse in Terza Divisione 1924-1925\nNote:\nGirone Laziale.\nClassifica.\nLegenda:\u00a0\u00a0\u00a0\u00a0\u00a0 Promossa in Prima Divisione 1924-1925.\u00a0\u00a0\u00a0\u00a0\u00a0 Acquisisce la Prima Divisione fondendosi con U.S. Romana.\u00a0\u00a0\u00a0\u00a0\u00a0 Retrocessa in Terza Divisione 1924-1925\nNote:\nGironi Campani.\nGirone A.\nVerdetti.\nNota bene: la gara Audace-Giulio Cesare \u00e8 stata data persa 0-2 ad entrambe le squadre.\nGirone B.\nVerdetti.\nNocerina e Portici sono ammesse alla fase finale regionale.\nGirone D.\nPer problemi logistici le squadre furono suddivise in 2 sottogironi.\nGirone D - Finale.\nPro Formia - Virtus Sessa Aurunca: 2-1\nVerdetti.\nPro Formia \u00e8 ammessa alla fase finale regionale.\nFase finale.\nPrimo turno.\nVomero - Berlingieri: 5-2Nocerina - Portici: 2-0\nSemifinali.\nPro Santa Lucia - Vomero: 2-0Nocerina - Pro Formia: 1-0\nFinale.\nPro Santa Lucia - Nocerina: 2-0\nVerdetti.\nPro Santa Lucia di Napoli, promossa in Prima Divisione, rinuncia alla promozione e disputa nuovamente la Seconda Divisione nella stagione 1924-25.\nGirone Pugliese.\nIscritte solo il rifondato F.B.C. Bari e U.S. Ferrovieri (Bari).\nFinale.\nF.B.C. Bari - U.S. Ferrovieri: 2-0\nVerdetti.\nF.B.C. Bari promosso in Prima Divisione.\nBibliografia.\nGiornali sportivi:"}
{"id": "1119045", "revid": "1718925", "url": "https://it.wikipedia.org/wiki?curid=1119045", "title": "Quartiere San Vitale", "text": "Il quartiere San Vitale era un quartiere del comune di Bologna.\nNacque dalla fusione di due precedenti quartieri: Irnerio e San Vitale, che costituirono le due zone statistiche in cui il quartiere si articolava. Il nome richiama alla antica Strada San Vitale, arteria storica viaria principale (oggi via San Vitale - via Giuseppe Massarenti - via Enrico Mattei - SP 253 \"San Vitale\").\nAll'interno del quartiere erano collocati i rioni Massarenti, Cirenaica, Croce del Biacco, Scandellara e Roveri.\nRiforma dei quartieri.\nCon la riforma sul decentramento in vigore dal giugno 2016 il quartiere San Vitale \u00e8 stato smembrato: la zona Irnerio \u00e8 stata accorpata al quartiere Santo Stefano, mentre la zona San Vitale \u00e8 stata aggregata al quartiere San Donato, contemporaneamente rinominato San Donato-San Vitale."}
{"id": "1119046", "revid": "71155", "url": "https://it.wikipedia.org/wiki?curid=1119046", "title": "Villa La Mausolea", "text": " \nLa Villa La Mausolea si trova in localit\u00e0 Soci a Bibbiena, in provincia di Arezzo.\nStoria e descrizione.\nAntica propriet\u00e0 dell'eremo di Camaldoli, fu costruita originariamente intorno agli anni 1494-1496. Distrutta alla met\u00e0 del Seicento, fu ricostruita nel 1682.\nLa facciata \u00e8 scandita da una loggia a tre arcate, di cui la centrale racchiude un orologio in pietra. Nell'atrio, al centro del soffitto, un affresco seicentesco con \"San Romualdo in gloria\". A piano terra si trovano due cappelle; quella di sinistra, costruita intorno al 1655 e rivestita di damasco rosso, conserva una tela seicentesca con la \"Madonna del Rosario in gloria tra i Santi Romualdo e Michele Pini\"; incassata al centro della volta \u00e8 una piccola tela con \"San Giorgio e il drago\" (XVI secolo). Nella cappella di destra, un dipinto con \"San Romualdo\" (XVIII secolo)."}
{"id": "1119048", "revid": "123177945", "url": "https://it.wikipedia.org/wiki?curid=1119048", "title": "Scuffiare", "text": " \nPer scuffiare si intende il capovolgimento dell'imbarcazione a vela, che perde l'assetto e si ribalta in acqua. Il regolamento di regata sancisce che una barca \u00e8 considerata scuffiata quando ha la testa d'albero in acqua.\n\u00c8 un problema che interessa soprattutto le imbarcazioni di piccola e media lunghezza o, pi\u00f9 in generale, quelle con deriva mobile. La scuffia \u00e8 possibile in tutte le andature, apparentemente pi\u00f9 facile nell'andatura di bolina, dove, a causa dell'azione del vento, la barca \u00e8 soggetta ad una forte spinta laterale che determina un'accentuata inclinazione dell'imbarcazione, ma pi\u00f9 frequente e repentina \u00e8 la scuffia nelle andature portanti, a causa dell'instabilit\u00e0 generata dalla forte spinta posteriore delle vele che unitamente all'effetto dell'onda (posteriore) ed all'assenza dell'effetto stabilizzante della \"deriva\" pu\u00f2 provocare una sorta di sgambetto.\nPer evitare di scuffiare nelle andature bolina o di traverso uno o pi\u00f9 membri dell'equipaggio devono sporgersi fuori della barca, a \"sopravvento\" utilizzando il trapezio e le \"cinghie punta piedi\" , che permettono di equilibrare il peso della barca stessa sporgendosi ben oltre il bordo sopravvento. Generalmente il trapezio \u00e8 utilizzato dal prodiere, mentre il timoniere utilizza delle apposite cinghie puntapiedi, bench\u00e9 sulle derive e catamarani delle ultime generazioni anche il timoniere utilizzi il trapezio.\nIl trapezio \u00e8 costituito da due cavi di acciaio fissati superiormente ai due lati dell'albero, inferiormente termina con un paranchetto ed un anello a cui il prodiere si aggancia tramite una apposita imbracatura (pagliaccetto); quando la barca sotto l'azione del vento sbanda (si inclina lateralmente), il prodiere agganciato al trapezio e con i piedi sul bordo della barca (falchetta) si pone parallelo al ponte, completamente all'esterno della barca. Le cinghie puntapiedi sono invece disposte sul fondo del pozzetto e permettono di infilarci sotto i piedi in modo che i membri dell'equipaggio possano spostare il loro baricentro oltre il bordo della barca, senza il rischio di cadere in acqua.\nLe imbarcazioni pi\u00f9 grandi, quelle a deriva fissa, possiedono una zavorra sotto la chiglia che fa s\u00ec che risulti praticamente impossibile scuffiare. Ne \u00e8 un esempio il bulbo che si osserva sugli IACC di America's Cup."}
{"id": "1119054", "revid": "1573940", "url": "https://it.wikipedia.org/wiki?curid=1119054", "title": "Chiesa di San Matteo e San Bartolomeo", "text": "La chiesa di San Matteo e San Bartolomeo \u00e8 una chiesa che si trova in localit\u00e0 Terrossola a Bibbiena.\nStoria e descrizione.\nLa chiesa conserva sopra l'altare maggiore una \"Sacra Conversazione\", datata 1497, del fiorentino Bernardo di Stefano Rosselli, artisti della scuola di Pietro Vannucci detto il Perugino.\nTipico artista-artigiano, specializzato nei lavori di decorazione, Bernardo Rosselli \u00e8 ritenuto il continuatore del suo maestro Neri di Bicci. Nella tavola di Terrossola emerge il suo stile attardato ma accuratissimo nell'esatta riproduzione dei dettagli, mentre la cornice \"all'antica\" si rivela, nel pi\u00f9 moderno repertorio decorativo, perfettamente aggiornata al gusto del tempo e probabilmente opera dei pi\u00f9 giovani collaboratori dell'artista. In primo piano \u00e8 il donatore Vannuccio, forse priore della chiesa di Terrossola, ricordato nell'iscrizione dedicatoria che corre lungo il margine inferiore del dipinto."}
{"id": "1119056", "revid": "599013", "url": "https://it.wikipedia.org/wiki?curid=1119056", "title": "Andrij Husin", "text": "Caratteristiche tecniche.\nEra un centrocampista forte atleticamente che per via delle sue capacit\u00e0 difensive poteva giocare da difensore.\nCarriera.\nHusin ha cominciato a giocare da professionista nel Karpaty Lviv, poi ha giocato nella due anni prima di andare per un anno all'Arsenal Kiev. Dal 1996 al 2005, per ben dieci stagioni, ha giocato di nuovo con la Dinamo Kiev, squadra con cui ha raggiunto la semifinale di Champions League nel 1998-1999.\nHusin \u00e8 stato membro della Nazionale ucraina ai Mondiali 2006 in Germania, e ha giocato diverse partite. Dopo la qualificazione dell'Ucraina ai Mondiali 2006 ha deciso di lasciare la Dinamo Kiev, per andare in Russia, al Krylya Sovetov Samara, affermando che voleva concentrarsi pi\u00f9 sulla nazionale che sulla squadra di club. Subito dopo la campagna in Germania ha annunciato il ritiro dal calcio internazionale, ponendo termine a 13 anni di carriera in Europa e nel mondo: in quell'occasione ha lodato la prestazione dell'Ucraina alla prima apparizione ai Mondiali (un'ottima esperienza anche grazie al contributo di Husin).\nIl 15 agosto 2006, dopo un colloquio con i propri compagnia di nazionale, Husin ha annunciato di voler rimanere in nazionale. Si ritira nel 2009 dopo l'esperienza russa al Chimki.\nMuore il 17 settembre del 2014 in seguito ad un incidente in moto su un circuito di Kiev. \u00c8 sepolto nel cimitero Bajkove di Kiev."}
{"id": "1119058", "revid": "192549", "url": "https://it.wikipedia.org/wiki?curid=1119058", "title": "Apocalisse di Adamo", "text": "L'Apocalisse di Adamo \u00e8 un apocrifo dell'Antico Testamento del I-II secolo scritto in copto, di origine giudeo-gnostica o cristiano-gnostica. Appartiene al genere apocalittico. Si \u00e8 conservata all'interno dei Codici di Nag Hamm\u00e2di ritrovati in Egitto nel 1945. Nello specifico si tratta del quinto trattato all'interno del Codice V. \nL'Apocalisse di Adamo si segnala in particolare per la sua radicale riscrittura in chiave gnostica dei principali episodi della storia biblica, ed in particolare del racconto della Genesi, dei Vangeli e del Giudizio Universale, che vengono rivisitati alla luce del conflitto tra il falso dio della materia, identificato con la divinit\u00e0 dell'Antico Testamento, e il vero Dio del mondo spirituale, identificato con il Padre divino del Messia.\nContenuto.\nGiunto all'et\u00e0 di 700 anni e ormai prossimo alla morte, Adamo racconta a Seth, il suo terzo figlio dopo Caino e Abele, come raggiunse grazie ad Eva la piena conoscenza del vero Dio prima della caduta, causata dalla collerica reazione del falso dio della materia Sacklah.\nAdamo anticipa anche al figlio i tempi futuri, raccontando una visione ricevuta nell'Eden da tre entit\u00e0 misteriose di origine divina: si raccontano (in chiave gnostica) le vicende del Diluvio Universale, di Sodoma e Gomorra, della venuta del Messia e della fine dei tempi, quando le forze del vero Dio sconfiggeranno Sacklah e i suoi malvagi servitori.\nLa figura del Messia nell'Apocalisse di Adamo.\nNell'Apocalisse di Adamo il nome proprio del Messia (nel testo sempre chiamato \"Illuminatore\") non viene mai riferito. Per questo, quindi, \u00e8 un problema molto discusso tra gli studiosi se tale figura sia identificabile o meno con Ges\u00f9 Cristo. Attualmente la maggioranza degli storici che si sono occupati del testo propendono per una soluzione affermativa, in quanto compaiono anche alcuni impliciti riferimenti alle vicende raccontate nei Vangeli quali il battesimo nel fiume Giordano, i miracoli e soprattutto la Passione.\nL'Inno dei Tredici Regni.\nAll'interno del racconto della visione di Adamo \u00e8 inserito anche un componimento poetico denominato dagli studiosi \"Inno dei Tredici Regni\". In questa curiosa sezione vengono presentati sinteticamente tredici falsi miti relativi alla nascita del Messia che vengono poi contrapposti a una quattordicesima versione (quella gnostica) che si rivela poi essere l'unica versione corretta. \nI vari miti raccolti in questa sezione poetica riflettono una critica alle concezioni sincretistiche dell'epoca, e affiancano in un unico componimento leggende greche, romane, persiane, egizie e giudaiche.\nBibliografia.\nP. Riberi (a cura di), C. Gianotto (prefazione), \"L'Apocalisse di Adamo. La Genesi degli Gnostici\", Lindau, Torino, 2013."}
{"id": "1119061", "revid": "287204", "url": "https://it.wikipedia.org/wiki?curid=1119061", "title": "621 (disambigua)", "text": ""}
{"id": "1119062", "revid": "287204", "url": "https://it.wikipedia.org/wiki?curid=1119062", "title": "622 (disambigua)", "text": ""}
{"id": "1119063", "revid": "10652", "url": "https://it.wikipedia.org/wiki?curid=1119063", "title": "Boletus cristatus", "text": ""}
{"id": "1119064", "revid": "287204", "url": "https://it.wikipedia.org/wiki?curid=1119064", "title": "623 (disambigua)", "text": ""}
{"id": "1119065", "revid": "10652", "url": "https://it.wikipedia.org/wiki?curid=1119065", "title": "Grifola cristata", "text": ""}
{"id": "1119067", "revid": "10652", "url": "https://it.wikipedia.org/wiki?curid=1119067", "title": "Scutiger cristatus", "text": ""}
{"id": "1119068", "revid": "767487", "url": "https://it.wikipedia.org/wiki?curid=1119068", "title": "Aleksandrs Ko\u013cinko", "text": "Il suo cognome pu\u00f2 essere scritto anche \"Koli\u0146ko\" o \"Ko\u013ci\u0146ko\" (le fonti in lingua lettone differiscono), oppure \"Kolinko\". Per il sito della Federcalcio lettone il cognome \u00e8 \"Ko\u013cinko\".\nCarriera.\nClub.\nGioca con Interskonto (divenuto nel 1995 \"Skonto-Metals\"), formazione riserve dello Skonto Riga, prima di approdare alla prima squadra nel 1996. Con lo Skonto vincer\u00e0 cinque campionati e tre Coppe di Lettonia.\nNel settembre del 2000 viene acquistato per 750\u00a0000 euro dal Crystal Palace, squadra inglese nella quale si mette in luce ricavando esperienza: le sue prestazioni, per\u00f2, furono pregiudicate da una forma non molto buona: spesso alternava ottime prestazioni ad altre peggiori.\nNell'estate del 2003 passa ai russi del Rostov. Nel gennaio del 2005 il Rubin Kazan si aggiudica il cartellino del giocatore lettone per 200.000 euro. Nel 2008 si libera dalla squadra russa ma non trova un contratto rimanendo svincolato fino al marzo 2009, quando \u00e8 acquistato dall'Olimps Riga.\nA maggio arriva nei romeni del Dinamo Bucarest.\nNell'estate del 2009 viene acquistato dal Ventspils, ritornando in patria. Il Ventspils chiude al secondo posto in campionato.\nIl 20 agosto 2010 passa ai russi dello Spartak-Nal'\u010dik, squadra in cui rimane sino al 2011: il 14 febbraio 2011 si trasferisce al Baltika Kaliningrad, nella seconda serie russa dove rimane per pi\u00f9 di 4 anni.\nChiude la carriera in patria con lo Spartaks.\nNazionale.\nAl novembre 2010 ha totalizzato 94 presenze per la Nazionale lettone: ha debuttato in una gara contro l' il 9 luglio 1997, e ha inoltre preso parte, da titolare, al in Portogallo."}
{"id": "1119069", "revid": "10652", "url": "https://it.wikipedia.org/wiki?curid=1119069", "title": "Polyporus cristatus", "text": ""}
{"id": "1119073", "revid": "287204", "url": "https://it.wikipedia.org/wiki?curid=1119073", "title": "624 (disambigua)", "text": ""}
{"id": "1119074", "revid": "599013", "url": "https://it.wikipedia.org/wiki?curid=1119074", "title": "Aleksandrs Koli\u0146ko", "text": ""}
{"id": "1119075", "revid": "709565", "url": "https://it.wikipedia.org/wiki?curid=1119075", "title": "Insegnanti della Prufrock Preparatory School", "text": ""}
{"id": "1119076", "revid": "287204", "url": "https://it.wikipedia.org/wiki?curid=1119076", "title": "625 (disambigua)", "text": ""}
{"id": "1119080", "revid": "183694", "url": "https://it.wikipedia.org/wiki?curid=1119080", "title": "Cesare Baldinotti", "text": "Biografia.\nMonaco benedettino olivetano, fu abate nel monastero fiorentino di S. Miniato al Monte.\nNel 1774 divenne professore di logica e metafisica nel Ginnasio di Mantova.\nNel 1783 venne chiamato alla cattedra di logica e metafisica dell'Universit\u00e0 di Pavia.\nNel 1803 pass\u00f2 alla cattedra di logica dell'Universit\u00e0 di Padova, che fu mutata nel 1805 in quella di \"logica ed arte critica\"."}
{"id": "1119083", "revid": "287204", "url": "https://it.wikipedia.org/wiki?curid=1119083", "title": "626 (disambigua)", "text": ""}
{"id": "1119087", "revid": "287204", "url": "https://it.wikipedia.org/wiki?curid=1119087", "title": "627 (disambigua)", "text": ""}
{"id": "1119090", "revid": "75435", "url": "https://it.wikipedia.org/wiki?curid=1119090", "title": "2 Baruc", "text": ""}
{"id": "1119091", "revid": "75435", "url": "https://it.wikipedia.org/wiki?curid=1119091", "title": "Apocalisse siriaca di Baruc", "text": ""}
{"id": "1119095", "revid": "717966", "url": "https://it.wikipedia.org/wiki?curid=1119095", "title": "Apocalisse di Baruc", "text": " \nL'Apocalisse di Baruc o 2 Baruc o Apocalisse siriaca di Baruc \u00e8 un apocrifo dell'Antico Testamento, pseudoepigrafo di Baruc, 'segretario' di Geremia durante l'esilio di Babilonia (VI secolo a.C.), databile alla fine del I secolo d.C.\nScritto su un prototesto semitico perduto, ci \u00e8 pervenuto in siriaco, greco e paleoslavo. \u00c8 di origine giudaica. Presente nella Peshitta, \u00e8 accolto nel canone della Bibbia siriaco. Appartiene al genere apocalittico.\nBaruc si lamenta per la caduta di Gerusalemme e la distruzione del tempio (587 a.C.). Un angelo lo accompagna in un viaggio in cielo dove incontra demoni e angeli, tra cui Michele, e ritrova il tempio celeste."}
{"id": "1119102", "revid": "287204", "url": "https://it.wikipedia.org/wiki?curid=1119102", "title": "628 (disambigua)", "text": ""}
{"id": "1119105", "revid": "75435", "url": "https://it.wikipedia.org/wiki?curid=1119105", "title": "II Baruc", "text": ""}
{"id": "1119109", "revid": "287204", "url": "https://it.wikipedia.org/wiki?curid=1119109", "title": "629 (disambigua)", "text": ""}
{"id": "1119110", "revid": "287204", "url": "https://it.wikipedia.org/wiki?curid=1119110", "title": "630 (disambigua)", "text": ""}
{"id": "1119111", "revid": "287204", "url": "https://it.wikipedia.org/wiki?curid=1119111", "title": "631 (disambigua)", "text": ""}
{"id": "1119112", "revid": "729019", "url": "https://it.wikipedia.org/wiki?curid=1119112", "title": "Jean II d'Harcourt", "text": "Fu signore di Harcourt, barone d'Elbeuf e visconte di Ch\u00e2tellerault.\nEra figlio di Jean I d'Harcourt, signore di Harcourt e barone d'Elbeuf, e di Alice di Beaumont.\nBiografia.\nMaresciallo di Francia dall'anno 1284, serv\u00ec con Filippo l'Ardito nella cosiddetta Crociata d'Aragona del 1285.\nDa quando Filippo aveva posto l'assedio alla citt\u00e0 di Roses, il 28 giugno, non era giunto al campo alcun convoglio, indispensabile per continuare a combattere. Se ne attendeva uno, quando giunse la notizia che il re d'Aragona voleva impadronirsene, e a tale scopo aveva preparato un'imboscata per il 14 agosto nei pressi di Gerona; schierava quattrocento cavalieri e duemila fanti, l\"\u00e9lite\" del suo esercito.\nFilippo incaric\u00f2 il Maresciallo d'Harcourt di rinforzare e proteggere il convoglio. Il Maresciallo part\u00ec, verso la fine della notte, con il conestabile Raoul de Nesle e cinquecento cavalieri, per arrivare, il 15 agosto all'alba, vicino al luogo dell'agguato. Il re d'Aragona ordin\u00f2 una carica, che i francesi respinsero con fermezza e coraggio. Caricarono poi a loro volta, mettendo in rotta gli spagnoli. Il re d'Aragona fu ferito e la citt\u00e0 di Girona si arrese il 7 settembre.\nQuando il Re port\u00f2 la guerra in Inghilterra, nel 1295, nomin\u00f2 Jean d'Harcourt luogotenente generale dell'armata navale con Mathieu IV de Montmorency. La flotta si port\u00f2 davanti a Dover, la citt\u00e0 fu conquistata e data alle fiamme.\nNel 1302, Harcourt accompagn\u00f2 Carlo di Valois in Sicilia. Comandava la gendarmeria, e diede prova di grande valore. Mor\u00ec di malattia al ritorno della spedizione, il 21 dicembre 1302. Fu sepolto nel priorato di Notre-Dame du Parc ad Harcourt.\nMatrimoni e discendenza.\nSpos\u00f2 in prime nozze Agnese di Lorena, figlia di Federico III duca di Lorena e di Margherita di Champagne. Rimasto vedovo e senza figli, si rispos\u00f2 nel 1280 con Jeanne de Ch\u00e2tellerault e da lei ebbe:"}
{"id": "1119113", "revid": "287204", "url": "https://it.wikipedia.org/wiki?curid=1119113", "title": "632 (disambigua)", "text": ""}
{"id": "1119115", "revid": "1543377", "url": "https://it.wikipedia.org/wiki?curid=1119115", "title": "La Tour Eiffel (Seurat)", "text": "La Tour Eiffel \u00e8 un dipinto a olio su tela (24,1 x 15,2\u00a0cm) realizzato nel 1889 dal pittore francese Georges-Pierre Seurat.\n\u00c8 conservato nel California Palace of the Legion of Honor di San Francisco.\nQuando il dipinto venne eseguito la Tour Eiffel non era ancora completata: mancava l'ultimo piano, com'\u00e8 visibile dal dipinto.\nAltri pittori, come Camille Pissarro, contrari all'innalzamento del monumento decisero, a differenza di Seurat, di non raffigurarla mai nei loro dipinti."}
{"id": "1119116", "revid": "287204", "url": "https://it.wikipedia.org/wiki?curid=1119116", "title": "633 (disambigua)", "text": ""}
{"id": "1119117", "revid": "124813996", "url": "https://it.wikipedia.org/wiki?curid=1119117", "title": "Circoncisione (Rubens)", "text": "La Circoncisione \u00e8 un dipinto a olio su tela () realizzato nel 1605 dal pittore Pieter Paul Rubens durante il soggiorno romano e commissionata da Marcello Pallavicino, fabbriciere della Casa Professa dei gesuiti di Genova.\n\u00c8 conservato presso la chiesa del Ges\u00f9 e dei Santi Ambrogio e Andrea di Genova. \nIn esso sviluppa al massimo le idee delle tele realizzate a Mantova, presso la corte di Vincenzo Gonzaga, annunciando soluzioni che saranno peculiari dell'arte barocca. \nIl punto di vista fortemente scorciato conferisce un carattere soprannaturale all'apparizione degli angeli, alcuni astanti volgono lo sguardo in alto verso l'intenso bagliore di luce a raggiera.\nLa presenza di elementi curvilinei all'interno della composizione conferisce all'azione un accento impetuoso e fortemente dinamico."}
{"id": "1119118", "revid": "1537829", "url": "https://it.wikipedia.org/wiki?curid=1119118", "title": "Garibaldi (Argentina)", "text": "Garibaldi \u00e8 una citt\u00e0 dell'Argentina, nel dipartimento di Castellanos nella provincia di Santa Fe. Il paese \u00e8 stato fondato nel 1886 e venne intitolato a Giuseppe Garibaldi; \u00e8 divenuto autonomo il 1\u00ba aprile 1889. Sorge situato ad est della Provincia e dista 122\u00a0km da Santa Fe."}
{"id": "1119119", "revid": "729019", "url": "https://it.wikipedia.org/wiki?curid=1119119", "title": "La lettura del Figaro", "text": "La lettura del Figaro \u00e8 un dipinto a olio su tela (104x83,7\u00a0cm) realizzato nel 1878 dalla pittrice Mary Cassatt.\nLa pittrice ritrasse la madre assorta nella lettura de \"Le Figaro\", il quotidiano parigino, la cui testata, capovolta, \u00e8 chiaramente leggibile.\nFa parte di una collezione privata."}
{"id": "1119120", "revid": "484362", "url": "https://it.wikipedia.org/wiki?curid=1119120", "title": "Madonna del Velo (Raffaello)", "text": "La Madonna del Velo o di Loreto \n\u00e8 un dipinto a olio su tavola (120x90 cm) di Raffaello, databile al 1511-1512 e conservato nel Museo Cond\u00e9 di Chantilly.\nStoria.\nUn dipinto con questo soggetto del Sanzio \u00e8 citato dall'Anonimo Magliabechiano, dal Vasari e dal von Sandrart (1675) nella basilica di Santa Maria del Popolo a Roma. \u00c8 detta anche \"Madonna di Loreto\", dal nome di una copia che si conserva presso il santuario della Santa Casa, gi\u00e0 scambiata per l'originale. Non \u00e8 chiaro chi fosse il committente dell'opera, se papa Giulio II o forse Agostino Chigi; del primo si conservava un ritratto per mano dello stesso artista nella stessa chiesa. La posizione dell'opera sull'altare \u00e8 nota anche dall'incisione del 1572, mentre altre copie a stampa vennero curate nel 1553 e nel 1575.\nIn ogni caso dell'opera si persero le tracce dal 1615. Delle numerosissime copie esistenti, testimonianti il successo dell'opera, nessuna veniva giudicata autografa: quella del Louvre, del Metropolitan Museum, di Sanremo, di Firenze, di Verona, di Milano, di Napoli, di Parma, di Roma, di Fontenay-aux-Roses (presso Parigi), oltre a quelle di Loreto e di Chantilly.\nRicerche d'archivio volte a svelare quale dei due ritratti di Giulio II fosse originale (se quello di Firenze o quello di Londra), scoprirono che la tavola londinese aveva sul retro un numero d'inventario che corrispondeva a un'entrata nella galleria di Scipione Borghese. Da questa informazione si \u00e8 risaliti al percorso dei due dipinti di Raffaello in Santa Maria del Popolo. Presi dal cardinale Paolo Emilio Sfondrati, il quale lasci\u00f2 una cospicua elemosina per calmare il malcontento, passarono, con tutta la sua collezione, alla galleria Borghese nel 1608. Morto anche il cardinale Scipione, nel 1633, si arriva all'inventario del 1693, in cui il ritratto di papa Giulio \u00e8 elencato al n. 118, e al n. 133 la \"Madonna del Velo\". Cercando tra le copie conosciute si \u00e8 scoperto che solo quella di Chantilly aveva sul retro tale numero e, dopo essere stata restaurata e pulita dagli spessi strati di vernice ingiallita, si \u00e8 rivelata in tutta la sua qualit\u00e0 e in uno stato di conservazione molto buono (1976).\nLa Madonna di Chantilly proviene dalle collezioni del Duca d'Aumale, che l'aveva acquistata come copia da Raffaello dal principe di Salerno.\nDescrizione e stile.\nL'opera mostra la Sacra Famiglia con Maria in primo piano che sta sollevando un velo trasparente dal figlio, che sgambetta vivace, disteso su una sorta di materasso in primo piano; da dietro, a destra, Giuseppe affiora dall'oscurit\u00e0. Il velo simboleggia il sudario e quindi la Passione di Cristo.\nA differenza di altre opere lo sfondo \u00e8 scuro (in altre si vede una tenda o comunque elementi che fanno pensare a una stanza chiusa), che fa spiccare per contrasto i colori intensi della veste della Vergine e il candore degli incarnati e del lenzuolo su cui \u00e8 steso il Bambino. L'avvolgimento atmosferico delle figure rimanda all'esempio di Leonardo da Vinci, sebbene sia tipica ormai del Sanzio l'atmosfera di serena familiarit\u00e0 e di raccoglimento. Effetti di luce modulano in maniera diversa gli elementi, dalla plastica rotondit\u00e0 del Bambino e di Maria esaltata dalla luce incidente, all'apparizione sfocata di Giuseppe in secondo piano."}
{"id": "1119121", "revid": "287204", "url": "https://it.wikipedia.org/wiki?curid=1119121", "title": "Apocalisse greca di Baruc", "text": "L'Apocalisse greca di Baruc o 3 Baruc \u00e8 un apocrifo dell'Antico Testamento, pseudoepigrafo di Baruc, 'segretario' di Geremia durante l'esilio babilonese (VI secolo a.C.).\nScritto in greco tra fine I secolo d.C. - inizio II secolo d.C. Di origine giudaica. Appartiene al genere apocalittico.\nBaruc si lamenta per la caduta di Gerusalemme (587 a.C.). Un angelo lo accompagna in un viaggio in cielo dove incontra demoni e angeli, tra cui Michele, e ritrova il tempio celeste.\nIl testo \u00e8 considerato apocrifo anche perch\u00e9, affermando la presenza di demoni in cielo davanti a Dio e ai Suoi Angeli, sulla \"caduta di Lucifero dal Paradiso\" e \"l'immutabilit\u00e0 tra Dio e gli angeli\", \"\u00e8 contrario\" all'Unit\u00e0 del Verbo (coerenza interna, non-contraddittoriet\u00e0, cos\u00ec come \u00e8 rivelato in numerosi altri passi di Vecchio e Nuovo Testamento, di indubbia attribuzione, grazie alle traduzioni fatte ad arte: \n\"Scoppi\u00f2 quindi una guerra nel cielo: Michele e i suoi angeli combattevano contro il Drago. Il Drago combatteva con i suoi angeli, ma non prevalsero e non ci fu pi\u00f9 posto per loro nel cielo. Il Grande Drago, il Serpente Antico, colui che chiamiamo Diavolo e Satana e che \u00e8 il seduttore di tutta la Terra, fu precipitato sulla Terra e con lui furono precipitati anche i suoi angeli \".\nLa rivelazione \u00e8 ripresa pressoch\u00e9 identica nel testo latino dell\"Esorcismo contro Satana e gli Angeli Apostati\", dove il dragone (Serpente dell'Antico Testamento, in Genesi) e i suoi angeli apostati sono stati sconfitti da San Michele Arcangelo una volta per tutte, e precipitati dal Paradiso sulla terra.\nComplementare alla cacciata dei demoni dal Paradiso, \u00e8 anche la prima cacciata di Adamo ed Eva dal paradiso dell'Eden (Genesi 3:20-24), a seguito del peccato originale."}
{"id": "1119123", "revid": "75435", "url": "https://it.wikipedia.org/wiki?curid=1119123", "title": "3 Baruc", "text": ""}
{"id": "1119124", "revid": "827882", "url": "https://it.wikipedia.org/wiki?curid=1119124", "title": "Natura morta alla finestra", "text": "Natura morta alla finestra \u00e8 un dipinto a olio su tela (100x81 cm) realizzato nel 1929 dal pittore Marc Chagall.\n\u00c8 conservato nel Konstmuseum a G\u00f6teborg."}
{"id": "1119125", "revid": "287204", "url": "https://it.wikipedia.org/wiki?curid=1119125", "title": "634 (disambigua)", "text": ""}
{"id": "1119126", "revid": "44939", "url": "https://it.wikipedia.org/wiki?curid=1119126", "title": "Chimotripsinogeno", "text": ""}
{"id": "1119128", "revid": "1121152", "url": "https://it.wikipedia.org/wiki?curid=1119128", "title": "Veduta di Delft", "text": "La Veduta di Delft \u00e8 un dipinto olio su tela (96,5x115,7\u00a0cm) di Jan Vermeer, databile al 1660-1661 circa e conservato nella Mauritshuis dell'Aia. L'opera \u00e8 firmata in basso a sinistra sulla barca \"IV M\". Fu una delle opere con cui prese inizio la riscoperta del pittore, anche da parte del pubblico non specialistico.\nStoria.\nInizialmente nelle Province Unite le vedute cittadine venivano eseguite in seguito a contratti di natura privata o pubblica, solo raramente per il mercato libero. In quest'ultimo esse riuscivano a raggiungere dei prezzi anche molto maggiori rispetto ai paesaggi su commissione.\nL'opera \u00e8 citata nell'inventario della vendita all'asta della collezione Dissius ad Amsterdam (16 maggio 1696), come \u00abla citt\u00e0 di Delft in prospettiva, vista da sud, di J. Van der Meer di Delft\u00bb, al lotto numero 32. Fu venduta a ben 200 fiorini, la cifra pi\u00f9 alta raggiunta in quell'occasione. Nel 1822 il dipinto fu venduto da S. J. Stinstra di Amsterdam a 2900 fiorini al governo olandese. Guglielmo I decise di spostarla da Amsterdam alla Mauritshuis dell'Aia, dove sono esposte le collezioni reali.\nUnico paesaggio noto di Vermeer, assieme alla \"Stradina di Delft\", \u00e8 considerato un capolavoro assoluto, amatissimo, tra gli altri, da Marcel Proust che, in una lettera all'amico Jean-Louis Vaudoyer, defin\u00ec \"il pi\u00f9 bel quadro del mondo\" (\"le plus beau tableau du monde\"), e che cit\u00f2 in un passaggio della \" Recherche\" (ne \"La prigioniera\"): lo scrittore Bergotte, gi\u00e0 molto malato, vi muore davanti pur di poter vedere un \"piccolo pezzo di muro giallo\" (\"un petit pan de mur jaune\"), non notato in precedenza, che diventa metafora di una scrittura diversa, pi\u00f9 preziosa e \"colorata\".\nDescrizione e stile.\nIl quadro raffigura la zona del porto della citt\u00e0 di Delft sul fiume Schia; sono riconoscibili: le mura, la porta di Schiedam con l'orologio, la porta di Rotterdam con le due torri gemelle e, al centro, il campanile della Chiesa Nuova.\nIl tema della veduta cittadina non era insolito nell'arte olandese del Seicento, e compariva spesso a margine delle grandi carte geografiche, famose in tutta Europa e riprodotte in numerosi dipinti dello stesso Vermeer. In questo caso per\u00f2, nonostante alcuni edifici riconoscibili, non si tratta di una veduta precisa e oggettiva. L'artista infatti integr\u00f2 la realt\u00e0 modificandola con la fantasia e la memoria. Pi\u00f9 che mosso da un interesse topografico, di riconoscibilit\u00e0 dello scorcio, il pittore desiderava qui rappresentare la citt\u00e0 come luogo di incontro e di vita dei suoi abitanti, avvalendosi di effetti atmosferici che rendono la veduta palpitante. \u00c8 per questo che la critica moderna lo ha spesso considerato il primo quadro \"impressionista\", non una \"veduta\", bens\u00ec \"un raggio di luce sulla citt\u00e0 dopo un temporale\", e la magia del quadro \u00e8 tutta nell'interazione tra le varie luci ed ombre. L'effetto di illuminazione della Nieuwe Kerk, tra l'altro, \u00e8 stato interpretato anche in senso politico: dal 1622 vi era sepolto Guglielmo I d'Orange, caduto vittima di un attentato nel 1584, durante la guerra di indipendenza dei Paesi Bassi, proprio a Delft, citt\u00e0 in cui era considerato un eroe nazionale. Gli edifici finiscono cos\u00ec per essere raggruppati in una fascia sotto il centro (composta con la regola dei terzi), creando una sorta di fregio che si contrappone alla vastit\u00e0 del cielo. I colori caldi della citt\u00e0 illuminata dal sole contrastano infatti con quelli freddi del cielo nuvoloso, via via pi\u00f9 scuro. Di nuovo colori caldi e freddi si alternano nella fascia del canale, in cui si rispecchiano gli edifici, e nella lingua di sabbia in primo piano, dove passeggiano alcuni cittadini.\nVariando la stesura pittorica e la grumosit\u00e0 del colore (ora trasparente e liscio, ora reso ruvido dall'aggiunta di sabbia o grumi di biacca), Vermeer ottenne una vivida rappresentazione dei vari materiali, dai mattoni e le tegole alla pietra, dalla consistenza delle nuvole a quella dell'acqua.\nAnaloghi effetti si possono ottenere con la camera oscura, molto probabilmente utilizzata in questo caso da Vermeer: in numerosi punti il quadro riproduce il fenomeno ottico dello strumento, tramite i riflessi, le rifrazioni e le imprecisioni, che sono una sua caratteristica. "}
{"id": "1119129", "revid": "287204", "url": "https://it.wikipedia.org/wiki?curid=1119129", "title": "635 (disambigua)", "text": ""}
{"id": "1119130", "revid": "36426", "url": "https://it.wikipedia.org/wiki?curid=1119130", "title": "Moulin de la Galette (Utrillo)", "text": "Le Moulin de la Galette \u00e8 un dipinto (54,5x73,5\u00a0cm) realizzato nel 1912 circa dal pittore Maurice Utrillo all'apice del suo \"periodo bianco\".\nFa parte della Collezione Galerie P\u00e9trid\u00e8s di Parigi.\nI colori dominanti sono il bianco sporco dei muri e della strada ed il grigio del cielo, controbilanciati dal blu e da qualche pennellata di giallo e rosso.\nRaffigura la sala da ballo \"Moulin de la Galette\" a Montmartre, una zona parigina allora famosa per il pittoresco locale in forma di falso mulino a vento ivi presente, celebre ritrovo di artisti e sede di spettacoli di ballo.\nIl quadro \u00e8 firmato \"Maurice Utrillo V.\", dove la \"V\" si riferisce al cognome della madre (Suzanne Valadon)."}
{"id": "1119131", "revid": "287204", "url": "https://it.wikipedia.org/wiki?curid=1119131", "title": "636 (disambigua)", "text": ""}
{"id": "1119132", "revid": "1371684", "url": "https://it.wikipedia.org/wiki?curid=1119132", "title": "Bouquet di fiori", "text": "Bouquet di fiori \u00e8 un dipinto a olio su tela (77x64 cm) realizzato tra il 1902 ed il 1904 dal pittore Paul C\u00e9zanne.\n\u00c8 conservato nel Museo Pu\u0161kin di Mosca.\nSi tratta di uno dei rarissimi casi in cui C\u00e9zanne scelse un soggetto floreale alla fine della sua carriera: non amava infatti, a differenza degli impressionisti, dipingere fiori come confess\u00f2 a Joachim Gasquet: \"Ai fiori ho rinunciato. Appassiscono subito\"."}
{"id": "1119134", "revid": "287204", "url": "https://it.wikipedia.org/wiki?curid=1119134", "title": "637 (disambigua)", "text": ""}
{"id": "1119135", "revid": "287204", "url": "https://it.wikipedia.org/wiki?curid=1119135", "title": "638 (disambigua)", "text": ""}
{"id": "1119136", "revid": "974994", "url": "https://it.wikipedia.org/wiki?curid=1119136", "title": "Casa comunale", "text": ""}
{"id": "1119137", "revid": "2178", "url": "https://it.wikipedia.org/wiki?curid=1119137", "title": "Federazione calcistica lettone", "text": ""}
{"id": "1119139", "revid": "439868", "url": "https://it.wikipedia.org/wiki?curid=1119139", "title": "Palazzo Prosperi-Sacrati", "text": "Palazzo Prosperi Sacrati \u00e8 un edificio storico di Ferrara situato accanto al Palazzo dei Diamanti, nella zona rinascimentale chiamata Addizione Erculea.\nStoria.\nL'edificio, iniziato nel 1493, \u00e8 il palazzo pi\u00f9 antico dell'Addizione Erculea e ha determinato con la sua posizione l'andamento degli assi portanti dell'Addizione. Venne fatto costruire per Francesco da Castello, medico personale (archiatra) di Ercole I d'Este, venendo completato nel 1513-1514.\nI proprietari che si succedettero furono nobili famiglie ferraresi: i Da Castello, i Giraldi, i Sacrati e infine i conti Prosperi, stirpe di antica origine lucchese, che lo cedette allo Stato. Il palazzo appartiene al Comune di Ferrara dal 1997, quando fu ceduto dal Ministero della difesa in seguito ad una permuta.\nIl Palazzo ha subito nel tempo sostanziali modifiche: sono state demolite le due ali laterali e il cortile, su cui apre il loggiato rossettiano, \u00e8 ridotto a una piccola striscia di terreno. Tra le modifiche ottocentesche anche l'aggiunta di un balconcino sul Quadrivio degli Angeli. L'interno in rovina abbisogna di un accurato restauro. L'esterno non ha mancato di stupire personaggi celebri come per esempio Giosu\u00e8 Carducci. Fu danneggiato durante i bombardamenti angloamericani del 1944, perdendo vari elementi decorativi.\nSugli antichi spazi di pertinenza del palazzo dove esistevano orti e un ampio giardino \u00e8 ora situato il Laboratorio Didattico di Archeologia del Liceo Ariosto.\nI progetti futuri lo vedono utilizzato come percorso museale integrativo dei Musei Civici di Arte Moderna e Contemporanea di Ferrara.\nDescrizione.\nCostruito nel tipico stile rinascimentale ferrarese, presenta una parasta d'angolo degna di nota. La sua caratteristica pi\u00f9 nota \u00e8 il portale monumentale in stile veneziano su Corso Ercole I d'Este; il portale \u00e8 sovrastato da un balcone di marmo bianco sorretto da putti seduti sulla trabeazione. Attorno al 1858, venne rifatta la candelabra angolare dallo scultore ferrarese Gaetano Davia che tre anni dopo restaur\u00f2 anche il suddetto portale.\nDurante i bombardamenti del 1944 andarono perduti altri genietti e scimmie collocati sulla balaustra. Sopra l'ingresso sono presenti due tondi, in uno dei quali \u00e8 visibile il busto di \"Ercole\" con la pelle del leone di Nemea addosso, chiaro riferimento a Ercole I d'Este.\nNella cultura di massa.\nL'esterno e alcuni interni del palazzo sono stati utilizzati nel film \"Al di l\u00e0 delle nuvole\" diretto nel 1995 da Michelangelo Antonioni con la collaborazione di Wim Wenders."}
{"id": "1119140", "revid": "287204", "url": "https://it.wikipedia.org/wiki?curid=1119140", "title": "639 (disambigua)", "text": ""}
{"id": "1119143", "revid": "287204", "url": "https://it.wikipedia.org/wiki?curid=1119143", "title": "640 (disambigua)", "text": ""}
{"id": "1119146", "revid": "287204", "url": "https://it.wikipedia.org/wiki?curid=1119146", "title": "641 (disambigua)", "text": ""}
{"id": "1119152", "revid": "44939", "url": "https://it.wikipedia.org/wiki?curid=1119152", "title": "Test di Guthrie", "text": ""}
{"id": "1119153", "revid": "287204", "url": "https://it.wikipedia.org/wiki?curid=1119153", "title": "642 (disambigua)", "text": ""}
{"id": "1119155", "revid": "287204", "url": "https://it.wikipedia.org/wiki?curid=1119155", "title": "643 (disambigua)", "text": ""}
{"id": "1119158", "revid": "287204", "url": "https://it.wikipedia.org/wiki?curid=1119158", "title": "644 (disambigua)", "text": ""}
{"id": "1119159", "revid": "287204", "url": "https://it.wikipedia.org/wiki?curid=1119159", "title": "645 (disambigua)", "text": ""}
{"id": "1119160", "revid": "287204", "url": "https://it.wikipedia.org/wiki?curid=1119160", "title": "646 (disambigua)", "text": ""}
{"id": "1119161", "revid": "287204", "url": "https://it.wikipedia.org/wiki?curid=1119161", "title": "647 (disambigua)", "text": ""}
{"id": "1119162", "revid": "75435", "url": "https://it.wikipedia.org/wiki?curid=1119162", "title": "Apocalisse persiana di Daniele", "text": ""}
{"id": "1119163", "revid": "287204", "url": "https://it.wikipedia.org/wiki?curid=1119163", "title": "648 (disambigua)", "text": ""}
{"id": "1119164", "revid": "287204", "url": "https://it.wikipedia.org/wiki?curid=1119164", "title": "Apocalisse di Daniele", "text": " \nL'Apocalisse di Daniele o Apocalisse persiana di Daniele \u00e8 un apocrifo dell'Antico Testamento, pseudoepigrafo di Daniele. Scritto su un prototesto aramaico perduto, ci \u00e8 pervenuto solo in persiano della prima met\u00e0 IX secolo d.C. Di origine giudaica. Ricalca stile e contenuti del Libro di Daniele. Appartiene al genere apocalittico.\n2 parti: \n1. avventure di Daniele nell'esilio a Babilonia (VI secolo a.C.). \n2. visioni apocalittiche che svelano il futuro con la sottomissione a un dominatore (allegoria di Maometto) ma col riscatto tramite il Messia figlio di Davide che instaura un regno fino al giudizio finale."}
{"id": "1119165", "revid": "287204", "url": "https://it.wikipedia.org/wiki?curid=1119165", "title": "Pimen (metropolita di Kiev)", "text": "Archimandrita, fece parte del seguito di Michele, religioso russo che Dmitrij Donskoj aveva destinato a succedere ad Alessio I. Inviato a Costantinopoli nel 1381 per sostenere la candidatura del favorito del Gran Duca, ne prese il posto quando questi mor\u00ec durante il viaggio. Tornato a Mosca con questa carica, nel 1384 venne deposto per ordine dello stesso Dimitri e sostituito con Dionisio I. Lo scontro tra le due fazioni che cercavano di arrogarsi il ruolo di Metropolita e che contavano da una parte Michele e Pimen mentre dall'altra Dionisio, era dovuta ad una diversa concezione del rapporto che doveva intercorrere tra la Chiesa ortodossa russa e Costantinopoli. Mentre i primi difatti propugnavano una sostanziale indipendenza dell'apparato ecclesiastico di Mosca, i secondi erano restii a tali riforme e preferivano rimanere sotto la guida politico-ecclesiastica del clero bizantino.\nDurante il periodo in cui il soglio rimase vacante (1385 - 1390), Pimen torn\u00f2 a Costantinopoli, nel 1388, al fine di essere nominato nuovamente Metropolita, senza tuttavia riuscire nel proprio intento."}
{"id": "1119166", "revid": "287204", "url": "https://it.wikipedia.org/wiki?curid=1119166", "title": "649 (disambigua)", "text": ""}
{"id": "1119168", "revid": "287204", "url": "https://it.wikipedia.org/wiki?curid=1119168", "title": "Tonino Cervi", "text": "Biografia.\nFiglio degli attori Gino Cervi e Nin\u00ec Gordini, nipote del critico teatrale Antonio Cervi, era il padre di Antonio Levesi Cervi, Valentina Cervi, Stefano Cervi e Antonia Cervi. Altern\u00f2 il lavoro di regista con quello di produttore cinematografico.\nTra le sue storiche produzioni, spicca il film a episodi \"Boccaccio '70\" diretto dai registi Federico Fellini, Vittorio De Sica, Mario Monicelli e Luchino Visconti.\nInoltre produsse il film \"Deserto rosso\" di Michelangelo Antonioni e altri capolavori di grandi maestri del cinema come Francesco Rosi, Bernardo Bertolucci, Mauro Bolognini, Florestano Vancini.\nCome regista diresse nei suoi film alcuni tra i pi\u00f9 celebri attori italiani come Alberto Sordi, Vittorio Gassman, Paolo Villaggio, Lucia Bos\u00e8, Turi Ferro, Christian De Sica, Giuliana De Sio, Giorgio Albertazzi, Ornella Muti, Gabriele Lavia, Laura Antonelli, Laura Betti, Bud Spencer.\n\u00c8 sepolto nel Cimitero Flaminio di Roma con il padre Gino e la madre Nin\u00ec. Il suo ultimo film, \"Il quaderno della spesa\", usc\u00ec postumo."}
{"id": "1119169", "revid": "287204", "url": "https://it.wikipedia.org/wiki?curid=1119169", "title": "650 (disambigua)", "text": ""}
{"id": "1119173", "revid": "124457807", "url": "https://it.wikipedia.org/wiki?curid=1119173", "title": "Julia Ormond", "text": "Biografia.\nSeconda di cinque figli di Josephine e John Ormond, i suoi genitori divorziarono quando era giovane. La Ormond frequent\u00f2 con successo la \"Guildford High School\" e la \"Cranleigh School\" prima di scoprire la sua vena artistica e entrare nel mondo della recitazione, studiando all'Accademia d'arte drammatica Webber Douglas. Dopo un riconoscimento nel 1989 come migliore debuttante, comincia la sua carriera in televisione con la serie tv \"Traffik\".\nNel 1993 recita nel suo primo film, \"Il bambino di M\u00e2con\", per la regia di Peter Greenaway. In seguito inizia una promettente carriera hollywoodiana, dove recita al fianco di Brad Pitt in \"Vento di passioni\", di Richard Gere e Sean Connery ne \"Il primo cavaliere\" e di Harrison Ford in \"Sabrina\", ruolo che fu di Audrey Hepburn nell'omonimo film del 1954. Nonostante il flop di \"Sabrina\", poco amato da pubblico e critica, ottiene il ruolo di Smilla Jasperson nel film \"Il senso di Smilla per la neve\", tratto dall'omonimo romanzo di Peter H\u00f8eg. \nNegli anni seguenti torna a lavorare in Gran Bretagna, prendendo parte a variate produzioni televisive e si dedica al cinema indipendente. Nel 2006 ottiene una parte in \"Inland Empire - L'impero della mente\" di David Lynch, mentre nel 2008 lavora per Steven Soderbergh in \"Che - Guerriglia\" e per David Fincher in \"Il curioso caso di Benjamin Button\". Tra il 2007 e il 2008 ha girato \"La Conjura de El Escorial\" insieme a Jason Isaacs. Dopo un periodo di piccoli ruoli e alcuni insuccessi, le luci della ribalta arrivano nel 2010 quando si aggiudica il Premio Emmy come \"miglior attrice non protagonista in una miniserie o un film TV\" con \"Temple Grandin - Una donna straordinaria\" ed \u00e8 protagonista di \"L'uomo sbagliato\".\nVita privata.\n\u00c8 stata sposata con Rory Edwards, attore conosciuto sul set teatrale di \"Cime tempestose\", dal 1989 al 1994. Dal 1999 \u00e8 sposata con Jon Rubin, attivista politico, dal quale ha avuto una figlia, Sophie, nata nel 2004.\nDoppiatrici italiane.\nNelle versioni in italiano delle opere in cui ha recitato, Julia Ormond \u00e8 stata doppiata da:\nDa doppiatrice \u00e8 sostituita da:"}
{"id": "1119179", "revid": "28026", "url": "https://it.wikipedia.org/wiki?curid=1119179", "title": "Gullich", "text": ""}
{"id": "1119180", "revid": "110157", "url": "https://it.wikipedia.org/wiki?curid=1119180", "title": "Come ti va in riva alla citt\u00e0", "text": "Come ti va in riva alla citt\u00e0 \u00e8 l'ottavo album studio della band di rock progressivo italiano Premiata Forneria Marconi.\nIl disco \u00e8 un concept che descrive la vita dei giovani della Milano suburbana."}
{"id": "1119181", "revid": "75435", "url": "https://it.wikipedia.org/wiki?curid=1119181", "title": "Vangelo dei Nazareni", "text": ""}
{"id": "1119182", "revid": "75435", "url": "https://it.wikipedia.org/wiki?curid=1119182", "title": "Vangelo dei Nazorei", "text": ""}
{"id": "1119184", "revid": "1543377", "url": "https://it.wikipedia.org/wiki?curid=1119184", "title": "MVP (wrestler)", "text": "In WWE ha detenuto due volte lo United States Championship e una volta il WWE Tag Team Championship (con Matt Hardy). Il suo primo regno da United States Champion \u00e8 durato 343 giorni.\nCarriera.\nCircuito indipendente (2002\u20132003).\nAlvin Burke entr\u00f2 nel mondo del wrestling nel 2002, dopo aver scontato nove anni e mezzo di reclusione (contro una pena prevista di diciotto) per rapina a mano armata e sequestro di persona. Inizi\u00f2 partecipando a diversi show nel circuito indipendente con il ring name Antonio Bank$.\nTotal Nonstop Action Wrestling (2003\u20132005).\nTra il 2003 e il 2005 prese parte come \"jobber\" ad alcuni show settimanali della prima Total Nonstop Action Wrestling (TNA).\nDeep South Wrestling (2005\u20132006).\nNel 2005, dopo un aver combattuto ai live event e qualche Dark match, Assad firm\u00f2 un contratto con la World Wrestling Entertainment (WWE) e venne assegnato al territorio di sviluppo Deep South Wrestling. Originariamente avrebbe dovuto combattere con il ring name di \"Antonio Banks\", ma poi assunse il personaggio di Montel Vontavious Porter (MVP); un arrogante, e superbo atleta ispiratosi al personaggio Rod Tidwell di (Cuba Gooding Jr.) nel film Jerry Maguire.\nWorld Wrestling Entertainment (2006\u20132010).\nFaida con Kane (2006\u20132007).\nNella puntata di \"SmackDown!\" del 4 agosto 2006, MVP fece la sua prima apparizione televisiva, durante il quale si descrisse come un ambito free agent. L'angle iniziale vide MVP apparire pi\u00f9 volte nel corso delle varie puntate di \"SmackDown!\", circondato da donne e da guardie del corpo, per parlare con il general manager di \"SmackDown!\" Theodore Long del contratto che il suo agente stava negoziando con la federazione. Il personaggio di MVP fu descritto come arrogante dai commentatori, giacch\u00e9 interruppe le conversazioni e le interviste per rispondere al cellulare e ammirare i gioielli che indossava mentre la gente parlava con lui. Il 26 settembre 2006, un video di una conferenza stampa annunci\u00f2 che MVP firm\u00f2 il \"pi\u00f9 grande contratto nella storia di \"SmackDown!\"\".\nMVP fece il suo debutto sul ring l'8 ottobre 2006 a No Mercy, come heel, con un'entrata simile a quella degli atleti della NFL, prima di sconfiggere il jobber Marty Garner. Nel corso del match i commentatori Michael Cole e JBL criticarono la scelta dell'avversario, il quale avrebbe dovuto essere qualcuno \"pi\u00f9 competente\", e risero del suo costume definendolo \"patetico\", mentre i fan presenti all'evento lo presero in giro cantando in coro \"Power Ranger\". La settimana seguente a \"SmackDown!\", MVP chiese di volere un avversario tosto per dimostrare di avere fegato, alla sfida rispose Kane nel suo debutto a \"SmackDown!\". I due iniziarono una faida, dove MVP sconfisse Kane in uno Street Fight e in uno Steel Cage match, prima di perdere in un Inferno match ad Armageddon, dal quale usc\u00ec ferito con ustioni di primo grado. A causa delle ustioni, MVP rimase fuori dalle scene per un breve periodo, durante il quale il commentatore JBL espresse la sua rabbia con i fan che avevano apprezzato un match dove l'unico modo di vittoria era di bruciare l'avversario.\nRegni titolati (2007\u20132009).\nNel febbraio del 2007 MVP inizia una faida con lo United States Champion Chris Benoit: il 18 febbraio, a No Way Out, MVP e gli MNM (Joey Mercury e Johnny Nitro) vengono sconfitti da Benoit e gli Hardy Boyz (Jeff e Matt Hardy). Successivamente, il 16 marzo, Benoit accetta la sfida di MVP per lo United States Championship e il canadese ha la meglio sull'avversario il 1\u00ba aprile a WrestleMania 23. Nel rematch, avvenuto il 29 aprile a Backlash, \u00e8 sempre Benoit a trionfare. Tuttavia, il 20 maggio a Judgment Day, MVP riesce a sconfiggere Benoit in un 2-out-of-3 Falls match per 2-0, diventando per la prima volta United States Champion, dopo un'ottima prestazione e riuscendo a bloccare in ogni modo Benoit sconfiggendolo in maniera pulita. MVP ha poi una breve rivalit\u00e0 col \"Nature Boy\" Ric Flair, sconfiggendolo il 24 giugno a e mantenendo lo United States Championship. Dopo aver chiuso la breve faida con Flair, MVP ne inizia subito un'altra con Matt Hardy, appena sbarcato al roster di \"SmackDown!\"; il primo match tra i due si svolge a The Great American Bash del 22 luglio dove MVP ha la meglio mantenendo il titolo. Il 23 luglio, a \"SmackDown!\", Hardy e Ric Flair sconfiggono MVP e Chris Masters; a fine match il campione degli Stati Uniti viene nuovamente sfidato da Hardy per il titolo ma gli risponde di non volerlo assolutamente mettere in palio. Dopo essersi affrontati in varie sfide al di fuori del ring, MVP e Hardy, nonostante fossero in palese disaccordo tra loro, conquistano inaspettatamente il WWE Tag Team Championship sconfiggendo Deuce e Domino nella puntata di \"SmackDown!\" del 28 agosto. Il 16 settembre, ad Unforgiven, MVP e Hardy vincono il rematch contro Deuce e Domino mantenendo i titoli. Il 28 ottobre, a Cyber Sunday, MVP viene sconfitto dal suo vecchio rivale Kane per count-out, ma riesce comunque a mantenere il titolo degli Stati Uniti. In seguito MVP e Hardy perdono le cinture di coppia a favore di John Morrison e The Miz nella puntata di \"SmackDown!\" del 13 novembre, nonostante gli fosse stata concessa una seconda opportunit\u00e0 di riconquistare i titoli in un secondo match la sera stessa. Inizia poi una breve rivalit\u00e0 con Rey Mysterio: il primo incontro tra i due avviene a \"SmackDown!\" dove MVP vince per squalifica a causa dell'intervento di Finlay. Il 16 dicembre, ad Armageddon, MVP viene sconfitto da Rey Mysterio per count-out ma riesce comunque a mantenere il titolo degli Stati Uniti. Alla Royal Rumble del 27 gennaio MVP viene sconfitto da Ric Flair in un Career Threatening match, dove se Flair avesse perso sarebbe stato costretto a ritirarsi. Il 30 marzo 2008, a WrestleMania XXIV, MVP partecipa al Money in the Bank Ladder match assieme a Carlito, CM Punk, Chris Jericho, John Morrison, Mr. Kennedy e Shelton Benjamin, ma non riesce a conquistare la valigetta, che viene vinta da Punk. Il 27 aprile a Backlash MVP perde lo United States Championship contro il suo vecchio rivale Matt Hardy dopo 343 giorni di regno. Il 24 ottobre perde, insieme a Shelton Benjamin, contro R-Truth e Kung Fu Naki. Il 7 novembre viene sconfitto da The Great Khali e una settimana dopo perde nuovamente contro Kung Fu Naki a causa dell'interferenza di Khali.\nVarie faide (2009\u20132010).\nIl 2009 si apre in maniera positiva con MVP che, dopo aver effettuato di fatto un turn face, vince per la seconda volta lo United States Championship il 17 marzo a favore di Shelton Benjamin. Nel corso della Draft Lottery, MVP passa a \"Raw\" con lo United States Championship, che difende con successo per l'ultima volta a \"SmackDown\" contro Dolph Ziggler. La sua prima difesa titolata a \"Raw\" l'ha visto prevalere su Matt Hardy, suo storico ex-rivale. Il 1\u00ba giugno perde il suo titolo a vantaggio di Kofi Kingston. Entra poi in feud con Jack Swagger e riesce a batterlo a SummerSlam. Forma poi un'alleanza con Mark Henry nota come The World's Strongest Tag Team e i due tentano di vincere lo Unified WWE Tag Team Championship dei Jeri-Show (Chris Jericho e Big Show) a Breaking Point ma vengono sconfitti.\nIl 4 gennaio diventa il primo sfidante per lo United States Championship di The Miz. Il match si svolge alla Royal Rumble, dove per\u00f2 MVP non riesce a conquistare il titolo. La stessa storia si ripete a Elimination Chamber mentre la sera successiva, a \"Raw\", MVP e Mark Henry vengono sconfitti da Big Show e The Miz per gli Unified WWE Tag Team Championship. MVP si qualifica al Money in the Bank di Wrestlemania XXVI sconfiggendo Zack Ryder ma comunque non riesce a vincere la valigetta. Nella puntata di \"Superstars\" dell'8 aprile, sconfigge Carlito, mentre la settimana successiva sempre viene sconfitto da Ted DiBiase Jr. a \"Superstars\". A Extreme Rules MVP e Mark Henry perdono un tag team Gauntlet match contro la Hart Dynasty; nel match erano coinvolti anche The Miz e Big Show e R-Truth e John Morrison.\nMVP torna nel roster di \"SmackDown\" il 27 aprile 2010 grazie al Draft supplementare. Nella puntata di \"SmackDown\" avvenuta il 30 aprile 2010 vince un incontro con Rey Mysterio contro CM Punk e Luke Gallows, finendo CM Punk con una nuova finisher, la \"305\". A Over the Limit sconfigge in un Dark match Chavo Guerrero. Il 1\u00ba giugno \u00e8 stato annunciato come Pro del lottatore NXT Percy Watson.\nNella puntata dello show azzurro del 5 luglio sconfigge nuovamente Chavo Guerrero. A Fatal 4-Way perde un Dark match contro Zack Ryder. Inoltre in una puntata di \"SmackDown\" perde l'opportunit\u00e0 di qualificarsi per Money in the Bank venendo sconfitto da Dolph Ziggler grazie all'intervento di Vickie Guerrero.\nDopodich\u00e9 MVP intraprende un Feud con Jack Swagger. Nel loro primo incontro MVP si fa squalificare (dando uno schiaffo a Swagger) in un match della stessa tipologia di quello nel quale Jack Swagger aveva conquistato per la prima volta il titolo di All American American: il match consisteva nel mandare cinque volte l'avversario al tappeto: se Swagger avesse vinto la settimana successiva avrebbe potuto dirigere lo Show di MVP, il \"Vip Lounge\". La settimana dopo interviene nel Vip Lounge diretto da Swagger con suo padre, dicendo che quello \u00e8 il suo show e ci pu\u00f2 fare quello che vuole, e dopo una breve scazzottata scaraventa Swagger fuori ring, eseguendo poi la \"Ballin Elbow\" sul padre di Swagger. Nella settimana seguente la Ballin Superstar viene sconfitto dall'Ankle Lock di Swagger.\nNella puntata di \"SmackDown\" del 24 settembre sconfigge Dolph Ziggler per coun-out. La settimana dopo affronta Ziggler in un incontro per l'Intercontinental Championship, ma questo match viene reso nullo dall'intervento del Nexus. Nella puntata di \"SmackDown\" dell'8 ottobre perde un incontro a favore di Ziggler grazie all'intervento di\nKaitlyn. Nella puntata dopo viene sconfitto da Jack Swagger in un Match di qualificazione per il \"Team SmackDown\" per Bragging Rights. A Bragging Rights, tuttavia, vince un Dark match contro Chavo Guerrero. Nella puntata di \"SmackDown\" del 5 novembre diventa il contendente n\u00ba1 per l'Intercontinental Championship di Dolph Ziggler sconfiggendo Cody Rhodes e Drew McIntyre. Nella puntata dopo viene sconfitto da Ziggler. A Raw \"Old School\" nel match tra Alberto Del Rio e Sgt. Slaughter (vinto da Del Rio) interviene in soccorso del perdente perch\u00e9 Del Rio a fine Match continuava a massacrare l'Hall of Famer. Nella stessa serata viene ingaggiato nel Match di Survivor Series 2010 nel Team di Rey Mysterio contro il Team di Alberto Del Rio. A Survivor Series il Team Mysterio (Rey Mysterio, Big Show, Kofi Kingston, MVP e Chris Masters) sconfigge il Team Del Rio (Alberto Del Rio, Cody Rhodes, Drew McIntyre, Jack Swagger e Tyler Reks).\nLascia la WWE il 2 dicembre 2010.\nNew Japan Pro-Wrestling (2011\u20132013).\nNel mese di febbraio 2011 Burke firma un contratto di un anno con la federazione giapponese New Japan Pro-Wrestling. Esordisce nella puntata del 20/02 in coppia con Nosawa affrontando Togi Makabe e Tomoaki Honma. Il 15 maggio 2011 Burke diventa il primo IWGP Intercontinental Champion della federazione. Perde il titolo contro Masato Tanaka. Dopo vari assalti a vari titoli MVP partecipa al PPV Wrestle Kingdom VI in Tokyo Dome sconfiggendo in coppia con Shelton Benjamin il team formato da Tanaka e Takahashi. La coppia si riunisce a Dominion 6.16, sconfiggendo Karl Anderson and Tama Tonga. A ottobre debutta a Wrestling Retribution Project.\nCircuito indipendente (2013\u20132014).\nIn questo periodo l'atleta, si prende una pausa e lotta in varie federazioni del circuito indipendente.\nRitorno in TNA (2014\u20132015).\nNella puntata della TNA del 30 gennaio 2014, Dixie Carter, affida la federazione, ad un nuovo investitore. Questi si rivela poi essere MVP, che debutta cos\u00ec, nella federazione di Orlando, Florida. A Lockdown il suo team batte il team Carter grazie al Turn Face di Bully Ray che permette ad MVP di schienare Bobby Roode con il Drive-By Kick. L'8 maggio effettua il Turn Heel attaccando Eric Young e formando una stable con Kenny King e Bobby Lashley. Il 15 maggio sospende a tempo indeterminato Bobby Roode. Il 12 giugno perde contro Eric Young per squalifica facendogli scegliere la stipulazione per il loro match a Slammyversary che per via di un infortunio non potr\u00e0 disputare. Il 19 aiuta Bobby Lashley a vincere il TNA World Heavyweight Championship contro Eric Young, a fine match Bobby Roode fa il suo ritorno allontanando tutta la stable. Il 31 luglio perde un Falls Count Anywhere match contro Bobby Roode. Il 7 gennaio 2015 MVP, Kenny King, Low Ki, Samoa Joe ed Eric Young aiutano Bobby Lashley nella difesa del titolo, nel match contro di Bobby Roode. Nella puntata del 16 gennaio 2015 puntata di Impact Wrestling, MVP ha presentato il gruppo del BDC (Beat Down Clan), Pi\u00f9 tardi quella notte, Bobby Lashley viene attaccato dal BDC.\nNella puntata del 6 febbraio 2015 partecipa al Gautlet Match dove elimina per ultimo Kurt Angle grazie a questa vittoria si guadagna la Title shot per sfidare Lashley. Ma la settimana successiva perde contro Bobby Lashley grazie anche all'intervento nel match di Drew Galloway.\nIl 17 luglio 2015 lascia la TNA alla scadenza del contratto.\nLucha Underground (2016).\nIl 31 marzo 2016 firma per Lucha Underground, ma il 6 aprile il contratto viene annullato a causa di una violazione dello stesso da parte di MVP. Aveva infatti intervistato alcuni colleghi nel suo podcast e spoilerato alcune delle storyline.\nApparizione speciale a Raw 25 Years della WWE (2018).\nIl 22 gennaio 2018, durante la puntata speciale \"Raw 25 Years\" in occasione del venticinquesimo anniversario dello show, MVP fece una apparizione speciale partecipando ad una comica partita a poker insieme agli APA (Bradshaw e Faarooq), Heath Slater, Rhyno e altri wrestler.\nRing of Honor (2019).\nIl 25 gennaio 2019 MVP \u00e8 tornato in Ring of Honor all'evento Road To G1 Supercard dopo la sua ultima apparizione come Antonio Banks nel 2005. Si \u00e8 alleato a sorpresa con Kenny King, riformando il Beat Down Clan, partecipando ad un mini torneo per ottenere un'opportunit\u00e0 titolata al ROH World Tag Team Championship, ma il duo \u00e8 stato sconfitto nelle semifinali da Brody King e PCO.\nRitorno a Impact Wrestling (2019).\nIl 13 settembre 2019 MVP \u00e8 tornato in TNA, ora nota come Impact Wrestling, durante l'evento Operation Override Twitch Special sfidando Chavo Guerrero Jr. per il WCR World Class Championship ma il match \u00e8 terminato in squalifica.\nRitorno in WWE (2020\u2013presente).\nThe Hurt Business (2020\u2013presente).\nIl 26 gennaio 2020, alla Royal Rumble, MVP fece il suo ritorno partecipando al match omonimo entrando col numero 12 ma venne eliminato dopo pochissimi secondi dal WWE Champion Brock Lesnar. La sera successiva, a \"Raw\", MVP venne sconfitto da Rey Mysterio. Nella puntata di \"Raw\" del 10 febbraio MVP apparve riportando in onda il suo \"V.I.P. Lounge\" dove ospit\u00f2 Drew McIntyre, il quale, dopo una discussione, lo colp\u00ec con un \"Claymore Kick\". Nella puntata di \"Raw\" del 17 febbraio MVP venne sconfitto in poco tempo da Drew McIntyre. Nella puntata di \"Raw\" del 20 aprile MVP venne sconfitto da Apollo Crews in un match di qualificazione al Money in the Bank Ladder match. Nella puntata di \"Raw\" dell'11 maggio MVP, Brendan Vink e Shane Thorne vennero sconfitti da Cedric Alexander, R-Truth e Ricochet; al termine dell'incontro, tuttavia, MVP si alle\u00f2 con Bobby Lashley (facendogli da manager) attaccando R-Truth. In seguito, MVP convinse Lashley a separarsi dalla presenza ingombrante della moglie Lana chiedendole il divorzio (kayfabe). Nella puntata di \"Raw\" del 15 giugno MVP e Lashley affrontarono Drew McIntyre e il 24/7 Champion R-Truth in un match valevole per il WWE Championship di McIntyre ma vennero sconfitti. Nella puntata di \"Raw\" del 3 agosto MVP affront\u00f2 Apollo Crews per lo United States Championship ma venne sconfitto. Il 23 agosto, nel Kick-off di SummerSlam, MVP affront\u00f2 nuovamente Apollo Crews per lo United States Championship ma venne sconfitto. Nella puntata di \"Raw\" del 7 settembre MVP, Lashley e Shelton Benjamin sconfissero Apollo Crews, Cedric Alexander e Ricochet grazie al \"turn heel\" di Alexander, il quale ha attaccato Ricochet e Crews; poco dopo, quella stessa sera, l'Hurt Business e Cedric Alexander sconfissero Crews, Ricochet e i Viking Raiders (Erik e Ivar). Nella puntata di \"Raw\" del 29 marzo Alexander e Benjamin si ribellarono a MVP e Lashley, dopo che quest'ultimo li aveva accusati di non aver saputo sconfiggere Drew McIntyre la settimana precedente, e venero entrambi attaccati dallo stesso Lashley, segnando la fine della stable.\nProblemi di salute.\nIl 10 agosto 2007 il sito ufficiale della WWE ha emesso un comunicato nel quale dichiara che Alvin Burke Jr. risulta affetto da una malformazione cardiaca nota come Sindrome di Wolf-Parkinson-White consistente nel battito del cuore accelerato; la scoperta \u00e8 avvenuta durante i controlli di routine previsti per gli atleti nell'ambito del Wellness Program e risale a qualche mese prima. Il lottatore \u00e8 ora costantemente monitorato e non \u00e8 ancora chiaro quanto questa malattia incider\u00e0 sul suo impegno agonistico."}
{"id": "1119198", "revid": "119910695", "url": "https://it.wikipedia.org/wiki?curid=1119198", "title": "Basell", "text": "Basell Polyolefins era un'azienda nata dalla \"joint venture\" tra BASF e Shell che si occupava della produzione di polipropilene di polietilene e di catalizzatori per polipropilene. Dal 2005 faceva parte del gruppo finanziario americano Access Industries.\nIn Italia, grazie a Basell Poliolefine Italia era presente:\nHa sostituito in parte la Montedison, acquisendone alcune delle attivit\u00e0. In passato si \u00e8 chiamata anche Himont (fusione tra Montedison e Hercules) o Montell (fusione tra Montedison e Shell).\nIl 20 dicembre 2007 ha cambiato denominazione in LyondellBasell Industries, a seguito della fusione con l'azienda americana Lyondell."}
{"id": "1119199", "revid": "1632387", "url": "https://it.wikipedia.org/wiki?curid=1119199", "title": "Aces High", "text": "Aces High \u00e8 un singolo del gruppo musicale britannico Iron Maiden, il secondo estratto dal quinto album in studio \"Powerslave\" e pubblicato il 22 ottobre 1984.\nDescrizione.\nBrano d'apertura dell'album, \"Aces High\" \u00e8 considerato uno dei brani pi\u00f9 rappresentativi del gruppo nonch\u00e9 una delle migliori interpretazioni di Bruce Dickinson (particolarmente noto \u00e8 l'acuto finale). La canzone racconta del bombardamento nazista su Londra durante la Seconda guerra mondiale dal punto di vista di un pilota inglese impegnato contro l'aviazione tedesca. Nell'album live pubblicato dopo \"Powerslave\", \"Live After Death\", la canzone \u00e8 preceduta dalla registrazione di un celebre discorso di Winston Churchill.\nDopo il ritorno di Dickinson alla testa degli Iron Maiden nel 1999, i fan hanno avuto la possibilit\u00e0 di scegliere sul forum le canzoni che gli artisti dovevano suonare e \"Aces High\" \u00e8 stata una delle pi\u00f9 votate. Coerentemente con un cambiamento di stile nel cantato di Dickinson, la nuova versione del brano non si conclude con il celebre acuto, ma con una melodia a scendere. Nel 2008 il gruppo ha riproposto di suonare in sede live il brano dove Dickinson, a differenza dell'esecuzione del 1999, ripropone il suo noto acuto a fine brano. Altra variazione nell'esecuzione viene fatta nei tour del 2012 e del 2018 dove Dickinson canta il ritornello finale come proposto nel 1999, mentre il noto acuto viene eseguito sulle note finali della canzone.\nCaratteristiche strumentali.\n\"Aces High\" \u00e8 diventata famosa tra i fan dei Maiden grazie al suo potente accordo di apertura e ai suoi riff di chitarra molto veloci e alla inconfondibile cavalcata di basso di Steve Harris che accompagna le due chitarre per tutta la composizione. Il Bridge prima del ritornello \u00e8 cantato da Bruce Dickinson con l'utilizzo dell'effetto Eco per la voce a cui segue poi il ritornello ripreso direttamente da un Inno degli Hells Angels che dice: 'Live to Ride, Ride to Live'; modificato dagli Iron Maiden in: 'Run, Live to Fly, Fly to Live, Do or Die'.\nDopo il Primo ritornello c'\u00e8 un passaggio di basso e chitarra che introduce all'Assolo, uno dei pi\u00f9 veloci e adrenalinici che i due chitarristi ripropongono qui proprio per rappresentare l'adrenalina della battaglia sopra i cieli di Londra tra la britannica RAF e la tedesca Luftwaffe. Nel complesso il brano riesce quindi con la perfetta armonia tra parti strumentali e parti vocali a riproporre le emozioni della battaglia aerea.\nIl disco.\nIl lato B del singolo contiene \"King of Twilight\" (una cover dei Nektar) e una versione dal vivo di \"The Number of the Beast\" registrata durante il World Piece Tour del 1983.\nCover.\nLa band finlandese Children of Bodom ha inciso una propria versione di Aces High nell'album \"Skeletons in the Closet\" uscito il 22 settembre 2009. Inoltre la band svedese Arch Enemy ha inciso una propria versione di questo pezzo nell'album \"Dark Earth\", del 1996."}
{"id": "1119206", "revid": "1226", "url": "https://it.wikipedia.org/wiki?curid=1119206", "title": "Catena di S.Antonio", "text": ""}
{"id": "1119208", "revid": "767487", "url": "https://it.wikipedia.org/wiki?curid=1119208", "title": "Piratbyr\u00e5n", "text": "Il Piratbyr\u00e5n (\"Il Bureau della pirateria\") \u00e8 stata un'organizzazione svedese fondata per sostenere le lotte individuali contro le idee attuali al riguardo delle propriet\u00e0 intellettuali condividendo informazioni e cultura liberamente.\nPiratbyr\u00e5n in s\u00e9, non \u00e8 coinvolto in attivit\u00e0 illegali, ma piuttosto il desiderio di dare un altro punto di vista sulla diffusione dell'informazioni rispetto a quello che fanno le lobby di oggi.\nL'organizzazione fornisce guide, novit\u00e0, e un forum focalizzato sulla condivisione dei file, le propriet\u00e0 intellettuali, pirateria e cultura digitale, e prepara eventi come letture, apparizioni nei media e annualmente dimostrazioni.\nNel 2005 Piratbyr\u00e5n ha distribuito un'antologia intitolata \"Copy me\" (in italiano \"Copiami\") contenente testi selezionati precedentemente disponibili dal loro sito.\nMembri del Piratbyr\u00e5n sono gli originali creatori di The Pirate Bay, un famoso tracker BitTorrent, ma non sono pi\u00f9 affiliati con quel sito.\nNel giugno 2010 l'organizzazione si scioglie a seguito della morte del cofondatore e membro Ibrahim Botani. Diversi ex membri di Piratbyr\u00e5n sono ora coinvolti in Telecomix. La prima pagina del sito internet \u00e8 stata sostituita da tre parole: St\u00e4ngt f\u00f6r eftertanke (in lingua svedese:\"Chiuso per riflessione\")."}
{"id": "1119213", "revid": "1442080", "url": "https://it.wikipedia.org/wiki?curid=1119213", "title": "Chiesa di San Michele Arcangelo", "text": ""}
{"id": "1119214", "revid": "773636", "url": "https://it.wikipedia.org/wiki?curid=1119214", "title": "Chiesa dei Santi Vito e Modesto (Pratovecchio)", "text": "La chiesa dei Santi Vito e Modesto \u00e8 un edificio sacro che si trova in localit\u00e0 Lonnano, a Pratovecchio.\nRisalente al XII secolo, l'edificio, a monoaula absidata, coperto a capriate lignee, ha sul fianco sinistro una torre campanaria. La facciata del tipo a capanna presenta due tipi di paramenti murari: nella parte inferiore pi\u00f9 antico a grandi conci di pietra squadrata, mentre quello superiore \u00e8 a bozze di pietra pi\u00f9 piccole. Il portale, riquadrato in epoca settecentesca, mantiene dell'originaria apertura l'arco e la lunetta sopra l'architrave.\nLa chiesa ha subito rifacimenti sette-ottocenteschi. All'interno sono conservate due tele seicentesche raffiguranti i \"Santi Vito e Modesto inginocchiati\" del fiorentino Benedetto Veli; le due figure, ritagliate, facevano parte di un dipinto che fino ad un secolo fa era collocato sull'altare destro."}
{"id": "1119220", "revid": "287204", "url": "https://it.wikipedia.org/wiki?curid=1119220", "title": "Chiesa di Santa Maria a Poppiena", "text": "La chiesa di Santa Maria a Poppiena \u00e8 un edificio sacro che si trova in localit\u00e0 Poppiena, a Pratovecchio.\nStoria e descrizione.\nL'abbazia, documentata dal 1099, fu soppressa nel XV secolo e trasformata in parrocchia. Restaurata nel 1935 da Giuseppe Castellucci, presenta nella parte inferiore della facciata il paramento murario romanico a filaretto di pietra arenaria; al centro \u00e8 il rosone del XIII secolo.\nL'interno a navata unica con abside semicircolare ha il soffitto a capriate lignee. L'abside \u00e8 introdotta da un ampio arco ed \u00e8 illuminata da tre monofore chiuse da lastre di alabastro.\nLa torre campanaria, dagli archi leggermente acuti, \u00e8 di respiro gi\u00e0 gotico. Si conservano la tavola del 1430 circa con l\"Annunciazione\" di Giovanni dal Ponte, e un frammento di affresco trecentesco con la \"Madonna in trono con il Bambino tra i Santi Benedetto e Romualdo\"."}
{"id": "1119222", "revid": "1428919", "url": "https://it.wikipedia.org/wiki?curid=1119222", "title": "Oinochoe", "text": "L'oinochoe (in greco antico \"\u03bf\u1f30\u03bd\u03bf\u03c7\u03cc\u03b7\", da \"\u03bf\u1f36\u03bd\u03bf\u03c2\" \"vino\" e \"\u03c7\u03ad\u03c9\" \"versare\") \u00e8 un vaso simile alla brocca, utilizzato per versare il vino o l'acqua. Utilizzata gi\u00e0 in et\u00e0 prellenica, se ne conoscono esemplari sia in metallo sia in terracotta e nella grande variet\u00e0 di forme che questo vaso ha assunto, attraversando il geometrico e l'orientalizzante, per giungere alle figure nere attiche e al termine delle figure rosse.\nL'oinochoe \u00e8 caratterizzata da corpo ovale, pi\u00f9 o meno allungato, con ansa unica, ed ha un'altezza variabile dai 20 ai 40\u00a0cm.\nPer gli esemplari di manifattura ateniese John Beazley ne ha descritti dieci tipi che vengono indicati con i rispettivi numeri:"}
{"id": "1119224", "revid": "16758", "url": "https://it.wikipedia.org/wiki?curid=1119224", "title": "San Gregorio Magno alla Magliana Nuova(titolo cardinalizio)", "text": ""}
{"id": "1119226", "revid": "2169723", "url": "https://it.wikipedia.org/wiki?curid=1119226", "title": "Rasmus Fleischer", "text": "Nel 2003, fu uno dei fondatori dell'organizzazione Piratbyr\u00e5n, a favore della pirateria, fond\u00f2 anche il tracker di BitTorrent The Pirate Bay.\nSecondo la rivista svedese di computer Ny Teknik, viene classificato come la settima persona pi\u00f9 influente nell'industria IT svedese."}
{"id": "1119228", "revid": "2188548", "url": "https://it.wikipedia.org/wiki?curid=1119228", "title": "Monastero di Santa Maria della Neve", "text": "Il monastero di Santa Maria della Neve \u00e8 un edificio sacro che si trova in piazza Landino 25 a Pratovecchio. \u00c8 rimasto tale fino 2017 quando la Comunit\u00e0 si \u00e8 trasferita in Localit\u00e0 San Donato 20/a e ha preso il nome di Monastero Santa Maria della Neve e San Domenico. \nFondato nel 1567, sorse accanto alla Cappella Vecchia che era di uso pubblico. Terminata la costruzione nel 1611 della nuova propositura del Santissimo Nome di Ges\u00f9, la cappella divenne propriet\u00e0 del monastero e nel XVIII secolo fu completamente restaurata.\nL'edificio sacro \u00e8 a navata unica, con copertura a volta. Sopra la porta d'ingresso \u00e8 il coro delle domenicane sorretto da tre archi ribassati e due colonne di pietra. Un recente restauro ha riportato alla luce pitture murali settecentesche che ornavano completamente la navata. Nella volta \u00e8 dipinto il \"Patrocinio della Madonna sull'Ordine Domenicano\". Gli affreschi di stile classicheggiante sono stati eseguiti alla met\u00e0 del Settecento dall'abate camaldolese Giuseppe Baccani."}
{"id": "1119232", "revid": "110157", "url": "https://it.wikipedia.org/wiki?curid=1119232", "title": "Anello Arago", "text": "L'anello Arago, che ebbe come designazione provvisoria 1989 N4R, \u00e8 situato attorno a Nettuno.\nNome.\nPorta il nome dell'astronomo Fran\u00e7ois Arago.\nCaratteristiche.\nL'anello Arago orbita ad una distanza dal centro di \"Nettuno\" di 57 200\u00a0km; \u00e8 largo meno di 100\u00a0km.\nScoperta.\nFu scoperto grazie all'analisi delle foto prese dal \"Voyager 2\" durante il sorvolo del sistema nettuniano nel 1989."}
{"id": "1119237", "revid": "1318658", "url": "https://it.wikipedia.org/wiki?curid=1119237", "title": "Horeca", "text": "Horeca \u00e8 un termine commerciale che si riferisce al settore dell'industria alberghiera. \u00c8 l'acronimo di \"hotellerie-restaurant-caf\u00e9\" (albergo, ristorante e bar), ma la terza parola viene a volte identificata con \"catering\", o altre similari.\n\u00c8 largamente riconosciuta l'associazione di categoria degli albergatori e dei ristoratori, dei Paesi Bassi, \"Koninklijk Horeca Nederland\".\nSi utilizza il termine Horeca per indicare la distribuzione di un prodotto presso hotel, ristoranti, trattorie, pizzerie, bar e simili, catering. In pratica, il canale Horeca \u00e8 rappresentato da chi, per professione, somministra alimenti e bevande, mentre quello della grande distribuzione organizzata (GDO) o dei negozi \u00e8 relativo a chi commercia alimenti e bevande. La stragrande maggioranza dei soggetti del mondo Horeca sono piccole o micro imprese.\nLe aziende internazionali di surgelati o delle bevande, o anche del tabacco (per esempio British American Tobacco), usano il termine Horeca per definire il canale commerciale della bevanda e della ristorazione, o il canale commerciale alberghiero.\nNel mercato del lavoro, Horeca pu\u00f2 anche riferirsi a impieghi nel settore dell'intrattenimento, oltre che nell'ospitalit\u00e0 e nella ristorazione."}
{"id": "1119242", "revid": "356765", "url": "https://it.wikipedia.org/wiki?curid=1119242", "title": "Associazione patriottica cattolica cinese", "text": "L'Associazione patriottica cattolica cinese (\u4e2d\u56fd\u5929\u4e3b\u6559\u7231\u56fd\u4f1a, \"Zh\u014dnggu\u00f3 Ti\u0101nzh\u01d4ji\u00e0o \u00c0igu\u00f3 Hu\u00ec\u00e8\"), \u00e8 un'associazione di persone creata con l'appoggio dell'Ufficio affari religiosi della Repubblica Popolare Cinese nel 1957, con lo scopo di controllare le attivit\u00e0 dei cattolici in Cina.\nViene spesso indicata come \"chiesa ufficiale\" in contrapposizione alla \"chiesa sotterranea\" costituita dal clero e dai fedeli rimasti segretamente fedeli al papa nonostante i divieti; in realt\u00e0 il termine \"ufficiale\" non \u00e8 corretto in quanto l'associazione non riceve alcun sussidio economico dal governo n\u00e9 i suoi membri, cos\u00ec come quelli delle analoghe associazioni di altre religioni, vengono stipendiati.\nSecondo dati ufficiali l'Associazione, detta anche \"Chiesa Patriottica\", conterebbe su oltre 4600 chiese.\nRapporti con la Chiesa cattolica.\nL'associazione non ha rapporti ufficiali con la Chiesa cattolica. La Cina e il Vaticano non hanno relazioni diplomatiche dal 1951, da quando la Santa Sede ha riconosciuto Taiwan.\nL'associazione elegge propri vescovi; papa Pio XII con l'enciclica \"Ad Apostolorum Principis\" ha condannato tale pratica dichiarando che i vescovi che ricevono o impongono l'ordinazione per volere dell'associazione incorrono nella scomunica.\nSecondo fonti cattoliche molti dei vescovi scelti dall'associazione richiedono per\u00f2 segretamente, spesso ottenendolo, anche il riconoscimento del papa.\nA tutti i fedeli cattolici in Cina il Papa Benedetto XVI si era rivolto con una lettera aperta in cui aveva chiamato il regime comunista al rispetto della libert\u00e0 religiosa e definito la chiesa cattolica controllata dallo Stato incompatibile con la dottrina cattolica."}
{"id": "1119245", "revid": "92723", "url": "https://it.wikipedia.org/wiki?curid=1119245", "title": "Messa tridentina", "text": "Nella liturgia cattolica, la messa tridentina \u00e8 quella forma della celebrazione eucaristica del rito romano che segue il Messale Romano promulgato da papa Pio V nel 1570 a richiesta del Concilio di Trento, che trasmette la liturgia allora in uso a Roma. L'origine del rito romano \u00e8 oscura: i pi\u00f9 antichi manoscritti esistenti suggeriscono che intorno al 270 (parallelamente alla stessa occorrenza nell'Africa settentrionale) la liturgia del rito romano fu gradualmente tradotta dal greco al latino. L'antica forma liturgica fu mantenuta, con modifiche minori, anche nelle edizioni successive del Messale Romano fino a quella promulgata da papa Giovanni XXIII nel 1962, precedente alla revisione ordinata dal Concilio Vaticano II.\nConsiderato \"forma extraordinaria\" del rito romano dal motu proprio \"Summorum Pontificum\" di papa Benedetto XVI del 2007, l\"usus antiquior\" del rito romano ha avuto una nuova diffusione fino al 2021, quando il motu proprio \"Traditionis custodes\" di papa Francesco ha reso l'uso del Messale del 1962 soggetto alla supervisione del vescovo diocesano e ha sancito che il Messale riformato dopo il Concilio Vaticano II \u00e8 \u00abl'unica espressione della lex orandi del Rito romano\u00bb. \nLa Santa Sede permette ad alcuni istituti di adoperare all'interno delle proprie chiese e dei propri oratori il Messale, il Rituale, il Pontificale e il Breviario vigenti nel 1962, facolt\u00e0 che possono usare in altre chiese solo con il consenso dell'Ordinario locale, eccetto nella celebrazione privata della messa.\nNomenclatura.\nPapa Benedetto XVI dichiar\u00f2 che le due forme del rito romano che si richiamano rispettivamente al Concilio Tridentino e al Concilio Vaticano II non sono riti distinti, ma due usi dell'unico rito, deprecando cos\u00ec le espressioni \"rito antico\" o \"rito tradizionale\" in relazione alla forma tridentina. La Pontificia commissione \"Ecclesia Dei\" nel parlare dell'edizione 1962 ha usato qualche volta l'espressione \"usus antiquior\" (l'uso pi\u00f9 antico), Anche la Congregazione per la dottrina della fede ha usato lo stesso termine. Alcuni, inglobando anche forme ancora pi\u00f9 antiche (\"antiquiores\"), la chiamano la \"messa romana classica\" o \"messa di san Pio V\" o anche, ma inappropriatamente, \"messa in latino\": anche la liturgia rivista del 1969 pu\u00f2 essere celebrata in tale lingua (le \"editiones typicae\", cio\u00e8 quelle di riferimento, del Messale Romano rimangono in latino). Pi\u00f9 raramente se ne parla come \"\"Vetus Ordo Miss\u00e6\" in contrapposizione al termine \"Novus Ordo Miss\u00e6\"\" con cui alcuni a volte indicano il rito romano riformato dopo il Concilio Vaticano II; propriamente parlando, per\u00f2, l\"'Ordo Missae\" non \u00e8 la messa nella sua totalit\u00e0, ma solo quella parte invariabile o quasi, che si chiama anche \"Ordinario della messa\").\nAlcuni usano l'espressione \"messa gregoriana\" per indicare che la forma tridentina risale nelle linee essenziali alla liturgia di papa Gregorio I (e oltre). Questa espressione per\u00f2 si presta a essere confusa con le \"messe gregoriane\" o \"ciclo gregoriano\", la pia pratica della celebrazione ininterrotta di trenta messe per trenta giorni consecutivi in suffragio dell'anima dello stesso defunto.\nNella lettera di accompagnamento del suo motu proprio, Papa Benedetto XVI dichiar\u00f2 che, con la promulgazione nel 1969 del nuovo Messale romano, l'ultima edizione tridentina, quella del 1962, \"non fu mai giuridicamente abrogato e, di conseguenza, in linea di principio, rest\u00f2 sempre permesso\" Il suo uso era circoscritto per lo pi\u00f9 ad alcuni sacerdoti anziani e, pi\u00f9 tardi, ai membri di certe fraternit\u00e0 quali la Fraternit\u00e0 sacerdotale San Pietro. In Inghilterra e Galles, il suo uso, ma con modifiche introdotte nel 1965 e nel 1967, era concesso a gruppi che ne facessero richiesta per occasioni speciali, e nel 1984 papa Giovanni Paolo II, con l'indulto \"Quattuor abhinc annos\", autorizz\u00f2 i vescovi diocesani a permettere una pi\u00f9 diffusa celebrazione.\nQuesti provvedimenti furono superati da papa Benedetto XVI con il menzionato \"motu proprio\", con il quale estese a qualsiasi sacerdote della Chiesa latina il diritto di celebrare, sia privatamente sia pubblicamente, la messa secondo il Messale romano del 1962. Questo \"motu proprio Summorum Pontificum\" (e le relative istruzioni concernenti la sua applicazione emanate dalla Pontificia commissione \"Ecclesia Dei\" fino alla sua soppressione avvenuta il 17 gennaio 2019) la normativa della Chiesa cattolica sull'uso della \u00abforma straordinaria\u00bb del rito romano dal 14 settembre 2007 fino al 16 luglio 2021, quando papa Francesco, con il motu proprio \"Traditionis custodes\", ha rivisto completamente la normativa con effetto immediato, affermando: \"I libri liturgici promulgati dai santi Pontefici Paolo VI e Giovanni Paolo II, in conformit\u00e0 ai decreti del Concilio Vaticano II, sono l\u2019unica espressione della \"lex orandi\" del Rito Romano\" e riservando esclusivamente al vescovo diocesano, come prima del 2007, la facolt\u00e0 di permettere nella sua diocesi l'uso del messale del 1962.\nStoria.\nPrimo Messale tridentino.\nIl Concilio di Trento, nell'ultimo giorno della sua attivit\u00e0, 4 dicembre 1563, decret\u00f2 che le conclusioni dei vescovi incaricati della censura dei libri, del catechismo, del messale e del breviario fossero presentate al papa, \"perch\u00e9 secondo il suo giudizio e la sua autorit\u00e0 quello che essi avevano fatto fosse portato a termine e pubblicato\". Papa Pio IV pubblic\u00f2 il 24 marzo 1564 la revisione dellIndice dei libri proibiti. Il suo successore papa Pio V pubblic\u00f2 nel 1566 il Catechismo del Concilio di Trento, promulg\u00f2 il 9 luglio 1568 il Breviario romano e finalmente, con la bolla \"Quo primum tempore\" del 14 luglio 1570, riferendosi a quello che aveva gi\u00e0 fatto per il Catechismo e il Breviario, pubblic\u00f2 il \"Missale Romanum ex decreto Sacrosancti Concilii Tridentini restitutum Pii V Pont. Max. iussu editum\".\nNel primo capoverso di questa bolla, il papa dichiar\u00f2 che \"sommamente conviene che uno solo sia il rito per celebrare la Messa\". Conseguentemente ordin\u00f2 che in tutte le chiese locali, fatte salve le liturgie che avessero pi\u00f9 di duecento anni, la messa \"non potr\u00e0 essere cantata o recitata in altro modo da quello prescritto dall'ordinamento del Messale da [lui] pubblicato\". Questo decreto papale fu generalmente accettato senza difficolt\u00e0: erano poche le diocesi (e gli istituti religiosi) che potevano dedicare le necessarie risorse alla conservazione delle proprie tradizioni liturgiche, come le potenti sedi di Braga, Toledo, Milano, Lione, Colonia, Treviri.\nNella stessa bolla Pio V dichiar\u00f2 che i periti da lui incaricati avevano \"infine restituito il Messale stesso nella sua antica forma secondo la norma e il rito dei santi Padri\". Si riconosce generalmente che il testo del messale di Pio V fu basato essenzialmente su quello pubblicato quasi esattamente cento anni prima nel \"Missale Romano\" stampato a Milano nel 1474, 24 anni dopo l'invenzione della stampa, e che gi\u00e0 contiene diverse testi, quali le preghiere ai piedi dell'altare, incorporati anche nel Messale Romano del 1570. Altra fonte utilizzata nel Messale 1570 nel comporre il \"Ritus servandus in celebratione Missarum\" (in edizioni pi\u00f9 recenti chiamato \"Ritus servandus in celebratione Missae\") fu l\"Ordo Missae secundum ritum sanctae romanae ecclesiae\" di Johannes Burckardt (1498 e edizioni posteriori).\nModifiche successive.\nDal 1570 al 1969 il Messale Romano rimase in gran parte invariato. Vi furono ripetuti cambiamenti riguardanti la classifica delle messe e l'aggiunta di nuove celebrazioni nel calendario: solo di rado furono cambiate le parti dell'Ordinario della messa. \nL'edizione di papa Clemente VIII nel 1604, a 34 anni dalla prima edizione, rivide il lezionario per adeguarlo all'edizione della Vulgata da lui pubblicata nel 1592. Abol\u00ec alcune preghiere che il Messale del 1570 obbligava il sacerdote a dire entrando in chiesa; accorci\u00f2 le due preghiere dopo il Confiteor; ordin\u00f2 che il sacerdote pronunciasse (sottovoce) le parole \"Haec quotiescumque feceritis, in meam memoriam facietis\" (\"Fate questo in memoria di me\") dopo la consacrazione del calice non pi\u00f9 mentre mostra il calice al popolo, ma mentre si genuflette prima di mostrarlo; inser\u00ec in pi\u00f9 punti del Canone indicazioni che il sacerdote deve pronunciare le parole in modo impercettibile; soppresse la norma che, nella Messa solenne, il sacerdote, anche se non vescovo, impartiva la benedizione finale con tre segni di croce; e riscrisse le rubriche, introducendo, ad esempio, il suono di una campanella.\nAltre variazioni furono apportate da papa Urbano VIII nel 1634, e da Benedetto XV. Il 6 gennaio 1884, Leone XIII estese a tutte le nazioni le \"preci\" (tre \"Ave Maria\", una \"Salve Regina\" e un'orazione particolare al termine della messe celebrate senza canto gi\u00e0 recitate negli Stati ex-Pontifici a partire dal 1859. Due anni pi\u00f9 tardi, nel 1886, fu modificata tale orazione, per farne una preghiera per la conversione dei peccatori e per \"la libert\u00e0 e l'esaltazione della santa Madre Chiesa\", e fu aggiunta una preghiera a san Michele arcangelo. Nel 1904, papa Pio X aggiunse tre \"Cuore santissimo di Ges\u00f9. Abbi piet\u00e0 di noi\" da recitare facoltativamente.Tali preci leonine, per\u00f2, non fecero mai parte della messa.\nIl XX secolo ha visto modifiche della messa tridentina operate in particolare da papa Pio XII e papa Giovanni XXIII. \nNel 1955, regnando Pio XII, furono modificati sensibilmente i riti della \"Settimana santa\", in specie quelli della benedizione dei rami nella domenica delle palme e nel \"triduo pasquale\", ove, fra le altre modifiche, fu abolita la menzione dell'imperatore nel rito del Venerd\u00ec santo, e nel rito della Vigilia Pasquale fu introdotto il rinnovamento delle promesse battesimali nella lingua del popolo.\nMessale Romano del 1962.\nIl Messale Romano promulgato da papa Giovanni XXIII nel 1962 differisce dalle precedenti edizioni in vari punti:\nConcilio Vaticano II.\nIl Concilio Vaticano II, tra gli altri argomenti, tratt\u00f2 della liturgia. I padri richiesero una revisione del messale e ne tracciarono i princ\u00ecpi generali nella costituzione \"Sacrosanctum Concilium\": in essa si chiedeva che fossero semplificati i riti (togliendo le duplicazioni), fossero introdotti un numero maggiore di brani scritturali e una qualche forma di \"preghiera dei fedeli\" e che la lingua latina fosse conservata nei riti latini, pur concedendo \"una parte pi\u00f9 ampia, specialmente nelle letture e nelle ammonizioni, in alcune preghiere e canti\". Riguardo alla musica liturgica, furono espressamente indicate come forme di canto privilegiate per il \"Rito romano\" il gregoriano e, secondariamente, la polifonia. Terminato il Concilio, fu dunque formata una commissione per attuare la riforma liturgica della messa. Nel 1964 con l'istruzione \"Inter oecumenici\" e di nuovo nel 1967 con l'istruzione \"Liturgicae instaurationes\" il lavoro della commissione permise di indicare adattamenti in attesa dell'edizione del nuovo Messale Romano; alcune conferenze episcopali pubblicarono messali provvisori: un messale edito nel 1965 e in parte modificato nel 1967, in cui furono introdotte la preghiera dei fedeli e la possibilit\u00e0 di recitare in volgare, oltre alle letture, anche diverse parti dell'Ordinario. Il pontefice concesse l'uso dell'antico rito ai sacerdoti che, in l\u00e0 con gli anni, avrebbero trovato difficolt\u00e0 ad imparare una nuova forma di liturgia: tra questi, Josemar\u00eda Escriv\u00e1 de Balaguer, fondatore dell'Opus Dei e padre Pio da Pietrelcina.\nLa Commissione continu\u00f2 il suo lavoro fino a giungere alla formulazione di un definitivo nuovo Messale nel 1969, pubblicato in latino, sulla base del quale le conferenze episcopali produssero le proprie versioni in lingua nazionale.\nL'abolizione di moltissimi gesti cerimoniali, inchini, e preghiere, l'inserimento di nuove preghiere eucaristiche, la soppressione di molte invocazioni di santi, il maggior spazio dato all'ascolto della sacra scrittura ora letta ai fedeli in lingua volgare, la modifica delle formule dell'Offertorio e diversi altri rifacimenti fecero del nuovo messale un libro liturgico che si distaccava moltissimo dal Messale del 1962 e andava oltre le indicazioni contenute nella costituzione \"Sacrosanctum Concilium\", suscitando nel mondo cattolico diverse reazioni sia favorevoli sia sfavorevoli.\nOltre alle modifiche legate al Messale e alla lingua latina nelle chiese si inizi\u00f2 a realizzare l'adeguamento liturgico.\nIntroduzione del nuovo \"Messale Romano\" e situazione attuale.\nPapa Paolo VI, con la costituzione apostolica \"Missale Romanum\" del 3 aprile 1969, promulg\u00f2 una nuova \"editio typica\" del Messale Romano, del quale un'edizione provvisoria dell' (Ordinario della messa) fu pubblicato subito, estendendone l'uso (in latino) a tutta la Chiesa latina in sostituzione di quello del 1962. Il messale intero con il \"Proprium de tempore\" e il \"Proprium sanctorum\" apparve il 26 marzo 1970 (in latino), sostituendo l'\"editio typica\" del 1962. La preparazione di versioni integrali del messale nelle varie lingue richiese pi\u00f9 tempo.\nLa nuova edizione era intitolata \"Missale Romanum ex decreto sacrosancti oecumenici concilii vaticani II instauratum, auctoritate Pauli PP. VI promulgatum\" e non pi\u00f9, come in quelle precedenti, \"Missale Romanum ex decreto sacrosancti concilii tridentini restitutum\" seguito, nel caso dell'edizione 1962, da \"Summorum Pontificum cura recognitum\" o, nell'edizione 1920, da \"S. Pii V Pontificis Maximi jussu editum aliorum Pontificum cura recognitum a Pio X reformatum et Ssmi D.N. Benedicti XV auctoritate vulgatum\".\nDiversi elementi del nuovo messale erano stati gi\u00e0 ufficialmente comunicati prima della sua pubblicazione, per esempio con l'istruzione \"Inter oecumenici\" del 1964, che rimosse totalmente la normativa secondo cui, nella messa tridentina, il sacerdote recita privatamente le parti del proprio cantate o dette dal coro o dal popolo, per esempio l'introito, (48 a), mentre non si unisce alle parti dell'ordinario riservate al coro o alla congregazione, come il canto del Kyrie eleison e (dopo le parole iniziali) del Gloria e del Credo (48 b), omettendo il Salmo 42, che nella forma tridentina si dice all'inizio della messa (48 c), facendo pronunciare ad alta voce la preghiera sulle offerte, la dossologia finale della preghiera eucaristica e l'embolismo del Padre nostro (48 f, h), e permettendo alla congregazione recitare il Padre nostro con il sacerdote anche fuori della Vigilia pasquale (48 g).\nContro la modifica del messale insorsero diversi gruppi di cattolici legati alla tradizione e nacquero anche alcune separazioni giuridico-canoniche in seno alla Chiesa. Tra i refrattari al cambiamento liturgico, spicc\u00f2 l'arcivescovo francese Marcel Lefebvre, fondatore della Fraternit\u00e0 sacerdotale San Pio X; i seguaci di monsignor Lefebvre continuano a utilizzare il messale del 1962.\nCon il beneplacito della Santa Sede nacquero la Fraternit\u00e0 sacerdotale San Pietro nel 1988, l'Amministrazione apostolica personale San Giovanni Maria Vianney nel 2001 e l'Istituto del Buon Pastore sorto nel 2006.\nL'utilizzo da parte della Fraternit\u00e0 Sacerdotale San Pio X del messale del 1962 (che incorpora i cambiamenti fatti da Giovanni XXIII) e la menzione nel canone della messa del papa regnante fu oggetto di scisma di membri di essa, i quali fondarono istituti o congregazioni (sedevacantisti - sedeprivazionisti).\nPer accogliere le richieste di quanti nella Chiesa avevano una sensibilit\u00e0 pi\u00f9 vicina alla forma tridentina del rito romano, papa Giovanni Paolo II, con la lettera \"Quattuor abhinc annos\" della Congregazione per il Culto Divino del 1984 e con il suo \"motu proprio Ecclesia Dei afflicta\" del 1988 diede ai vescovi diocesani la possibilit\u00e0 di concedere, sotto certe condizioni, a chi ne avesse fatto domanda, l'uso del messale del 1962 e richiese agli stessi vescovi che fosse \u00abovunque rispettato l'animo di tutti coloro che si sentono legati alla tradizione liturgica latina, mediante un'ampia e generosa applicazione delle direttive, gi\u00e0 da tempo emanate dalla Sede Apostolica, per l'uso del Messale Romano secondo l'edizione tipica del 1962\u00bb\nPapa Benedetto XVI, il 7 luglio 2007, sostitu\u00ec la normativa di Giovanni Paolo II e con il \"motu proprio Summorum Pontificum\" decise di permettere a tutti i sacerdoti latini la possibilit\u00e0 di utilizzare il messale del 1962 nelle messe celebrate senza il popolo, osservando che esso non fu mai giuridicamente abrogato, e autorizz\u00f2 i parroci, senza dovere ricorrere al vescovo diocesano, di permettere per gruppi stabili la celebrazione della messa usando lo stesso messale del 1962.\nIl 22 febbraio 2020 la Congregazione per la Dottrina della Fede per ordine di papa Francesco pubblic\u00f2 due decreti di aggiornamento dei libri liturgici in vigore nel 1962: con il decreto \"Quo magis\" sono stati approvati sette nuovi prefazi, gi\u00e0 contenuti nel Messale di Paolo VI e Giovanni Paolo II, senza renderli obbligatori; con il decreto \"Cum sanctissima\" prevede la celebrazione facoltativa delle feste dei santi canonizzati dopo il 26 luglio 1960, il giorno dopo la promulgazione del Codice delle Rubriche del Breviario e del Messale Romano di Giovanni XXIII, celebrazione che pu\u00f2 avere luogo \"nel giorno in cui la Chiesa Universale ne celebra la memoria liturgica\". Tra questi santi si trovano San Paolo VI e San Giovanni Paolo II, le cui memorie liturgiche sono indicate nelle pi\u00f9 recenti edizioni del Martirologio Romano. Il decreto \"Cum sanctissima\" prevedeva un \"Supplementum\" al \"Proprium Sanctorum\" che doveva essere autorizzato dalla Santa Sede e che non \u00e8 stato pubblicato prima del motu proprio \"Traditionis custodes\", con cui la competenza in materia \u00e8 passata alla Congregazione per il culto divino e la disciplina dei sacramenti.\nCon il motu proprio \"Traditionis custodes\" papa Francesco ha disposto che: \"I libri liturgici promulgati dai santi Pontefici Paolo VI e Giovanni Paolo II, in conformit\u00e0 ai decreti del Concilio Vaticano II, sono l\u2019unica espressione della \"lex orandi\" del Rito Romano\". Ha lamentato \"un uso strumentale del Missale Romanum del 1962, sempre di pi\u00f9 caratterizzato da un rifiuto crescente non solo della riforma liturgica, ma del Concilio Vaticano II, con l\u2019affermazione infondata e insostenibile che abbia tradito la Tradizione e la \u201cvera Chiesa\u201d. Se \u00e8 vero che il cammino della Chiesa va compreso nel dinamismo della Tradizione, \u00abche trae origine dagli Apostoli e che progredisce nella Chiesa sotto l\u2019assistenza dello Spirito Santo\u00bb (DV 8), di questo dinamismo il Concilio Vaticano II costituisce la tappa pi\u00f9 recente, nella quale l'episcopato cattolico si \u00e8 posto in ascolto per discernere il cammino che lo Spirito indicava alla Chiesa. Dubitare del Concilio significa dubitare delle intenzioni stesse dei Padri, i quali hanno esercitato la loro potest\u00e0 collegiale in modo solenne cum Petro et sub Petro nel concilio ecumenico, e, in ultima analisi, dubitare dello stesso Spirito Santo che guida la Chiesa\". E togliendo ai parroci le ampie facolt\u00e0 concesse loro da Benedetto XVI ha dichiarato che \u00e8 esclusiva competenza del vescovo diocesano autorizzare l'uso del Messale romano del 1962 nella diocesi, seguendo gli orientamenti dalla Sede Apostolica, orientamenti che includono la limitazione delle celebrazioni ai luoghi e agli orari determinati dal vescovo diocesano, il quale deve consultare la Santa Sede prima di concedere l'autorizzazione ai sacerdoti ordinati dopo il 16 luglio 2021. Determin\u00f2 inoltre che \"le norme, istruzioni, concessioni e consuetudini precedenti, che risultino non conformi con quanto disposto dal presente motu proprio, sono abrogate\".Le indicazioni sulle eventuali concessioni diocesane sono finalizzate a provvedere \"al bene di quanti si sono radicati nella forma celebrativa precedente e hanno bisogno di tempo per ritornare al Rito Romano promulgato dai santi Paolo VI e Giovanni Paolo II\".\nTipi di messa tridentina.\nIl Codice delle Rubriche del Breviario e del Messale Romano, normativo per l'ultima edizione tridentina (1962) del Messale Romano, dichiara che sono due le specie della messa tridentina: dicesi Messa \"in canto\", se di fatto il celebrante canta quelle parti che deve cantare secondo le rubriche; altrimenti dicesi \"messa bassa\" o \"messa letta\". La messa \"in canto\", inoltre, se \u00e8 celebrata con l'assistenza dei sacri ministri (diacono e suddiacono), \u00e8 chiamata \"messa solenne\"; se \u00e8 celebrata senza ministri sacri, \u00e8 detta \"messa cantata\".\nOltre a queste distinzioni ufficialmente definite, si parla anche della messa papale, la messa pontificale, la messa capitolare (messa solenne celebrata in una cattedrale dal capitolo dei canonici), la messa conventuale (messa quotidiana principale cantata presso le chiese collegiate e le comunit\u00e0 religiose) ed altre.\nLa messa pontificale (detta anche semplicemente pontificale) \u00e8 una messa solenne celebrata da un vescovo o un presbitero a cui \u00e8 concesso l'uso di almeno alcune insegne pontificali. Nella disciplina della messa tridentina non \u00e8 permesso a un vescovo celebrare la messa solenne non pontificale n\u00e9 la messa cantata senza ministri sacri, n\u00e9 la messa bassa, se non in quella forma che si chiama anche messa prelatizia, che richiede due chierici assistenti.\nPer definizione, il canto e la partecipazione di un coro distinguono la messa solenne e la messa cantata dalla messa bassa. Un altro elemento che distingue la messa solenne \u00e8 la presenza di pi\u00f9 ministranti, almeno sei: un crocifero che porta la croce astile, almeno due accoliti (detti \"ceroferari\") che portano candelabri con candele, il turiferario che porta il turibolo assistito dal navicelliere (che si occupa della navicella porta incenso) e il cerimoniere, oltre ai ministri maggiori ordinati, ovverosia il diacono e il suddiacono.\nMessa privata.\nIl termine \"missa privata\" veniva usato con diversi significati. Secondo il teologo benedettino Angelus H\u00e4ussling, nel Medioevo era una messa celebrata per un piccolo gruppo, mentre la \"missa publica\" era quella celebrata con diversi ministri e con partecipazione di tutta la comunit\u00e0; all'epoca del Concilio di Trento era una messa nella quale solo il sacerdote riceveva la comunione, indipendentemente da quanti fossero i fedeli presenti; pi\u00f9 tardi divenne una messa celebrata da un sacerdote con l'assistenza di un solo ministrante. \nNelle rubriche del periodo \"tridentino\" (dal Concilio di Trento fino al Concilio Vaticano II), per \"missa privata\" si intendeva \"sempre o quasi sempre\" la messa bassa.\nNella Catholic Encyclopedia del 1910, Adrian Fortescue spiega l'origine della messa privata o bassa:\nPapa Giovanni XXIII al n. 269 del suo \"Codice delle Rubriche del Breviario e del Messale Romano\" (1960), che fu incorporato nell'edizione 1962 del Messale Romano, ordin\u00f2 di evitare l'uso del termine \"messa privata\".\nIl Concilio Vaticano II decret\u00f2: \"Va sottolineato che ogni volta che i riti, secondo la loro specifica natura, prevedono la celebrazione comunitaria della messa e la partecipazione attiva dei fedeli, devono essere svolti in tale modo, evitando per quanto possibile, una celebrazione individuale e quasi privata\". \nPapa Paolo VI sottoline\u00f2 inoltre che \u00abnessuna messa \u00e8 privata\u00bb, spiegando che \u00abogni celebrazione non \u00e8 qualcosa di segreto, anche se un sacerdote lo celebra privatamente; \u00e8 invece un atto di Cristo e della Chiesa\u00bb.\nLa celebrazione della messa \"privata\" si distingue dalla celebrazione senza nemmeno un ministrante o chi almeno da distante risponda alle parole del sacerdote. Contro simili celebrazioni \"solitarie\" si emanarono alcuni decreti che richiedevano la presenza di almeno due persone, in modo da giustificare l'uso del plurale in formule liturgiche come \"Dominus vobiscum\". Per\u00f2 generalmente si richiedeva solo la partecipazione di una sola persona: il Codice di Diritto Canonico del 1917 prescriveva: \"Un sacerdote non deve celebrare la messa senza un ministrante che gli serva e risponda\" Il Codice di Diritto Canonico del 1983 decreta: \"Il sacerdote non celebri il Sacrificio eucaristico senza la partecipazione di almeno qualche fedele, se non per giusta e ragionevole causa\". Questa direttiva \u00e8 ripresa dall'Ordinamento generale del Messale romano\nRituale e rubriche.\nVi sono regole e usanze molto minuziose che regolamentano la liturgia di tutte le forme delle messe tridentine, anche quella pi\u00f9 semplice: dal verso in cui si devono girare i chierici o il celebrante durante le funzioni (a destra se da soli o dispari, verso il centro se in coppia) fino al modo di porgere o ricevere gli oggetti (ad esempio le ampolline per il vino o l'acqua), sul modo di genuflettersi (in quattro modi: in piano o sul gradino, con genuflessione semplice o doppia) di inchinarsi o quello di usare (quando previsto) il turibolo (vi sono cinque modi solo per come lo si deve impugnare nelle varie fasi della messa). \nLe genuflessioni in piano (\"in planu\") vengono fatte all'inizio e alla fine delle celebrazioni, quelle sul gradino (\"in gradu\") durante la celebrazione. Eccetto quando \u00e8 esposto il Santissimo Sacramento, caso in cui all'inizio e alla fine si fa la genuflessione doppia (con tutte e due le ginocchia a terra e un inchino) e durante la celebrazione sempre in piano. \nAnche gli inchini sono di diverso tipo: oltre a quello durante la genuflessione doppia, vi \u00e8 l'inchino normale (che si fa ad esempio prima e dopo aver incensato un ministro o prima e dopo qualunque altra relazione) e uno profondo, che si fa alla croce e all'altare.\nA seconda del momento sono prestabiliti i percorsi, ad esempio per passare dal seggio all'altare si pu\u00f2 passare a seconda dei casi per la strada pi\u00f9 lunga (\"per longiorem\") o abbreviata (\"per breviorem\"), nel primo caso si arriva davanti al centro dei gradini e poi si sale, nel secondo caso si salgono i gradini obliquamente attraverso la strada pi\u00f9 breve.\nLa grande complessit\u00e0 di questi riti prevede la presenza di un cerimoniere, che ricorda ai ministri che cosa fare, specificando il tipo di inchino, di genuflessione, indicando la frase durante la quale occorre scoprirsi il capo e inchinarsi, e cos\u00ec via.\nLa fonte principale per il rito della messa tridentina \u00e8 il Messale Romano. L'edizione 1962 comprende le \"Rubricae generales\" (Rubriche generali) alle pagine XII\u2013XX, le \"Rubricae generales Missalis romani\" (Rubriche generali del Messale romano) alle pagine XXI\u2013XXXVI, e il \"Ritus servandus in celebratione Miss\u00e6\" (Rito da seguire nella celebrazione della messa) alle pagine LIV\u2013LXV. L'ultimo indica i gesti e le parole del sacerdote celebrante e di chi serve la messa.\nLe voci Messa bassa e Messa solenne indicano dettagliatamente come si svolge concretamente ognuna di queste forme della messa tridentina.\nPartecipanti.\nMentre la celebrazione della messa bassa richiede, oltre al sacerdote celebrante, solo la presenza di almeno un solo ministrante (o perfino di una persona che risponda alle preghiere), lo svolgimento di altre forme di messa tridentina richiede la partecipazione di pi\u00f9 figure:\nAnno e calendario liturgici.\nLa celebrazione della Messa tridentina segue l'Anno liturgico romano nella forma che aveva prima del 1970. Le relative norme sono stese nel Capitolo VIII delle Rubric\u00e6 generales del Missale Romanum del 1960, riprodotte nell'edizione 1962 del Messale Romano.\nLingua.\nIn quasi tutti i Paesi la messa tridentina \u00e8 celebrata interamente in latino, ad eccezione di alcune parole e frasi in greco antico ed ebraico ed aramaico. Nella Messa secondo il rito romano nella forma tridentina sono dunque adoperate solo le tre lingue con cui si era enunciata sopra il titulus crucis, nel corso della crocifissione di Cristo, la Sua regalit\u00e0, il Suo essere re (dei giudei). Essa prevede inoltre lunghi periodi di silenzio (in particolare all'offertorio e alla consacrazione), che consentono ai fedeli di meditare su quanto sta avvenendo. Il messale tridentino non specifica la lingua dell'omelia, che tratta come facoltativa: infatti presume che al Vangelo far\u00e0 seguito immediato il Credo, aggiungendo nel contesto solo della messa solenne: \"Tuttavia, se si fa una predica, il predicatore la faccia dopo il Vangelo e alla conclusione del sermone o del discorso si dica il Credo\". E non proibisce l'uso della lingua locale per preghiere da recitare prima o dopo la messa, quali le Preci leonine. I fedeli possono seguire la liturgia leggendo un messalino o un foglietto bilingue, che riportano, a fianco del testo latino, la traduzione nella lingua nazionale.\nRiguardo al testo latino della messa si nota che vengono impiegate due diverse versioni della Bibbia, la Vulgata e l'Itala. Infatti l'Itala si ritrova nelle parti cantate dal coro (introito, graduale, offertorio e communio) delle Messe pi\u00f9 antiche, che sono precedenti all'adozione della Vulgata.\nIl motu proprio \"Traditionis custodes\" richiede che le letture siano recitate nella lingua locale, senza specificare se i testi nella lingua locale debbano seguire o rimpiazzare i testi in latino.\nSlavo ecclesiastico.\nIl diritto di impiegare lo slavo ecclesiastico nella messa di rito romano \u00e8 prevalso per molti secoli in tutti i Paesi dei Balcani sud-occidentali, ed \u00e8 stato approvato da lunga pratica e da molti papi. Questo diritto, concesso per la prima volta da papa Giovanni VIII nel IX secolo e poi confermato da papa Urbano VIII con il rescritto \"Ecclesia Catholica\" in occasione della prima stampa del Messale glagolitico \u00e8 stato esteso al Montenegro nel 1866, alla Serbia nel 1914, alla Cecoslovacchia nel 1920, e il concordato del 1935 con la Jugoslavia estendeva il diritto a tutto quel regno, nel 1940 fu esteso al Collegio Illirico di Roma, per quei sacerdoti che provenissero da luoghi ove il Messale in slavo ecclesiastico fosse in uso. Nel 1927 papa Pio XI autorizz\u00f2 il Messale romano-slavonico in caratteri latini con il rescritto della Sacra Congregazione dei Riti \"Quum nova\".\nColori liturgici.\nI colori liturgici previsti nella messa tridentina sono sei: verde, violaceo, bianco, rosso, nero e rosaceo.\nIl verde \u00e8 utilizzato nel tempo dopo l'Epifania e dopo Pentecoste; il violaceo in quello d'Avvento, quello di Settuagesima e quello quaresimale; il bianco nel tempo natalizio, in quello pasquale e molte feste, e pu\u00f2 essere sostituito da paramenti dorati nella celebrazioni delle feste pi\u00f9 importanti; il colore rosso a Pentecoste e nelle feste dei Martiri, il nero nei funerali e nelle messe di \"requiem\" e nell'azione liturgica del Venerd\u00ec Santo. Paramenti di colore rosaceo possono sostituire quelli violacei nella terza domenica di Avvento (\"domenica Gaudete\") e nella quarta di Quaresima (\"domenica Laetare\").\nParamenti liturgici.\nIl sacerdote indossa l'abito talare al quale sovrappone, sulle spalle, l'amitto; veste, poi il camice legato da un cingolo e, sopra, una stola che tiene incrociata sul petto. Infine indossa la pianeta ossia la casula e lega al proprio braccio sinistro il manipolo. Il celebrante pu\u00f2 indossare la berretta nella processione d'ingresso e di uscita, durante l'omelia e nelle messe solenni quando \u00e8 seduto.\nIl ministro e gli accoliti vestono con talare e cotta; il diacono, sopra la talare e il camice, porta la stola e la dalmatica; il suddiacono, la tunicella. Il Diacono indossa la stola trasversalmente al busto, non incrociata come il celebrante. Sacerdote, diacono e suddiacono possono portare la berretta nelle processioni d'entrata e d'uscita e quando sono seduti, ma dal 1962 il suo uso non \u00e8 pi\u00f9 obbligatorio. La pianeta, la dalmatica, la tunicella, la stola e il manipolo devono essere del colore liturgico del giorno.\nI vescovi, oltre alle vesti dei sacerdoti, possono indossare particolari scarpe e guanti: calzari liturgici generalmente di raso e guanti di tessuto detti chiroteche, portano poi la mitra e usano il bastone pastorale.\nOrientamento del sacerdote.\nSecondo il messale del 1962, \"sull'altare vi sar\u00e0 nel mezzo una croce abbastanza grande con il Crocifisso\".\nLa stragrande maggioranza degli altari maggiori delle chiese costruite prima della riforma liturgica degli ultimi decenni del XX secolo era (prima dell'applicazione di tale riforma) rivolta verso l'abside o \"ad orientem\" (non necessariamente verso l'oriente): l'altare era addossato al muro o in prossimit\u00e0 di esso. Lo scopo del rivolgere la preghiera verso l'oriente era quello di essere sempre rivolti a Cristo, di cui la luce solare era vista come simbolo, soprattutto nei primi secoli del cristianesimo. Vi erano degli altari antichi non addossati al muro nelle pi\u00f9 antiche basiliche romane, come l'altar maggiore della Basilica di San Pietro in Vaticano o di San Giovanni in Laterano. Infatti era questa la disposizione abituale delle chiese che i cristiani romani, appena liberi nel IV secolo dalle persecuzioni, costruirono collocando il santuario verso l'estremit\u00e0 occidentale dell'edificio a imitazione del santuario del Tempio di Gerusalemme, nel quale il sommo sacerdote, rivolto a est durante il sacrificio dello Yom Kippur, lo offriva nel santuario all'estremit\u00e0 occidentale. Il Messale romano tridentino parla di tali altari come \"ad orientem, versus populum\", Nonostante questa espressa indicazione (\"versus populum\") di tutte le edizioni del Messale romano tridentino, Klaus Gamber dice che di tali altari non si pu\u00f2 parlare di \"altare versus populum\" cio\u00e8 fatto per tale scopo, ma solamente di \"altare versus orientem\", cio\u00e8 verso l'oriente: tali basiliche, infatti, sono costruite con l'abside rivolto verso occidente e l'ingresso verso oriente, a imitazione del Tempio di Gerusalemme, affinch\u00e9 la luce del sole, che nel cristianesimo dei primi secoli simboleggiava Cristo, potesse entrare dal portale della chiesa. Perci\u00f2 l'orientazione dell'altare era costruita in modo che il celebrante non guardasse verso il popolo, ma \"versus orientem\", che in quei casi era in direzione opposta all'abside. In seguito si \u00e8 iniziato a costruire chiese senza un'orientazione astronomica precisa, ma l'orientazione del celebrante \u00e8 rimasta \"versus apsidem\", considerato come un \"oriente convenzionale\". In definitiva, quindi, l'orientazione del sacerdote \u00e8 sempre \"versus absidem\", orientazione che \u00e8 individuata con l'oriente (\"versus orientem\"), che pu\u00f2 essere l'oriente astronomico o un oriente convenzionale.\nQuando celebra su altari \"versus apsidem\", il sacerdote rimane rivolto verso l'altare per quasi tutta la messa e si volge invece al popolo solo in particolari circostanze:\nQuando volge le spalle all'altare per dire \"Dominus vobiscum\", deve farlo tenendo lo sguardo diretto a terra.\nSe invece l'altare \u00e8, secondo l'espressione del Messale romano del 1962, \"ad orientem, versus populum\", il sacerdote, essendo rivolto al popolo, non volge le spalle all'altare quando sta per dire \"Dominus vobiscum\", \"Orate, fratres...\"', \"Ite, missa est\" o dare la benedizione.\nLa celebrazione \"versus absidem\", cos\u00ec come il mantenimento di un altare \"versus orientem\", non appartengono soltanto all\"usus antiquior\" del rito romano, ma sono ammessi anche nella forma rivista, come specificato dalla Congregazione per il culto divino, che chiarisce che sebbene la collocazione dell'altare \"versus populum\" \u00absia qualcosa di desiderato dalla attuale legislazione liturgica\u00bb, non sia una norma assoluta. In particolare aggiungere all'altare presente un secondo altare nel medesimo presbiterio, viola il \u00abprincipio dell'unicit\u00e0 dell'altare\u00bb, che \u00e8 \u00abteologicamente pi\u00f9 importante che la prassi di celebrare rivolti al popolo\u00bb.\nDifferenze con la messa introdotta nel 1969.\nLa riforma del 1969 del rito romano della messa ha segnato numerose differenze rispetto alla prassi anteriore. Era invalso generalmente l'uso che il sacerdote celebrante stesse dalla stessa parte dell'altare dei fedeli che assistevano. Il messale tridentino prevedeva per\u00f2 esplicitamente l'esistenza di chiese (come quelle pi\u00f9 antiche romane) in cui l'altare fosse \"\"ad orientem, versus populum\", rivolto verso l'oriente geografico e verso il popolo assistente. Dopo il Concilio Vaticano II si adott\u00f2 generalmente la posizione in cui l'altare, se possibile, sta fra il sacerdote e il popolo. Si pu\u00f2 comparare il \"Ritus servandus\" V, 1 dell'edizione 1962 e anteriori con quello che si dice nell\"Ordinamento Generale del Messale Romano\" nelle edizioni posteriori.\nInoltre le differenze pi\u00f9 importanti con il Messale di Paolo VI sono:\nIngresso, \"Confiteor\" e \"Kyrie eleison\".\nNell\"usus antiquior\" la messa inizia con il celebrante ai piedi dell'altare, mentre nel \"Novus ordo\" il celebrante dopo avere salutato l'altare si dirige verso la sedia. \nDopo il \"Segno della Croce\", il sacerdote inizia con l'antifona \"Introibo ad altare Dei/ ad Deum qui laetificat iuventutem meam\" (\"Salir\u00f2 all'altare di Dio/ a Dio che allieta la mia giovent\u00f9\"\"), seguita dalla recita del \"Salmo 42\". Antifona e salmo sono aboliti nel Messale di Paolo VI. \nLa recita del \"Confiteor\" da parte del celebrante \u00e8 distinta da quella del ministro e del popolo. Prima il sacerdote pronuncia la preghiera chiedendo perdono per i propri peccati, e il ministro risponde con l'invocazione \"Misereatur tui omnipotens Deus, et dimissis peccatis tuis, perducat te ad vitam aeternam.\"; poi \u00e8 il ministro che la recita (eventualmente assieme al popolo) e il sacerdote invoca il perdono dei peccati per il ministro e il popolo con il \"Misereatur vestri...\". Segue una seconda preghiera recitata dal sacerdote per tutti per l'indulgenza, l'assoluzione e la remissione dei peccati. Nel Messale di Palo VI, invece, celebrante e fedeli recitano insieme \"Confiteor\", solo il sacerdote recita l'invocazione \"Misereatur\" ed \u00e8 abolita la preghiera per l'indulgenza, l'assoluzione e la remissione. Nella forma del \"Confiteor\" usata nella messa tridentina viene invocata l'intercessione di san Michele Arcangelo e dei santi Giovanni Battista, Pietro e Paolo oltre a quella della Vergine Maria: nella messa rivista si fa menzione solamente della Vergine, mentre l'invocazione agli angeli ed ai santi \u00e8 espressa in forma generica.\nLa forma del \"Kyrie eleison\", nella messa antica, \u00e8 un po' pi\u00f9 lunga di quella del nuovo messale: \"Kyrie eleison\" viene ripetuto per tre volte, \"Christe eleison\" per altre tre e di nuovo \"Kyrie\" per tre volte a voci alterne tra celebrante e ministro; nella forma riveduta, invece, ciascuna invocazione \u00e8 ripetuta solo due volte, per un numero totale di sei invocazioni, mancando cos\u00ec il simbolismo dei nove \"cori angelici\" e togliendo la correlazione con il successivo \"Gloria\".\nEpistola, graduale e tratto.\nLa messa tridentina prevede, oltre al Vangelo, solitamente una sola altra lettura, che viene fatta dal sacerdote sul lato destro dell'altare detto appunto lato dell'Epistola. Solo durante le Quattro tempora il Vangelo \u00e8 preceduto da due letture nei mercoled\u00ec e da cinque letture nei sabati. La lettura generalmente \u00e8 presa dal Nuovo Testamento. \nTra l'Epistola e il Vangelo, il sacerdote recita il \"graduale\": tratto da uno o pi\u00f9 salmi, \u00e8 composto da due parti: il corpo, detto anche \"responsum\" o \"caput\", e il versetto. Nelle messe solenni o cantate \u00e8 intonato dalla \"schola\"; non prevede risposte da parte del ministro o del popolo come il salmo responsoriale della messa pi\u00f9 recente. \u00c8 seguito da un \"verso alleluiatico\" che in Quaresima, nel Tempo di Settuagesima e nelle messe per i defunti viene sostituito dal Tratto. Il Vangelo viene letto sulla parte sinistra dell'altare, detta lato del Vangelo, eccetto nella messa solenne, nella quale viene cantato dal diacono.\nTra l'Epistola e il Vangelo, il sacerdote recita il \"graduale\": tratto da uno o pi\u00f9 salmi, \u00e8 composto da due parti: il corpo, detto anche \"responsum\" o \"caput,\" e il versetto. \u00c8 recitato dal celebrante o, nelle messe solenni o cantate, intonato dalla schola; non prevede risposte da parte del ministro o del popolo come il salmo responsoriale della forma ordinaria. \u00c8 seguito da un \"verso alleluiatico\" che in Quaresima, nel Tempo di Settuagesima e nella messa per i defunti viene sostituito dal Tratto. Il Vangelo viene letto sulla parte sinistra dell'altare, detta lato del Vangelo.\nCanone.\nNel messale tridentino esiste un solo Canone per la consacrazione, quello romano, mantenuto, con alcune modifiche, nel messale di Paolo VI, al quale \u00e8 stato aggiunto quello alternativo di \"Preghiera eucaristica I\".Nella messa tridentina si fa menzione e si chiede l'intercessione di quarantuno santi (oltre la beata Vergine Maria), mentre nel messale di Paolo VI, nella Preghiera eucaristica I \u00e8 obbligatoria la menzione di solo sette santi, quella degli altri essendo facoltativa. Nelle altre tre principali preghiere eucaristiche si ricordano solo la vergine Maria e san Giuseppe e, nella terza eventualmente il santo del giorno o il patrono. Nella messa tridentina tutto il Canone \u00e8 detto silenziosamente con eccezione delle parole \"Nobis quoque peccatoribus\" dette a mezza voce e della conclusione \"Per omnia saecula saeculorum\" detta o cantata ad alta voce.\nDurante la consacrazione, il sacerdote s'inginocchia appena ha consacrato il pane e dopo l'elevazione dell'ostia, appena ha consacrato il vino e dopo l'elevazione del calice; s'inginocchia nuovamente dopo aver lasciato cadere un frammento di ostia consacrata nel calice con il vino (\"commixtio\"). Nel nuovo messale \u00e8 previsto che il celebrante si inginocchi solo dopo ciascuna elevazione.\nPreghiera dei fedeli e scambio della pace.\nNel Messale tridentino la preghiera dei fedeli esiste solo nella \"Solenne azione liturgica pomeridiana della Passione e della Morte del Signore\" del Venerd\u00ec santo, nella quale la seconda parte \u00e8 costituita dalle \"Orazioni solenni chiamate anche Preghiera dei fedeli\". \nNella messa tridentina, il sacerdote, mentre recita silenziosamente l'embolismo del \"Pater noster\", compie il rito della frazione del pane, dividendo l'ostia in tre predeterminate parti. Poi rivolto al popolo dice o canta \"Pax Domini sit semper vobiscum\", a cui un ministro o il coro risponde: \"Et cum spiritu tuo\", ma i fedeli non scambiano fra loro alcun segno di pace; il sacerdote lascia cadere nel vino del calice il pi\u00f9 piccolo dei tre frammenti dell'ostia (\"commixtio\"). Dopo questo dice tre volte \"Agnus Dei ...\", battendosi il petto ogni volta. Recita silenziosamente la preghiera per la pace della Chiesa e, solo nelle messe solenni, inizia lo scambio della pace esclusivamente tra il sacerdote celebrante, il diacono, il suddiacono e i membri del clero. Eccezionalmente si coinvolge alcuni pochi altri facendo uso dell\"instrumentum pacis\". \nNella messa pi\u00f9 recente l'embolismo \u00e8 detto o cantato ad alta voce, il popolo risponde con un'acclamazione, il sacerdote recita ad alta voce la preghiera per la pace della Chiesa e saluta il popolo con \"Pax Domini sit semper vobiscum\", al quale il popolo risponde: \"Et cum spiritu tuo\". Segue facoltativamente lo scambio della pace fra tutti i fedeli. Dopo questo, al canto o la recita dell\"Agnus Dei ...\" il sacerdote spezza l'ostia e compie il rito della \"commixtio\".\nRiti di conclusione.\nLa messa pi\u00f9 recente termina con la benedizione e l'\"Ite missa est\", mentre in quella tridentina la benedizione e l'\"ultimo Vangelo\" sono successivi all'\"Ite\".\nDifferenze tra la messa tridentina e la messa medievale romana.\nIn alcuni casi, i cambiamenti introdotti nella messa dopo il Concilio Vaticano II sono stati un ritorno ad una forma della messa romana pi\u00f9 antica di quella tridentina. L\"Ordo Romanus Primus\" mostra come si celebrava la messa papale nell'Alto Medioevo, intorno all'anno 700.\nAllora la messa romana non aveva ancora le preghiere tridentine ai piedi dell'altare, n\u00e9 l'\"Ultimo Vangelo\", n\u00e9 le dichiarazioni all'\"offertorio\", dunque prima della consacrazione, di offrire \"hanc immaculatam hostiam\" (ancora nient'altro che pane) e \"calicem salutaris\" (il cui contenuto \u00e8 ancora vino).\nNell'alto medioevo, come oggi, si eseguiva la frazione del pane al canto dell\"Agnus Dei\". Subito dopo si faceva la comunione e si metteva nel calice (azione chiamata \"\"commixtio\") un frammento del pane spezzato. Nella messa tridentina \u00e8 durante l'embolismo che il sacerdote spezza l'ostia; poi con il frammento in mano fa il segno della croce tre volte sul calice dicendo \"Pax Domini sit semper vobiscum\"\" senza rivolgersi a nessuno e senza scambiare alcun segno di pace; poi esegue la \"commixtio\" e dice tre volte \"Agnus Dei\" battendosi ogni volta il petto.\nNell'alto medioevo ancora, come di nuovo dopo il Concilio Vaticano II, la messa romana ammetteva la concelebrazione eucaristica e la comunione dei fedeli sotto le due specie. Solo nell'ottavo e nel nono secolo si introdusse a Roma l'orientamento. trattato come normale nel Messale tridentino, per cui il sacerdote sta dalla stessa parte dell'altare dove sta anche il popolo. John F. Romano dice: \"Si celebrava la liturgia rivolti al popolo, che poteva vedere tutto ci\u00f2 che accadeva nella messa. La lingua usata per la celebrazione era il latino, che non era una lingua morta, ma invece la parlata comune. Il popolo ascoltava tutte le preghiere della messa, anche le pi\u00f9 sacre orazioni del Canone\". Non era ancora stata introdotta la messa bassa (\"missa privata\") trattata nel \"Ritus servandus in celebratione Missae\" del messale tridentino come la forma normale e dalla quale trasse origine l'uso tridentino per cui anche nella messa solenne il sacerdote recita impercettibilmente tutto quello che viene cantato dal suddiacono, dal diacono e dal coro."}
{"id": "1119246", "revid": "486946", "url": "https://it.wikipedia.org/wiki?curid=1119246", "title": "The european library", "text": ""}
{"id": "1119249", "revid": "536103", "url": "https://it.wikipedia.org/wiki?curid=1119249", "title": "Frankenthal", "text": "Frankenthal (ufficialmente \"Frankenthal (Pfalz)\" \u2013 letteralmente \u00abFrankenthal (Palatinato)\u00bb, in tedesco palatino \"Frongedahl\") \u00e8 una citt\u00e0 extracircondariale di abitanti del nord-est del Palatinato tra le citt\u00e0 di Worms e Ludwigshafen nel \"land\" tedesco della Renania-Palatinato.\nLa citt\u00e0, famosa nella regione per la sua storica manifattura di porcellane, appartiene alle citt\u00e0 tradizionalmente culturalmente pi\u00f9 ricche della Renania insieme a Worms, Heidelberg e Spira.\nFrankenthal fa parte della regione metropolitana del triangolo Reno-Neckar.\nGeografia antropica.\nAppartengono alla citt\u00e0 di Frankenthal (Pfalz) le frazioni di Eppstein, Flomersheim, M\u00f6rsch e Studernheim.\nAmministrazione.\nGemellaggi.\nLa citt\u00e0 di Frankenthal (Pfalz) \u00e8 gemellata con:"}
{"id": "1119252", "revid": "48479", "url": "https://it.wikipedia.org/wiki?curid=1119252", "title": "Neopaganesimo germanico", "text": ""}
{"id": "1119260", "revid": "399", "url": "https://it.wikipedia.org/wiki?curid=1119260", "title": "Tizzana", "text": "Tizzana \u00e8 una frazione del comune di Quarrata, in provincia di Pistoia.\n\u00c8 stato il capoluogo del comune omonimo fino al 1959, quando, dopo il trasferimento della sede municipale a Quarrata, in pianura, cambi\u00f2 ufficialmente il nome.\nStoria.\nIl borgo di Tizzana sorse intorno al castello, che nel XIII secolo era in possesso di Pistoia, caposaldo del sistema difensivo contro i fiorentini. Nel 1252 vi si svolse una battaglia tra gli eserciti delle due citt\u00e0. Nel 1306 Tizzana pass\u00f2 sotto Firenze e fu restituita a Pistoia nel 1315; dieci anni dopo (1325), quando di nuovo era possesso fiorentino, il condottiero lucchese Castruccio Castracani attacc\u00f2 le tre fortezze fiorentine allora esistenti nella zona (Artimino, Carmignano e Tizzana) e solo Tizzana riusc\u00ec a resistere all'assedio. Il borgo continu\u00f2 ad essere considerato un obiettivo strategico di primo piano anche nella lotta dei fiorentini contro il milanese Gian Galeazzo Visconti, alla fine del trecento.\nNella seconda met\u00e0 del XV secolo Tizzana fu strettamente legata alle contese fra le famiglie dei Panciatichi, che avevano scelto il borgo come propria sede, e dei Cancellieri.\nFu uno dei centri maggiormente colpiti dalla peste del 1523. In seguito, nel periodo mediceo e lorenese, il castello decadde, a causa della sua diminuita importanza strategica e militare, e le sue fortificazioni andarono progressivamente in rovina.\nNel 1772 era sede di una podestaria, sottoposta al vicario regio di Pistoia e soppressa nel 1838: il suo territorio pass\u00f2 allora sotto la giurisdizione del vicario pistoiese.\nAl plebiscito del 1860 per l'annessione della Toscana alla Sardegna i \"si\" non ottennero la maggioranza degli aventi diritto (985 su totale di 2243), con un astensionismo da record, sintomo dell'opposizione all'annessione.\nIl borgo perse lentamente la sua importanza, mentre l'acquistarono le frazioni in pianura. Il municipio venne trasferito nel 1880 nell'allora frazione di Quarrata, divenuta pi\u00f9 importante sia demograficamente che economicamente. Nel 1932, per ragioni pratiche, fu spostata anche la sede del comune prima a Vignole e poi a Quarrata: quest'ultimo centro il 30 luglio del 1959 divenne ufficialmente capoluogo del comune.\nI resti dell'antico castello.\nRimangono poche tracce della prima cinta muraria che circondava il nucleo centrale del castello che aveva quasi certamente forma ovoidale, mentre la seconda e la terza cinta muraria sono andate distrutte.\nAttualmente del nucleo principale rimangono la torre di guardia che oggi svolge la funzione di campanile della Pieve di San Bartolomeo, l'antico arco d'ingresso al paese sovrastato dagli stemmi dei podest\u00e0, il Palazzo del Podest\u00e0 che oggi \u00e8 una abitazione privata, e lo spedale, luogo di rifugio per i viandanti e i pellegrini, utilizzato tra il 1200 e il 1500. Inoltre dove anticamente sorgeva il cassero del castello sorge un giardino pensile.\nSociet\u00e0.\nTradizioni e folclore.\nNel borgo e nei dintorni era tradizionale la fabbricazione di scope di saggina, che diede lavoro a circa 500 operai e che produceva anche per l'esportazione. Altri mestieri tradizionali erano quelli del \"pellaio\", che raccoglieva girando per le campagne le pelli dei coniglio per farne guarnizioni di pelliccia, del \"madonnaio\", venditore ambulante di oggetti sacri e santini, dello zoccolaio, che fabbricava lo zoccolo."}
{"id": "1119263", "revid": "713714", "url": "https://it.wikipedia.org/wiki?curid=1119263", "title": "Turano (fiume)", "text": "Il Turano \u00e8 un fiume del Lazio e dell'Abruzzo che costituisce uno degli affluenti di sinistra del Velino.\nPercorso.\nNasce nel comune di Carsoli dall'unione di due torrenti, il Rio Sant'Antonio e il Rio Valle Mura, le cui sorgenti si trovano sul monte Bove.\nIl fiume Turano bagna le province dell'Aquila e Roma, segnandone per un breve tratto il confine geografico, e quella di Rieti. Nel suo tratto finale scorre all'interno della piana Reatina fino a confluire nel Velino nei pressi di Terria, frazione di Contigliano.\nDescrizione.\nAffluenti.\nI suoi affluenti principali sono:\nDighe.\nNel 1939 il fiume venne sbarrato dalla diga del Turano costruita in una strettoia della valle nei pressi della frazione Posticciola di Rocca Sinibalda, dando luogo al bacino artificiale del Lago del Turano. Questo bacino, unitamente al vicino bacino del Salto con cui \u00e8 collegato, alimentano la centrale idroelettrica di Cotilia.\nIn localit\u00e0 Valle Mura, nei pressi di Tufo, \u00e8 entrata in funzione nel 2019 una diga artificiale dotata di vasche di laminazione circondate da terreni in servit\u00f9 di allagamento sull\u2019affluente Rio Valle Mura, onde evitare esondazioni a Carsoli dello stesso e del Turano."}
{"id": "1119265", "revid": "767487", "url": "https://it.wikipedia.org/wiki?curid=1119265", "title": "Toucountouna", "text": "Toucountouna o Toukountouna \u00e8 una citt\u00e0 situata nel dipartimento di Atakora nello Stato del Benin con 34.827 abitanti (stima 2006).\nGeografia fisica.\nIl comune \u00e8 situato nella parte nord-occidentale del paese e confina a nord con il comune di Tangui\u00e9ta, a sud con Natitingou, ad est con Kouand\u00e9 e ad ovest con Boukoumb\u00e9.\nAmministrazione.\nIl comune \u00e8 formato dai seguenti tre arrondissement composti da 22 villaggi:\nSociet\u00e0.\nReligione.\nLa maggioranza della popolazione segue religioni locali (86,9%), seguita dal cattolicesimo (7,0%) e dalla religione musulmana (2,7%).\nEvoluzione demografica.\nDal punto di vista etnico la popolazione \u00e8 principalmente composta da Waaba, Natimba, B\u00e8tamarib\u00e8 et Peulh.\nEconomia.\nIn campo agricolo \u00e8 sviluppata la coltivazione di cotone mentre \u00e8 trascurabile l'apporto economico dato dalla pesca. Le risorse naturali si limitano a cave di sabbia e giacimenti di pietre ornamentali.\nTurismo.\nLe pi\u00f9 importanti risorse turistiche del comune sono le grotte di Data Wori, il parco nazionale del Pendjari oltre a manifestazioni folcloristiche."}
{"id": "1119267", "revid": "36426", "url": "https://it.wikipedia.org/wiki?curid=1119267", "title": "Calimaruzza", "text": "Calimaruzza (spesso normalizzato come via Calimaruzza) \u00e8 una strada del centro storico di Firenze, situata tra piazza della Signoria (presso lo sbocco di via Calzaiuoli) e la piazza del Mercato Vecchio angolo Calimala.\nIl palazzo di via Calimaruzza che si estende in via Calzaiuoli fino a Via Porta Rossa fu la sontuosa residenza dell'Arte dei Mercatanti, il cui stemma, aquila d'oro che tiene con gli artigli un torsello in campo rosso, si vede ripetuto in vari punti della facciata e nella via Calimaruzza (l'antica \"Calimara francesca\", dai mercanti di panni francesi che vi avevano i loro fondachi); in questa via esisteva l'ingresso principale della sede di quest'arte.\nNella bottega sull'angolo di questa strada con piazza della Signoria, nel 1432, aveva il suo negozio di barbiere Domenico di Giovanni detto il Burchiello, poeta satirico."}
{"id": "1119268", "revid": "92719", "url": "https://it.wikipedia.org/wiki?curid=1119268", "title": "Squalo salmone", "text": ""}
{"id": "1119269", "revid": "125478049", "url": "https://it.wikipedia.org/wiki?curid=1119269", "title": "'Ndrina Sergi", "text": "Sergi \u00e8 una 'ndrina della 'ndrangheta calabrese, originaria di Plat\u00ec. Nel nord Italia si trovano nella zona sud di Milano in collaborazione con i Marando e i Papalia con i quali si occupano del traffico di cocaina e eroina a Busto Arsizio e Gallarate. A Roma si stanno impossessando dell'area di San Basilio. All'estero c'\u00e8 una forte presenza almeno dagli anni '70 in Australia.\nStoria.\nIl 1988 organizzano il sequestro di Cesare Casella.\nNel 1985 in uno scantinato di \"via Lamarmora\", a Buccinasco, si svolse un incontro tra i Sergi e i Papalia per il controllo dell'eroina. Partecip\u00f2 all'incontro anche Domenico Papalia, che riusc\u00ec a portare le due 'ndrine a un accordo ed evitare la faida. \nI Sergi gestivano 100kg di cocaina alla settimana, e il loro ufficio era il bar Trevi di Buccinasco, e il distributore Esso in via Milano a Corsico, gestito dalla famiglia Moscardi."}
{"id": "1119270", "revid": "258720", "url": "https://it.wikipedia.org/wiki?curid=1119270", "title": "Pescecane", "text": ""}
{"id": "1119274", "revid": "949200", "url": "https://it.wikipedia.org/wiki?curid=1119274", "title": "Satana punisce Giobbe con piaghe infuocate", "text": "Satana punisce Giobbe con piaghe infuocate \u00e8 un dipinto a tempera (32,6x43,2\u00a0cm) realizzato nel 1826 dal pittore William Blake. \u00c8 conservato nella Tate Britain di Londra.\nIl quadro raffigura Satana che versa su Giobbe un liquido che gli ricopre la pelle di piaghe dalla pianta dei piedi fino alla punta dei capelli.\nIl corpo muscoloso di Satana ricorda gli \"ignudi\" michelangioleschi."}
{"id": "1119276", "revid": "36426", "url": "https://it.wikipedia.org/wiki?curid=1119276", "title": "Satana scatena gli angeli ribelli", "text": "Satana scatena gli angeli ribelli \u00e8 un dipinto (52x40 cm) realizzato a penna ed acquarello nel 1808 dal pittore William Blake. \u00c8 conservato nel Victoria and Albert Museum di Londra.\nQuesto quadro fa parte di una serie di dodici illustrazioni ispirate dalle poesie di John Milton.\nLa scena raffigura Satana mentre chiama a raccolta tutti gli angeli ribelli, a seguito della cacciata dal Paradiso."}
{"id": "1119281", "revid": "36426", "url": "https://it.wikipedia.org/wiki?curid=1119281", "title": "I pellegrini di Canterbury", "text": "I pellegrini di Canterbury (in inglese: \"The Canterbury Pilgrims\") \u00e8 un dipinto (46x137 cm) realizzato nel 1808 dal pittore William Blake. \u00c8 conservato presso la Pollok House di Glasgow (Regno Unito).\nL'opera mostra i protagonisti della celebre opera di Geoffrey Chaucer del 1388 \"I racconti di Canterbury\" durante un pellegrinaggio dal Southwark alla Cattedrale di Canterbury."}
{"id": "1119286", "revid": "287204", "url": "https://it.wikipedia.org/wiki?curid=1119286", "title": "Agenzia nazionale per la cultura della sicurezza nell'edilizia", "text": "LAgenzia nazionale per la cultura della sicurezza nell'edilizia \u00e8 stata formalmente costituita il 20 ottobre 2005 dall'Associazione nazionale costruttori edili (ANCE). Vi hanno aderito inoltre gli organismi associativi regionali di Piemonte, Lombardia, Liguria, Veneto, Trentino-Alto Adige, Emilia-Romagna, Toscana, Lazio, Molise, Campania e Sicilia, tutti presenti nel consiglio direttivo nella persona del loro presidente o altro rappresentante. Il consiglio direttivo \u00e8 completato da componenti designati direttamente dall'ANCE.\nAttivit\u00e0.\nL'Agenzia promuove iniziative nelle universit\u00e0 (premi per tesi di laurea o dottorato di ricerca), nel sistema scolastico (premi per le migliori iniziative nell'area degli istituti scolastici), nelle aziende (premi per le migliori innovazioni nel campo delle tecnologie della sicurezza, dei dispositivi di protezione individuale dei lavoratori, dei processi organizzativi presso le imprese) e nel mondo della comunicazione (premi per le pi\u00f9 efficaci attivit\u00e0 di comunicazione editoriale, giornalistica, radio- televisiva o tramite internet).\nIl conferimento di premi \u00e8 affiancato da un'attivit\u00e0 complessiva sui temi della cultura della sicurezza svolta dal sistema associativo sul territorio e dalle istituzioni ed enti esterni (Ministeri dell'Istruzione, dell'Universit\u00e0, del Lavoro, dello Sviluppo economico, Inail, Ispesl) con i quali l'Agenzia collabora tramite protocolli d'intesa.\nL'Agenzia organizza anche iniziative, quali la diffusione di pubblicazioni, l'organizzazione di convegni, studi e ricerche sul tema della sicurezza nell'edilizia."}
{"id": "1119289", "revid": "125624473", "url": "https://it.wikipedia.org/wiki?curid=1119289", "title": "Beatrice si rivolge a Dante da un carro", "text": "\u201dBeatrice si rivolge a Dante da un carro\u201d \u00e8 un dipinto (37x53 cm) realizzato tra il 1824 ed il 1827 dal pittore William Blake e conservato nella Tate Britain di Londra.\nQuesto dipinto \u00e8 parte di una serie di illustrazioni realizzate per la Divina Commedia.\nL'episodio rappresentato \u00e8 il primo incontro di Dante e Beatrice.\nA fianco di Beatrice sono rappresentati i Quattro Evangelisti, sotto di lei invece le allegorie della Fede (in bianco), della Speranza (in verde) e della Carit\u00e0 (in rosso). Un grifone traina il carro su cui si trova Beatrice."}
{"id": "1119290", "revid": "831312", "url": "https://it.wikipedia.org/wiki?curid=1119290", "title": "Giro di Toscana", "text": "Il Giro di Toscana (dal 2016 ufficialmente \"Giro della Toscana - Memorial Alfredo Martini\") \u00e8 una corsa in linea maschile di ciclismo su strada che ha luogo nella regione della Toscana, in Italia, ogni anno a cadenza variabile. Dal 2005 fa parte del circuito UCI Europe Tour, classe 1.1. Nelle edizioni 2016 e 2017 la corsa si svolse in 2 giornate di gara. Dal 2018 \u00e8 tornata ad essere una corsa di un giorno.\nAlbo d'oro.\n\"Aggiornato all'edizione 2020.\""}
{"id": "1119291", "revid": "767487", "url": "https://it.wikipedia.org/wiki?curid=1119291", "title": "Registro aeronautico sammarinese", "text": "Il registro aeronautico sammarinese \u00e8 il registro aeronautico della Repubblica di San Marino, istituito con la legge numero 9 del 16 gennaio 2001. Tutte le attivit\u00e0 del settore sono supervisionate dall'Autorit\u00e0 per l'Aviazione civile e la Navigazione marittima (CAA-MNA-SMR). I regolamenti emanati dalla CAA sono uniformi alle normative dell'Organizzazione Internazionale per l'Aviazione civile (ICAO).\nIl prefisso delle marche identificative assegnate dall'ICAO alla Repubblica di San Marino \u00e8 T7 (es.: T7-AAA, T7-BBB, T7-CCC)."}
{"id": "1119296", "revid": "1226", "url": "https://it.wikipedia.org/wiki?curid=1119296", "title": "Un paio di scarpe", "text": "Un paio di scarpe \u00e8 un dipinto a olio su tela (37,5x45,5\u00a0cm) realizzato nel 1886 dal pittore Vincent van Gogh. \u00c8 conservato nel Van Gogh Museum di Amsterdam.\nPicasso, prendendo spunto da questa e da altre opere di analogo soggetto, dir\u00e0 che \u00abvan Gogh \u00e8 immenso perch\u00e9 capace di nobilitare col suo pennello anche un paio di vecchie scarpe\u00bb.\nL'analisi di Heidegger.\nQuesto dipinto \u00e8 stato preso come esempio da Martin Heidegger nel suo saggio \"L'origine dell'opera d'arte\"; in seguito, in relazione al senso con cui Heidegger intese il soggetto dipinto da van Gogh, sorse una vivace polemica con lo storico dell'arte ed esperto dell'opera di van Gogh, Meyer Schapiro. Successivamente, anche il filosofo francese Jacques Derrida prese posizione contro le tesi elaborate da Heidegger.\nIl saggio di Heidegger, pubblicato nel 1950, \u00e8 l'elaborazione di una conferenza tenuta a Friburgo nel 1935. La premessa generale formulata dal filosofo tedesco \u00e8 che nell'origine di una qualsiasi opera d'arte consiste la sua essenza, essendo l'essenza \u00abci\u00f2 da cui e per cui una cosa \u00e8 ci\u00f2 che \u00e8 ed \u00e8 come \u00e8\u00bb. Secondo Heidegger, ne deriva che \u00e8 l'artista stesso l'origine dell'opera, ma nello stesso tempo anche \u00abl'opera \u00e8 origine dell'artista\u00bb, nella misura in cui il pittore, dando origine a un'opera d'arte, diviene egli stesso un artista.\nA questo punto, sembra che la comune origine, sia dell'artista che dell'opera d'arte, sia l'\u00abarte\u00bb. Il problema \u00e8 definire l'arte, individuare la sua essenza. Ricavare deduttivamente il concetto di arte significherebbe ammettere che esso esiste indipendentemente e precedentemente le opere d'arte stesse e, al contrario, ricavare induttivamente dall'analisi di concrete opere d'arte il concetto di arte, significherebbe ammettere che determinate opere sono \u00abartistiche\u00bb, riconoscendo perci\u00f2 di possedere gi\u00e0 quel concetto di arte che pure si cerca di definire. \u00c8 allora necessario partire dall'analisi di una precisa opera, per verificare la presenza in essa dell'elemento \u00abarte\u00bb.\nQualunque opera \u00e8 innanzi tutto una \u00abcosa\u00bb. La cosa, nella tradizione filosofica occidentale, \u00e8 una sostanza - \"hypostasis\" o \"substantia\" - specificata da una serie di accidenti, che viene percepita come \"aistheton\", oggetto sensibile, ed \"eidos\", unione di materia, \"hyle\", e forma, \"morph\u00e9\". Se \u00e8 vero che qualunque cosa ha una materia e una forma non necessariamente modellata dalla mano dell'uomo, vi sono per\u00f2 anche cose che esistono nella forma che l'attivit\u00e0 umana le ha dato: sono le cose prodotte dall'uomo per un suo particolare scopo, che perci\u00f2 Heidegger chiama le \u00abcose-mezzo\u00bb. Esattamente come ogni cosa ha un suo \u00abesser-cosa\u00bb, ciascun \u00abmezzo\u00bb ha un suo \u00abesser-mezzo\u00bb e ciascuna opera un \u00abesser-opera\u00bb: riuscendo a definire il \u00abmezzo\u00bb si potrebbe riuscire a risalire alla corretta definizione di \u00abopera\u00bb e di qui a quella di \u00abopera d'arte\u00bb.\nA questo scopo, Heidegger prende ad esempio un particolare mezzo:\nL'\u00abesser-mezzo\u00bb di questo \u00abmezzo\u00bb, l'essenza delle scarpe, secondo Heidegger, non consiste tanto nel suo valore d'uso, nella possibilit\u00e0 che esse offrono di far camminare meglio e di proteggere i piedi del suo proprietario dalle asperit\u00e0 della terra, ma pi\u00f9 precisamente nella \u00abfidatezza\u00bb (Verl\u00e4ssigkeit), nella fiducia che il suo proprietario ripone nella loro funzione di mezzo:\nQui Heidegger intende come la Terra, nel suo perenne movimento, scandisca il tempo nel quale nuovi mondi sorgono e altri tramontano: le opere d'arte, in quanto ci sono state conservate nel tempo, mostrano il mondo nel quale esse sono state prodotte e mostrano se stesse \u00abcome \u00abessenti-state\u00bb. \u00c8 come essenti-state che ci stanno innanzi nella prospettiva della tradizione e della conservazione. In questa loro significazione, gli autori delle opere d'arte perdono ogni rilievo:\nLe repliche di Meyer Schapiro e di Jacques Derrida.\nVenuto a conoscenza dello scritto di Heidegger, ed esaminate le otto paia di scarpe dipinte in carriera da van Gogh - e in particolare il dipinto del Museo Van Gogh segnalatogli dallo stesso filosofo tedesco - lo storico dell'arte americano Schapiro replic\u00f2 nel 1968 osservando che quelle non erano scarpe da contadino, bens\u00ec le \u00abscarpe dell'artista, tipiche di un uomo che allora viveva in citt\u00e0\u00bb. Ma anche se Van Gogh avesse voluto rappresentare effettivamente delle scarpe da contadino, egli avrebbe finito per trasformare quelle scarpe in una sorta di parziale autoritratto:\nLa posizione di Schapiro \u00e8 opposta a quella di Heidegger: nell'opera d'arte si realizza in pieno la soggettivit\u00e0 dell'artista e il soggetto del dipinto finisce con essere la manifestazione della personalit\u00e0 dell'artista.\nNel 1978 fu pubblicato lo scritto di Jacques Derrida \"La verit\u00e0 in pittura\", nel quale il filosofo francese valutava le posizioni di Heidegger e Schapiro. In fondo, osserva ironicamente, ciascuno dei contendenti, attribuendo le scarpe a una contadina l'uno e a van Gogh l'altro, intende appropriarsene per se stesso: Schapiro, rivendicando la propria competenenza dei fatti pittorici e Heidegger, sottintendendo la propria capacit\u00e0 di interpretare - in virt\u00f9 della propria cultura filosofica - fatti che hanno origine in un mondo prossimo a quello, arcaico, della sua Svevia, nel quale egli si sentiva profondamente radicato. Naturalmente, il testo di Heidegger non intendeva essere un saggio di critica artistica, ma il difetto - lo \u00absproloquio\u00bb, secondo l'espressione di Derrida - dell'analisi di Heidegger, si rivela proprio quando, volendo negare, per la reale comprensione dell'essere dell'opera, ogni riferimento al creatore del dipinto, egli \u00e8 costretto ad attribuire comunque un proprietario - in questo caso, una contadina - a quelle scarpe, reintroducendo un soggetto che compromette la comprensione oggettiva di quell'\u00abesser-mezzo\u00bb:"}
{"id": "1119297", "revid": "101828464", "url": "https://it.wikipedia.org/wiki?curid=1119297", "title": "Adamo ed Eva trovano il corpo di Abele", "text": "Adamo ed Eva trovano il corpo di Abele \u00e8 un dipinto (32x43 cm) realizzato intorno al 1826 dal pittore William Blake. \u00c8 attualmente conservato nella Tate Britain di Londra.\nIl quadro raffigura Caino in fuga dopo che Adamo ed Eva lo hanno sorpreso a seppellire il cadavere di Abele morto.\nEva, china sul cadavere del figlio, ricorda le rappresentazioni della Madonna addolorata sul corpo di Ges\u00f9."}
{"id": "1119300", "revid": "125891229", "url": "https://it.wikipedia.org/wiki?curid=1119300", "title": "'Ndrina Pesce", "text": "La 'ndrina dei Pesce \u00e8 tra le pi\u00f9 potenti cosche della 'ndrangheta, con un esercito di affiliati inquadrati in 30 \u00ablocali\u00bb e in una miriade di 'ndrine, con interessi che si estendono da Reggio Calabria a Milano. La 'ndrina ha la propria base operativa a Rosarno, in provincia di Reggio Calabria. Il clan \u00e8 coinvolto in tutti i traffici dell'area di Gioia Tauro. Dal porto alla droga, dalle estorsioni al controllo dei mercati agricoli.\"\nInsieme alla cosca dei Bellocco costituiscono il \"locale\" di 'ndrangheta cittadino.\nHanno sancito un'alleanza per il controllo del territorio della piana di Gioia Tauro insieme ai Piromalli, i Mancuso e ai Mol\u00e8. I Sabatino sono una loro cosca satellite.\nAl nord sono attivi a Milano, specialmente nel quartiere di Quarto Oggiaro, mentre nel 2015 sono stati trovati anche ad Aosta.\nAll'estero, insieme ai Bellocco hanno collegamenti con la criminalit\u00e0, austriaca, greca, libanese, tedesca e francese.\nHanno partecipato, dettando legge, alla guerra di mafia avvenuta nella provincia di Catanzaro, Crotone e nella Sibaritide Cosentina.\nStoria.\nAnni '80 - Delitto Valarioti.\nLa 'ndrina dei Pesce \u00e8 stata accusata di aver ucciso nel 1980 il dirigente comunista Giuseppe Valarioti perch\u00e9 questi si opponeva allo strapotere della 'ndrangheta e ai suoi collegamenti politico-istituzionali-imprenditoriali, per tali accuse ci fu un primo processo indiziario a carico di Giuseppe Pesce (1923) che si concluse con un'assoluzione sia in primo che in secondo grado, successivamente il pentito Pino Scriva con le sue dichiarazioni fece luce sul delitto chiamando in causa la 'ndrina dei Pesce e quella dei Piromalli ma le sue parole non vennero credute e il tutto si concluse con un'archiviazione.\nAnni '90 - Scioglimento del consiglio comunale di Rosarno.\nNel 1992 viene sciolto per la prima volta il civico consesso rosarnese per infiltrazioni mafiose, dalle indagini compiute dalla commissione d'accesso agli atti (inviata dal Prefetto di Reggio Calabria) presso il comune di Rosarno emergono diversi elementi di criticit\u00e0, in particolare si acclara che la 'ndrina dei Pesce ha inquinato la pubblica amministrazione, grazie ai collegamenti (parentali, amicali) con amministratori locali e dipendenti comunali, al fine di gestire appalti pubblici, finanziamenti pubblici, autorizzazioni, concessioni e quindi predominio sul territorio.\nAnni 2010.\nLe operazioni Crimine e All Inside, la collaborazione di Giuseppina Pesce.\nIl 2010 (28 aprile) si apre con l'operazione All Inside, in cui vengono eseguiti dai carabinieri 40 fermi nei confronti di esponenti dei Pesce per associazione a delinquere mafiosa, estorsione e narcotraffico. Sono stati sequestrati beni del valore di 10 milioni di euro.\nNello stesso in tutta la Calabria scatta l'operazione Crimine che colpisce anche i Pesce.\nDall'operazione il comune di Rosarno risulta essere il paese con la pi\u00f9 alta densit\u00e0 criminale d'Italia, una sorta di Mecca 'ndranghetista.\n\"Secondo il Pubblico Ministero della Dda di Reggio Calabria Alessandra Cerreti, \u00abin Calabria essere un Pesce \u00e8 come in Sicilia essere un Riina o un Provenzano\u00bb. A sostegno di ci\u00f2, la Cerreti ha raccontato un aneddoto riguardante il primo periodo della collaborazione di Giusy Pesce, l'allora Procuratore di Reggio Calabria Giuseppe Pignatone avrebbe infatti detto alla sua sostituta:\nIl 23 novembre 2010 si conclude l'operazione All Inside II che porta all'arresto di 24 persone, anche grazie alla pentita Giuseppina Pesce figlia del boss Salvatore Pesce, grazie a lei si \u00e8 venuti a conoscenza dell'assetto criminale della citt\u00e0 di Rosarno.\nNel 2011 grazie alla collaborazione di Giuseppina Pesce (1980), nipote del boss Antonino si \u00e8 riusciti a portare a termine l'operazione All Clean e nonostante le pressioni psicologiche su di lei e sui propri figli da parte dei familiari: il marito Rocco Palaia, il suocero Gaetano Palaia, i cognati Angela Palaia e Angelo Ietto, i cognati Gianluca e Giovanni Palaia, la madre Angela Ferraro e la sorella Marina Pesce in carcere dal 4 ottobre 2011.\nIl 21 aprile 2011 i finanzieri del Nucleo di Polizia Tributaria, del GICO e del SCICO, in collaborazione con i Carabinieri reggini e su provvedimenti emessi dal Tribunale di Reggio Calabria, sequestrano beni per oltre 190 milioni di euro (comprese due squadre di calcio del campionato dilettanti serie D calabrese), azione che secondo la nota emessa dalla GdF \"ha completamente annientato la potenza economica della pericolosa consorteria 'ndranghetistica dei Pesce di Rosarno (RC)\".\nIl 5 maggio 2011 vengono sequestrati beni immobili tra Milano, Como e Vibo Valentia del valore di 12 milioni di euro alla cosca Pesce come prosecuzione dell'operazione \"All Clean\".\nIl 14 luglio 2011 Riprende un terzo filone dell'operazione Crimine e vengono arrestate oltre 40 persone in questa operazione internazionale dei Carabinieri (Crimine 3). Le persone sono accusate di traffico di droga internazionale e associazione mafiosa e sono state arrestate per lo pi\u00f9 in Italia, alcune in Spagna, nei Paesi Bassi e negli Stati Uniti. Il traffico veniva gestito insieme al Cartello del Golfo e ai cartelli colombiani, per la 'ndrangheta c'erano presunti affiliati agli Ierin\u00f2, Commisso, Coluccio, Aquino e Pesce.\nIl 9 agosto 2011 viene arrestato Francesco Pesce.\nI rapporti con altre organizzazioni criminali.\n\u00abPer gli investigatori delle Dda salernitana e reggina ottimi rapporti intercorrerebbero tra i Casalesi e la cosca Pesce/Bellocco di Rosarno, visto che negli ultimi anni Salerno starebbe gradualmente sostituendo i moli del porto calabrese di Gioia Tauro, come scalo privilegiato delle partite di coca dei boss della Locride e della Piana; qui la Guardia di Finanza nel 2004 aveva intercettato oltre 500 chili di coca nascosta in travi di marmo, destinata ai Mancuso, Pesce/Bellocco e Piromalli. E se negli anni '70 era Raffaele Cutolo il contatto tra 'ndrine e Camorra, negli anni \u201890 i Casalesi soppiantarono Don Raffae'. Sconfitto Cutolo, fu proprio il boss dei Casalesi, Francesco Schiavone detto \u201cSandokan\u201d, a capire che coi calabresi si facevano affari d'oro, che servivano come intermediatori coi colombiani. Dalla cattura di Sandokan l'eredit\u00e0 operativa, anche nei contatti con le 'ndrine, \u00e8 toccata ad Antonio Iovine da San Cipriano d'Aversa, latitante dal 1997 e uno dei killer pi\u00f9 feroci dei Casalesi, che decise come spartire \u201cu businissi\u201d in Cilento con le 'ndrine. Territorio che ha cementato l'alleanza pi\u00f9 pericolosa d'Italia."}
{"id": "1119301", "revid": "110157", "url": "https://it.wikipedia.org/wiki?curid=1119301", "title": "Anello Courage", "text": "L'anello Courage \u00e8 uno dei cinque archi (insieme a \"Libert\u00e9\", \"Egalit\u00e9 1\", \"Egalit\u00e9 2\" e \"Fraternit\u00e9\") dell'anello Adams di Nettuno."}
{"id": "1119302", "revid": "2178638", "url": "https://it.wikipedia.org/wiki?curid=1119302", "title": "Hans Enoksen", "text": "Biografia.\nMonoglotta groenlandese, \u00e8 membro del Parlamento della Groenlandia dal 1995. \u00c8 divenuto Ministro della Pesca, della Caccia e degli Insediamenti e Presidente del Partito Politico Siumut nel 2001.\n\u00c8 stato eletto Primo Ministro il 14 dicembre 2002; il suo partito ha ottenuto solo il 28% dei voti, il 7% in meno rispetto alle precedenti elezioni, ma i voti sono stati sufficienti a vincere.\nDopo la sua elezione, ha inaugurato un'alleanza con il partito di sinistra Inuit Ataqatigiit. I due partiti hanno iniziato a discutere su come cambiare gli accordi con la Danimarca e gli Stati Uniti d'America, riguardo a quanto la Groenlandia dovrebbe ricevere in compenso per la base aerea statunitense situata fuori dalla citt\u00e0 di Thule, nel nord del Paese."}
{"id": "1119305", "revid": "775372", "url": "https://it.wikipedia.org/wiki?curid=1119305", "title": "Politica della Groenlandia", "text": "La Politica della Groenlandia si svolge in un contesto di democrazia rappresentativa parlamentare sotto dipendenza danese, dove il Primo ministro \u00e8 il capo del governo, ed in un sistema a pi\u00f9 partiti.\nLa Groenlandia possiede l'autogoverno dal 1979, pur restando un'area amministrativa della Danimarca. Il potere esecutivo \u00e8 esercitato dal governo, mentre quello legislativo \u00e8 ricoperto dal governo e dal parlamento della Groenlandia chiamato Landsting. I partiti principali sono i social-democratici del Siumut, i separatisti socialisti della Inuit Ataqatigiit e i liberali conservatori del Sentimento di Comunit\u00e0. Il Potere giudiziario \u00e8 indipendente dagli altri due poteri.\nPotere esecutivo.\nIl sovrano della Danimarca \u00e8 anche capo di Stato della Groenlandia ed \u00e8 rappresentato da un Alto Commissario di sua nomina. Il Primo ministro \u00e8 eletto dal Parlamento e guida il Landsting.\nPotere legislativo.\nLa Groenlandia ha un Parlamento unicamerale detto \"Landsting\", composto 31 seggi; i membri sono eletti da un voto popolare con metodo proporzionale e la loro durata \u00e8 di quattro anni. Sono anche eletti due rappresentanti per il parlamento danese (o Folketing).\nPartiti politici ed elezioni.\nLe elezioni in Groenlandia si svolgono a livello nazionale per eleggere rappresentanti per una legislatura. La Dieta (\"Inatsisartut\") ha 31 membri, eletti per quattro anni secondo il sistema proporzionale.\nNel paese c'\u00e8 un sistema multipartitico, con due o tre partiti forti e un ulteriore partito che ha successo elettorale.\nSuddivisioni amministrative.\nLa Groenlandia dal 2009 \u00e8 suddivisa in cinque comuni (che hanno rimpiazzato i 18 precedenti la riforma): Avannaata, Kujalleq, Qeqertalik, Qeqqata e Sermersooq. Aree non incorporate sono il parco nazionale della Groenlandia nordorientale ed il villaggio di Pituffik, che ospita la base Aerea Thule.\nRappresentanze diplomatiche.\nIn Groenlandia non esistono ambasciate o consolati esteri, poich\u00e9 la Danimarca ha la responsabilit\u00e0 della politica estera dell'isola. Le ambasciate ed i consolati in Danimarca sono responsabili per le relazioni anche con la Groenlandia.\nL'isola \u00e8 internazionalmente rappresentata dalle ambasciate e dai consolati della Danimarca, anche se la Groenlandia partecipa direttamente ad alcune organizzazioni nordiche che accettano la partecipazione di territori non politicamente indipendenti."}
{"id": "1119309", "revid": "110157", "url": "https://it.wikipedia.org/wiki?curid=1119309", "title": "Anello Libert\u00e9", "text": "Libert\u00e9 \u00e8 uno dei cinque archi (insieme a \"Fraternit\u00e9\", \"Egalit\u00e9 1\", \"Egalit\u00e9 2\" e \"Courage\") dell'anello Adams di Nettuno. Questi cinque archi sono in effetti le parti pi\u00f9 brillanti del resto dell'anello."}
{"id": "1119312", "revid": "110157", "url": "https://it.wikipedia.org/wiki?curid=1119312", "title": "Anello Egalit\u00e9 1", "text": "Egalit\u00e9 1 \u00e8 uno dei cinque archi (insieme a \"Libert\u00e9\", \"Egalit\u00e9 2\", \"Fraternit\u00e9\" e \"Courage\") dell'anello Adams di Nettuno. Questi cinque archi sono in effetti le parti pi\u00f9 brillanti del resto dell'anello."}
{"id": "1119313", "revid": "547034", "url": "https://it.wikipedia.org/wiki?curid=1119313", "title": "Maria di Spagna", "text": "Biografia.\nEra la figlia maggiore dell'imperatore Carlo V, e della sua consorte, Isabella del Portogallo. Crebbe tra le citt\u00e0 di Toledo e Valladolid con i suoi fratelli, con i quali form\u00f2 un forte legame familiare, i legami furono forti anche con il padre, nonostante le sue prolungate assenze.\nMaria e suo fratello Filippo, condivisero simili opinioni personali e politiche, che si mantennero durante il resto della loro vita.\nMatrimonio.\nInizialmente venne destinata a sposare uno dei figli di Francesco I di Francia. Tuttavia, dopo la guerra di Smalcalda, l'imperatore Carlo ritenne di rafforzare i legami tra i due rami della famiglia d'Asburgo, facendola sposare al figlio maggiore di suo fratello Ferdinando, rafforzando cos\u00ec anche i reciproci diritti di successione.\nPerci\u00f2 il 13 settembre 1548 Maria spos\u00f2 il futuro imperatore Massimiliano II. Il contratto di matrimonio venne stipulato durante la Dieta di Augusta. Maria rinunci\u00f2 ai suoi diritti di successione al trono spagnolo e le venne garantita una pensione annua.\nMaria e Massimiliano ebbero sedici figli:\nReggente.\nSu richiesta del padre, la coppia assunse la reggenza in Spagna durante l'assenza di Carlo V nel 1548. Nel 1550 ricopr\u00ec un'altra volta la carica di reggente. Dal 1552 Massimiliano e la moglie si trasferirono a Vienna. Durante l'assenza di suo fratello, il re Filippo II, tra il 1558 e il 1561, Maria fu di nuovo reggente di Spagna.\nImperatrice.\nNel 1562, assieme al marito, venne incoronata regina di Boemia e, un anno pi\u00f9 tardi, regina d'Ungheria; alla morte di Ferdinando I nel 1564 venne incoronata imperatrice al fianco del marito.\nIn Austria, Maria cerc\u00f2, anche sotto l'influenza dei loro parenti, di convincere il marito a presentare maggiori attenzioni in merito alla fede cattolica. Maria era a quanto pare a disagio in un paese che non era interamente cattolico, e si circond\u00f2 di una cerchia di cortigiani rigorosamente cattolici, molti dei quali aveva portato con s\u00e9 dalla Spagna. La sua corte fu organizzata da Maria de Requenes, la sua dama di compagnia spagnola, e tra i suoi preferiti c'era Margarita de Cardona.\nMaria ebbe grande influenza sui suoi figli, in particolare sui due futuri imperatori Rodolfo II e Mattia.\nRitorno in Spagna.\nMaria torn\u00f2 in Spagna nel 1582, portando con s\u00e9 la figlia pi\u00f9 giovane, l'arciduchessa Margherita, promettendo di sposarla a Filippo II di Spagna, che aveva perso la sua quarta moglie, la figlia maggiore, l'arciduchessa Anna nel 1580. Margherita alla fine rifiut\u00f2 e prese il velo come Suor Chiara. Commentando che era molto felice di vivere in \"un paese senza eretici\", Maria si stabil\u00ec nel Monastero de las Descalzas Reales a Madrid, dove visse fino alla sua morte nel 1603.\nEra la patrona del noto compositore spagnolo Tom\u00e1s Luis de Victoria, e la grande Messa da Requiem che scrisse nel 1603 per i suoi funerali \u00e8 considerata tra le opere migliori e pi\u00f9 raffinate.\nTra i suoi cappellani vi fu per diversi anni il sardo Antonio Canopolo che ella protesse e propose per la candidatura ad arcivescovo.\nMaria esercit\u00f2 una certa influenza insieme alla regina Margherita, la moglie di suo nipote, Filippo III di Spagna. Margherita, la sorella del futuro imperatore Ferdinando II, sarebbe una delle tre donne alla corte di Filippo che avrebbe applicato una notevole influenza sul re."}
{"id": "1119314", "revid": "110157", "url": "https://it.wikipedia.org/wiki?curid=1119314", "title": "Anello Egalit\u00e9 2", "text": "Egalit\u00e9 2 \u00e8 uno dei cinque archi (insieme a \"Libert\u00e9\", \"Egalit\u00e9 1\", \"Fraternit\u00e9\" e \"Courage\") dell'anello Adams di Nettuno. Questi cinque archi sono in effetti le parti pi\u00f9 brillanti del resto dell'anello."}
{"id": "1119315", "revid": "110157", "url": "https://it.wikipedia.org/wiki?curid=1119315", "title": "Anello Fraternit\u00e9", "text": "Fraternit\u00e9 \u00e8 uno dei cinque archi (insieme a \"Libert\u00e9\", \"Egalit\u00e9 1\", \"Egalit\u00e9 2\" e \"Courage\") dell'anello Adams di Nettuno. Questi cinque archi sono in effetti le parti pi\u00f9 brillanti del resto dell'anello."}
{"id": "1119316", "revid": "298055", "url": "https://it.wikipedia.org/wiki?curid=1119316", "title": "Paperino e le carte perdute di Colombo", "text": "Paperino e le carte perdute di Colombo \u00e8 una storia a fumetti scritta e disegnata da Don Rosa nel 1995; \u00e8 un seguito della storia di Carl Barks \"Paperino e il cimiero vichingo\".\nTrama.\nGastone vince un viaggio in Terranova grazie ad una lotteria, e viene accompagnato da Paperino. Qui, Quo e Qua si recano in Nuova Scozia per analizzare il primo manuale delle Giovani Marmotte e l\u00ec trovano quattro mappe: le carte perdute di Colombo. Nel frattempo Gastone, su un battello con Paperino, pesca l'elmo d'oro di Olaf l'Azzurro, il primo uomo a mettere piede in America molti secoli prima di Colombo. A bordo del battello si trova, in veste di guida, Azure Blue, che brama di possedere l'elmo perch\u00e9, in quanto discendente di Olaf e possessore del cimiero, potrebbe diventare padrone del Nord America. Soltanto la dimostrazione dell'arrivo in America di qualcun altro prima di Olaf pu\u00f2 rendere il possesso dell'elmo inutile.\nUna delle mappe di Qui, Quo e Qua rivela la scoperta dell'isola di Anticosti, sul golfo del San Lorenzo, fatta da un certo monaco Brendan. Ad Anticosti si recano molte persone bramose di potere e tra queste l'ex avvocato di Azure Blue nella storia del cimiero vichingo: Silvester J. Sharkey, il quale ruba a Paperino una croce del monaco Brendan. Qui Quo e Qua decifrano l'ultima mappa e scoprono che un esploratore cinese \u00e8 arrivato in America prima di Brendan, e pi\u00f9 precisamente a Teotihuacan. Blue, Sharkey, Paperino, Qui, Quo e Qua vi si recano.\nPaperino e i nipoti seguono una guida, che li conduce in un luogo trovato pochi giorni prima dove si trova una ruota portata dall'esploratore cinese. Essa viene per\u00f2 rubata da Blue e Sharkey, di nuovo alleati; intanto ai nipotini viene in mente che Colombo, nei suoi appunti, scrisse che alcune mappe in pelle non furono copiate dall'originale biblioteca di Alessandria (vedi \"Zio Paperone e i guardiani della biblioteca perduta\"). Cos\u00ec dopo essersi recati alla tomba di Cleopatra, ad Alessandria d'Egitto, trovano una mappa in pelle. La mappa rivela che due galee fenicie furono dirottate e giunsero in una fredda terra; una rest\u00f2 l\u00ec e disegn\u00f2 la mappa mentre l'altra ritorn\u00f2 a Cartagine.\nNel frattempo, mentre Blue e Sharkey si stanno godendo una vacanza in un grand hotel, vengono a sapere che i paperi stanno compiendo degli scavi in un luogo designato da una mappa fenicia: l'attuale Cape Cod. Rifornitisi d'armi, intendono distruggere la nave trovata grazie agli scavi dei paperi, ma scoprono che \u00e8 emersa anche una mappa degli indiani Adena che rivela l'arrivo dei fenici in America prima dell'esploratore cinese, e cos\u00ec la rubano, lasciando la ruota. Durante una conferenza indetta dal duo in qualit\u00e0 di futuri padroni del Nord America, uno sconosciuto sostiene che la mappa non \u00e8 altro che una mappa degli Adena, e che i Fenici non scesero mai vivi dalla nave; lo sconosciuto non \u00e8 altri che Paperino e un nipote travestiti insieme. Cos\u00ec, riavuta la mappa, l'America \u00e8 salva (anche perch\u00e9 Blue e Sharkey vengono arrestati per non poter pagare il soggiorno al grand hotel). Alla fine i nipotini scoprono anche che la mappa rivelava che gli Adena avevano scoperto un \"Nuovo Mondo\", ovvero l'Europa.\nD.U.C.K..\nIl D.U.C.K. (Dedicated to Uncle Carl by Keno, ovvero dedicato a zio Carl, Barks, da Keno, che \u00e8 uno dei nomi di Don Rosa) si trova in un quadro, in alto a destra nella prima tavola.\nSequel.\nLa storia riprende fatti e personaggi da \"Paperino e il cimiero vichingo\", la quale ha un altro sequel: \"Topolino e l'imperatore d'America\" di Massimo De Vita."}
{"id": "1119323", "revid": "125601457", "url": "https://it.wikipedia.org/wiki?curid=1119323", "title": "Domenica Gaudete", "text": "La Domenica Gaudete (\"Dominica Gaudete\" in latino) \u00e8 la terza domenica dell'Avvento, uno dei tempi dell'anno liturgico della Chiesa cattolica di rito romano.\nNome.\nA questa domenica \u00e8 dato il nome \"Gaudete\", l'incipit (la prima parola) del testo della messa nel rito romano. Di tale testo il primo elemento \u00e8 l'antifona d'ingresso ossia l'introito, che in latino comincia con la frase \"Gaudete in Domino semper: iterum dico, gaudete. Dominus enim prope est\": in italiano, \"Rallegratevi sempre nel Signore, ve lo ripeto: rallegratevi. Il Signore \u00e8 vicino.\"\nSi tratta di una citazione della Lettera ai Filippesi \nIn edizioni del Messale Romano prima di quella del 1969, la citazione \u00e8 pi\u00f9 completa: \"Gaudete in Domino semper: iterum dico, gaudete. Modestia vestra nota sit omnibus hominibus: Dominus enim prope est. Nihil solliciti sitis: sed in omni oratione et obsecratione cum gratiarum actione petitiones vestrae innotescant apud Deum.\" (Con il permesso del vescovo diocesano, seguendo gli orientamenti della Santa Sede, si pu\u00f2 ancora usare l'ultima di tali edizioni, quella del 1962).\nParticolarit\u00e0 di questa domenica.\nCome indicato nell'antifona di ingresso, la terza domenica, a met\u00e0 circa del tempo di Avvento, anticipa un po' la gioia del Natale che si avvicina. Per i paramenti pu\u00f2 essere utilizzato il colore liturgico rosaceo al posto del violaceo, unico colore possibile negli altri giorni di questo periodo.\nPer\u00f2 nella Domenica Gaudete, come in tutto l'Avvento, \"l'organo e altri strumenti musicali siano usati con quella moderazione che conviene alla natura di questo Tempo, evitando di anticipare la gioia piena della Nativit\u00e0 del Signore\"."}
{"id": "1119326", "revid": "319723", "url": "https://it.wikipedia.org/wiki?curid=1119326", "title": "Popolo tedesco", "text": ""}
{"id": "1119327", "revid": "92719", "url": "https://it.wikipedia.org/wiki?curid=1119327", "title": "Pseudocarcharias", "text": ""}
{"id": "1119330", "revid": "6066", "url": "https://it.wikipedia.org/wiki?curid=1119330", "title": "Esilio di Babilonia", "text": ""}
{"id": "1119331", "revid": "79109", "url": "https://it.wikipedia.org/wiki?curid=1119331", "title": "Flaco Biondini", "text": ""}
{"id": "1119332", "revid": "767487", "url": "https://it.wikipedia.org/wiki?curid=1119332", "title": "Pierluigi Mingotti", "text": "Mingotti si diploma al Conservatorio Giovanni Battista Martini in oboe, strumento che poi accantoner\u00e0 nelle sue canzoni in favore del basso, a cui dedicher\u00e0 la sua carriera.\nDal 1995 Mingotti partecipa alla registrazione del cd \"Otello happiness\" con il gruppo \"Man Sueto\", da lui fondato;\nnello stesso periodo partecipa al Roxy Bar e ha una collaborazione con Bobby Solo.\nNel 1996 inizia la sua collaborazione con Francesco Guccini, di cui poi diventer\u00e0 bassista ufficiale dal 2001.\nDa ricordare anche i suoi lavori con Eugenio Finardi, Stefano Nosei e Eumir Deodato, Rudy Rotta, Andy J. Forest."}
{"id": "1119333", "revid": "92719", "url": "https://it.wikipedia.org/wiki?curid=1119333", "title": "Pseudocarchariidae", "text": ""}
{"id": "1119334", "revid": "77358", "url": "https://it.wikipedia.org/wiki?curid=1119334", "title": "Pseudocarcaridi", "text": ""}
{"id": "1119336", "revid": "92719", "url": "https://it.wikipedia.org/wiki?curid=1119336", "title": "Squalo coccodrillo", "text": ""}
{"id": "1119338", "revid": "118031", "url": "https://it.wikipedia.org/wiki?curid=1119338", "title": "Beksinski", "text": ""}
{"id": "1119340", "revid": "84184", "url": "https://it.wikipedia.org/wiki?curid=1119340", "title": "Miani", "text": "Miani \u00e8 un cognome italiano che pu\u00f2 riferirsi a:"}
{"id": "1119341", "revid": "486946", "url": "https://it.wikipedia.org/wiki?curid=1119341", "title": "Agaricus connatus", "text": ""}
{"id": "1119343", "revid": "486946", "url": "https://it.wikipedia.org/wiki?curid=1119343", "title": "Clitocybe connata", "text": ""}
{"id": "1119345", "revid": "486946", "url": "https://it.wikipedia.org/wiki?curid=1119345", "title": "Tricholoma connatum", "text": ""}
{"id": "1119349", "revid": "124123", "url": "https://it.wikipedia.org/wiki?curid=1119349", "title": "Virginia Galilei", "text": "Biografia.\nNacque dalla relazione di Galileo Galilei con una donna veneziana, Marina Gamba, che mise poi al mondo un'altra figlia di Galileo, Livia, e un figlio, Vincenzio. Ad oggi \u00e8 certo che la Gamba non vivesse nella casa di Galileo in via Vignali fino alla nascita del terzogenito.\nFu lo stesso Galileo a fare l'oroscopo alla figlia: \u00ablaborum et molestarum patientem, solitariam, taciturnam, parcam, propri comodi studiosam, zelopitam\u00bb.\nVirginia fu portata a Firenze dalla madre di Galileo, Giulia Ammannati; Galileo la raggiunse pi\u00f9 tardi, nel 1610, quando si trasfer\u00ec a Firenze come \"matematico del Granduca\". Non potendo o non volendo prendersi direttamente cura delle due figlie, Galileo ottenne nel 1613, grazie all'interessamento del Cardinale Francesco Maria Del Monte, che Virginia fosse accolta nel Convento delle Clarisse di San Matteo in Arcetri, dove il 4 ottobre 1616, appena sedicenne, prese i voti come monaca di clausura con il nome di suor Maria Celeste: l\u00ec condusse tutta la sua breve esistenza.\nFino al 1632 Galileo viveva nella Villa Il Gioiello a Arcetri, dunque vicinissimo alle figlie. Il convento era poverissimo, le monache avevano a malapena di che sfamarsi, lo stesso spazio era ristrettissimo: ma tutto questo non intacc\u00f2 mai la serenit\u00e0 e la fede con cui Virginia visse la propria esistenza, n\u00e9 il profondo affetto verso il padre. Alla figlia primogenita Galileo rest\u00f2 estremamente legato fino alla morte della giovane, avvenuta nel 1634.\nDi Virginia rimangono 124 lettere scritte al padre e da questi gelosamente conservate (in una di esse Virginia si dice commossa che il padre conservi le sue lettere); la prima \u00e8 del 1623, l'ultima del dicembre 1633, quando Galileo rientr\u00f2 da Siena per scontare gli arresti domiciliari inflittigli dal Sant'Uffizio al termine del noto processo. Galileo viveva all'epoca nella Villa \"Il Gioiello\", a poche decine di metri dal Convento dove si trovava la figlia: venne dunque meno l'esigenza di un rapporto epistolare. Di contro, non ci \u00e8 pervenuta nessuna lettera scritta da Galileo alla figlia, probabilmente perch\u00e9, alla morte di lei, le lettere furono distrutte essendo pur sempre di un sospettato di eresia.\nVirginia scrive pagine piene di toccanti parole di amore per il padre, e in particolare di forte sostegno in occasione del processo a Roma, e ci fanno intravedere una giovane donna, che, pur dalla sua clausura, si adopera per aiutare, in cose pratiche come la ricerca di una casa, il celebre scienziato: la stessa Villa Il Gioiello fu segnalata a Galileo appunto dalla figlia.\nNella prima lettera suor Maria Celeste ringrazia il padre perch\u00e9 le ha inviato in visione riservata addirittura la lettera che egli ha ricevuto dal nuovo Papa, Urbano VIII. In altre troviamo accenni ad aspetti umanissimi, ad esempio apprendiamo dell'invio di frutta candita (di cui Galileo pare fosse particolarmente ghiotto), la raccomandazione filiale di andarci piano con il vino (raccomandazione di cui non sempre Galileo teneva conto), e apprendiamo anche che Galileo aveva personalmente riparato l'orologio del convento.\nLe lettere sono contenute nell'epistolario completo di Galileo pubblicato ad opera di Antonio Favaro.\nLa Via Suor Maria Celeste a Firenze \u00e8 intitolata a lei."}
{"id": "1119358", "revid": "154639", "url": "https://it.wikipedia.org/wiki?curid=1119358", "title": "Archeologia orientale", "text": "L'archeologia orientale studia le antiche civilt\u00e0 precedenti al periodo classico nell'area che oggi corrisponde all'incirca al Vicino Oriente. Comprende quindi le culture che si svilupparono in Mesopotamia (moderno Iraq e parte della Siria), in Persia (Iran), nel Levante (Israele, Palestina, Giordania, Siria, Libano) e in Anatolia (l'attuale Turchia), insieme all'Egitto.\nLo studio specifico di alcune culture assume altre denominazioni:\nHa confini meno definiti lo studio delle civilt\u00e0 della Mesopotamia (Sumeri, Accadi, Babilonesi, etc.) e di quelle ad esse affini (la civilt\u00e0 protosiriana di Ebla ad esempio) i cui studiosi prendono il nome di orientalisti \"tout court\" in quanto le diverse civilt\u00e0 si sovrappongono e si influenzano reciprocamente nella stessa area denominata vicino oriente che comprende attualmente Iraq, Siria, Giordania e Turchi."}
{"id": "1119375", "revid": "30232", "url": "https://it.wikipedia.org/wiki?curid=1119375", "title": "Agostino di Bartolomei", "text": ""}
{"id": "1119377", "revid": "599013", "url": "https://it.wikipedia.org/wiki?curid=1119377", "title": "Christian Borgatello", "text": "Carriera.\nClub.\nBorgatello crebbe nella squadra della sua citt\u00e0, l'HC Merano, con cui esord\u00ec in prima squadra in massima serie nel campionato 1998-99 appena diciassettenne. Il grosso di quella stagione lo gioc\u00f2 a Laces, nelle file del Val Venosta in serie A2, ma c'\u00e8 anche la sua firma sullo scudetto della squadra della citt\u00e0 del Passirio, tanto da guadagnarsi la convocazione nella Nazionale U-18.\nDalla stagione successiva divenne titolare. Rimase a Merano fino al termine della campionato italiano di hockey su ghiaccio 2003-04, poi si trasfer\u00ec in Gran Bretagna. Coi Dundee Stars disput\u00f2 la British National League (una lega professionistica che scomparve proprio al termine di quella stagione).\nTorn\u00f2 in Italia dopo una sola stagione e trov\u00f2 l'accordo con l'HCJ Milano Vipers con cui vinse lo scudetto 2005-06 e la supercoppa italiana 2006.\nIl 4 luglio 2007 annunci\u00f2 la firma per la successiva stagione 2007-08 con l'Hockey Club Bolzano. In quattro stagioni vinse due scudetti, una Coppa Italia e due Supercoppe italiane.\nDopo aver trascorso quattro stagioni con i Foxes nel 2011 decise di trasferirsi in Ungheria, presso l'Alba Vol\u00e1n Sz\u00e9kesfeh\u00e9rv\u00e1r, squadra militante nella \u00d6sterreichische Eishockey-Liga. Nel mese di ottobre per motivi familiari decise di ritornare a Bolzano, dopo aver disputato 15 partite nel campionato austriaco.\nNel maggio del 2013 Borgatello firm\u00f2 un contratto annuale con l'HC Val Pusteria, lasciando Bolzano dopo sei stagioni. Dopo una sola stagione cambi\u00f2 squadra passando al Ritten Sport, campione d'Italia in carica.\nNel giugno 2018 lasci\u00f2 il Renon per passare ai Vipiteno Broncos. Dopo una sola stagione nella Wipptal, all'et\u00e0 di 37 anni torn\u00f2 a vestire la maglia del Merano, scendendo di categoria in Italian Hockey League.\nNazionale.\nBorgatello esord\u00ec in Nazionale maggiore nel 2002, durante un torneo di preparazione ai Mondiali di quell'anno. Partecip\u00f2 ai Mondiali maggiori del 2002 (chiusi con la retrocessione), del 2006, del 2007 (mise a segno il gol del provvisorio 3-2 nella decisiva gara con la Lettonia che garant\u00ec la salvezza), del 2008, del 2010, del 2012 e del 2014, oltre a quelli di prima divisione del 2003, del 2005, del 2009 e del 2013.\nFece parte della spedizione olimpica a ."}
{"id": "1119381", "revid": "1833487", "url": "https://it.wikipedia.org/wiki?curid=1119381", "title": "Cornelis Johannes van Houten", "text": "Biografia.\nTrascorse tutta la sua carriera all'Universit\u00e0 di Leida, tranne che per un breve periodo (1954 - 1956) durante il quale lavor\u00f2 in qualit\u00e0 di assistente ricercatore presso l'osservatorio di Yerkes. Ottenne la laurea nel 1940, ma durante la Seconda guerra mondiale interruppe i suoi studi e ottenne il Ph.D solo nel 1952.\nSpos\u00f2 la collega astronoma Ingrid Groeneveld (da allora Ingrid van Houten-Groeneveld) e insieme si interessarono di asteroidi. Ebbero un figlio, Karel.\nInsieme a Tom Gehrels, i coniugi van Houten formarono un gruppo che scopr\u00ec diverse migliaia di asteroidi, tra di loro uno si rivel\u00f2 essere nel 2012 una cometa periodica, la 271P/van Houten-Lemmon. Gehrels osservava il cielo mediante il telescopio da 48 pollici dell'Osservatorio di Monte Palomar e successivamente inviava le lastre fotografiche all'osservatorio di Leida, che le analizzava alla ricerca di nuovi asteroidi.\nVan Houten studi\u00f2 inoltre le velocit\u00e0 radiali di stelle binarie strette. Non cess\u00f2 di lavorare fino alla morte, pubblicando articoli sugli asteroidi e binarie a eclissi.\nGli \u00e8 stato dedicato l'asteroide 1673 van Houten."}
{"id": "1119382", "revid": "15756", "url": "https://it.wikipedia.org/wiki?curid=1119382", "title": "Omskavia Airlines", "text": "La Omskavia Airlines (), gi\u00e0 Aeroflot-Omsk, fu una compagnia aerea russa con base presso l'Aeroporto di Omsk.\nStoria.\nNel corso degli anni novanta venne creata tramite un conferimento di ramo di impresa all'Aeroflot di Omsk. Il 60% delle azioni vennero riservate ai lavoratori della compagnia aerea, il 20% allo Stato Russo, mentre i restante 20% \u00e8 stato reso disponibile al mercato. Tra il 2007 viene acquisita dalla russa KrasAir, ma nel 2009 dichiar\u00f2 bancarotta in seguito alla crisi economica, sospendendo l'attivit\u00e0 di trasporto aereo.\nStrategia.\nL'Omskaja Airlines effettuava voli di linea internazionali e nazionali in Russia, in Europa, in Asia, nel Medio Oriente.\nL'attivit\u00e0 principale era il trasporto passeggeri. Nel 1996, la compagnia aerea iraniana Mahan Air prese in leasing quattro Tupolev Tu-154M in manutenzione periodica presso l'aeroporto di Omsk.\nFlotta.\nAl momento della fine delle operazioni, nel 2008, la flotta della compagnia era composta da:\nAccordi commerciali.\nL'Omskavia Airlines faceva parte dell'Alleanza delle compagnie aeree russe AiRUnion insieme con la Domodedovo Airlines, la KrasAir, la Samara Airlines, la Sibaviatrans."}
{"id": "1119384", "revid": "2180477", "url": "https://it.wikipedia.org/wiki?curid=1119384", "title": "Carcharias tricuspidatus", "text": "Carcharias tricuspidatus, conosciuto comunemente come squalo toro indiano, \u00e8 uno squalo appartenente alla famiglia Odontaspididae.\nDistribuzione e habitat.\nQuesta specie \u00e8 diffusa nell'Oceano Indiano, dalle acque dell'India e del Pakistan \u00e8 possibile che si spingano fino all'Australia e alla Cina meridionale.\nAbita le acque costiere di baie, golfi e mari bassi.\nDescrizione.\nRaggiunge una lunghezza massima di 3,7 m.\nRiproduzione.\nLa riproduzione \u00e8 ovovivipara e gli embrioni si nutrono del loro sacco vitellino e delle altre uova prodotte dalla madre."}
{"id": "1119385", "revid": "671029", "url": "https://it.wikipedia.org/wiki?curid=1119385", "title": "Armoriale dei comuni del cantone LUX 04 - Echternach", "text": "Questa pagina contiene le armi (stemma e blasonatura) dei comuni del Cantone di Echternach in Lussemburgo."}
{"id": "1119386", "revid": "729019", "url": "https://it.wikipedia.org/wiki?curid=1119386", "title": "Autoroute A1 (Francia)", "text": "La A1, chiamata anche autostrada del Nord, \u00e8 un'autostrada francese che ha origine dal Boulevard p\u00e9riph\u00e9rique di Parigi (\"Porte de la Chapelle\") e termina a Lilla.\nLunga 214\u00a0km, serve l'aeroporto internazionale \"Charles De Gaulle\" (e passa sotto due delle sue piste), la regione della Piccardia e Arras.\nGestita dalla Soci\u00e9t\u00e9 des autoroutes du nord et de l'est de la France (SANEF), fu la prima autostrada entrata in servizio alla fine degli anni sessanta.\nSi noti che la sigla A1 \u00e8 utilizzata anche per un'altra autostrada francese situata in Martinica."}
{"id": "1119388", "revid": "729019", "url": "https://it.wikipedia.org/wiki?curid=1119388", "title": "Autoroute A2 (Francia)", "text": "L'autoroute A2 \u00e8 un'autostrada francese che ha origine dalla A1 (nei pressi di Combles) e termina a Saint-Aybert, nei pressi del confine belga.\nLunga 76\u00a0km \u00e8 gestita dalla societ\u00e0 SANEF a pedaggio nel tratto A1 - Cambrai, \u00e8 gratuita oltre.\nPartendo dal nord della Piccardia passa vicino a Cambrai, Denain e Valenciennes prima di attraversare la frontiera belga in direzione di Mons."}
{"id": "1119389", "revid": "729019", "url": "https://it.wikipedia.org/wiki?curid=1119389", "title": "Autoroute A3 (Francia)", "text": "La A3 \u00e8 un'autostrada francese che unisce il Boulevard p\u00e9riph\u00e9rique di Parigi (\"Porte de Bagnolet\") alla A1 all'altezza del Parco delle esposizioni di Parigi-Nord.\nLunga 17\u00a0km e gratuita, questa autostrada serve l'area orientale del dipartimento Senna-Saint-Denis.\nPotrebbe essere prolungata verso Soissons adeguando alle norme autostradali la strada statale RN2.\nDa essa si biforcano due corti rami autostradali denominati A 103 e a 186."}
{"id": "1119391", "revid": "287204", "url": "https://it.wikipedia.org/wiki?curid=1119391", "title": "Puerto La Cruz", "text": "Puerto La Cruz (letteralmente \"Porto La Croce\") \u00e8 una citt\u00e0 del Venezuela nello stato Anzo\u00e1tegui, principale porto del paese.\nLa citt\u00e0 ha una popolazione di oltre 450.000 abitanti, che salgono a quasi 900.000 se si considera l'area metropolitana (che include la vicina Barcelona e la localit\u00e0 turistica di Lecheria).\nIn quest'area metropolitana vi sono oltre 10.000 Italiani residenti, che lavorano principalmente nell'industria della costruzione.\nPuerto La Cruz non ha un patrimonio storico e artistico da valorizzare, tuttavia l'animata vita notturna, il bel passeggio marittimo (\"Paseo Col\u00f3n\") e soprattutto la prossimit\u00e0 ad alcune rinomate spiagge e a un parco naturale di rara bellezza come il \"Parque Nacional de Mochima\", fanno della citt\u00e0 una base importante di escursioni e di turismo di transito.\nEconomia.\nPuerto La Cruz (che aveva appena 20.000 abitanti ai primi del Novecento) \u00e8 cresciuta vertiginosamente negli ultimi decenni grazie al suo porto ed all'industria del petrolio.\nLa principale attivit\u00e0 \u00e8 quella del porto, dal quale si esporta petrolio e prodotti raffinati dalle vicine raffinerie.\nIn questa citt\u00e0 \u00e8 situata una delle pi\u00f9 importanti raffinerie petrolifere del paese, sede di numerosi edifici della compagnia petrolifera nazionale (PDVSA), la quale, con i suoi 200.000 barili di petrolio giornalieri, copre sia il fabbisogno nazionale che l'esportazione verso paesi caraibici come Cuba e le Antille. La raffineria Puerto La Cruz \u00e8 uno dei centri di lavorazione ed esportazione del greggio pi\u00f9 importanti della \"Petr\u00f3leos de Venezuela S.A. (PDVSA)\" ed integra un circuito di manodopera per idrocarburi estratti nei campi delle regioni di Monagas ed Anzo\u00e1tegui. \u00c8 associata economicamente all'impianto pi\u00f9 importante di produzione di cemento del Venezuela (CEMEX).\nPuerto La Cruz \u00e8 lo sbocco dell'oleodotto Carapito-Puerto La Cruz, nonch\u00e9 del gasdotto Anaco-Puerto La Cruz.\nLa citt\u00e0 impiant\u00f2 varie attrattive turistiche e una importante infrastruttura alberghiera, dotata di numerosi hotel di prima categoria. Le spiagge site nei paraggi della citt\u00e0, come ad esempio Isla de Plata, Conoma e Arapito, costituiscono la via di accesso al Parque Nacional Mochima.\nDal porto, inoltre, partono i principali traghetti che collegano Isla Margarita al continente, tra cui il \"Conferry\", veloce via di comunicazione marittima dotata di navi ad idrogetto; inoltre si pu\u00f2 usufruire dei collegamenti con le dirimpettaie isole tramite i cosiddetti \"Taxi Boat\", che fanno da spola con le isole Chimanas, Cachicamo e le Isole Borrachas.\nTra l'altro si possono riscontrare differenti tipi di industrie, come l'impianto automobilistico di Mitsubishi Motors Automotriz (MMC), cemento (Cemex), produzione di alimenti e bibite (Birra Polar), materiali edili, metalmeccanica, derivati del petrolio, impianti agroindustriali; d'altro canto si sono sviluppate grosse attivit\u00e0 finanziarie. as de alta demanda.\nInfine, a Puerto La Cruz, si sviluppano attivit\u00e0 primarie come la coltivazione del mais, delle arachidi, canna da zucchero, frumento, cotone, cacao, banane e altri prodotti agricoli; inoltre, l'allevamento di pollame e ittico (sulla zona costiera), contribuiscono alla crescita urbana.\nMobilit\u00e0 urbana e trasporti.\nLa citt\u00e0 \u00e8 caratterizzata da viali che incrociano il tessuto urbano da nord a sud e da ovest a est; tra questi si possono annoverare:\nRiguardo ai trasporti terrestri, nel centro della citt\u00e0 vi \u00e8 un terminal bus (Terminal Pasajeros) situato nell'antica sede del Mercato Municipale, da dove partono bus di linea con per tutte le destinazioni interne e costiere; un altro terminal passeggeri della compagnia \"Rodov\u00edas\" \u00e8 posto sulla Av. Intercomunal, a poca distanza dal Sector Las Garzas.\nPorti e aeroporti.\nPuerto La cruz \u00e8 dotata di vari porti di trasporto marittimo, dai quali possono essere raggiunte diverse destinazioni di interesse turistico e commerciale, come la Isla Margarita, mediante il servizio di trasporti esercitato dalle compagnie Conferry e Gran Cacique Express (che ha ripreso le sue attivit\u00e0 nel mese di dicembre del 2006), cos\u00ec come le spiagge situate nelle isole del Parco Nacional Mochima, le quali possono essere anche raggiunte dalla citt\u00e0 di Lecheria.\nInoltre \u00e8 presente anche un porto petrolifero per l'esportazione del greggio, ubicato nel settore \"Guaraguao\", dal quale proviene il petrolio lavorato nella raffineria della citt\u00e0.\nPuerto La Cruz non ha un aeroporto proprio; nonostante ci\u00f2, essendo praticamente unita alla citt\u00e0 di Barcelona, della quale forma parte dell'area metropolitana a nord dello stato Anzo\u00e1tegui, si serve dell'Aeropuerto Internacional General Jos\u00e9 Antonio Anzo\u00e1tegui per il trasporto aereo.\nEducazione.\nNella citt\u00e0 vi sono diverse universit\u00e0, scuole ed asili (per la maggior parte pubblici) e il centro educativo pi\u00f9 importante: la Universidad de Oriente, fondata nel 1963.\nTra gli altri atenei si possono annoverare le seguenti:\nSport.\nBaseball.\nLa citt\u00e0 \u00e8 la sede della squadra di baseball \"Caribes de Anzo\u00e1tegui\" (precedentemente \"Caribes de Oriente\"), la quale gioca nello stadio \"Alfonso Chico Carrasquel\", che ha una capacit\u00e0 stimata di circa 18.000 spettatori.\nNegli anni 1994 e 1998, lo stadio Carrasquel di Puerto La Cruz organizz\u00f2 la \"Serie del Caribe\".\nCalcio.\nLa citt\u00e0 \u00e8 stata recentemente dotata anche dello stadio calcistico \"Jos\u00e8 Antonio Anzo\u00e1tegui\", realizzato per ospitare alcune partite di calcio dell'edizione venezuelana della Copa Am\u00e9rica del 2007; ha una capacit\u00e0 di 40.000 spettatori ed \u00e8 sede della squadra del \"Deportivo Anzo\u00e1tegui\"; vi \u00e8, inoltre, lo stadio \"Salvador de la Plaza\", con una capacit\u00e0 di 5.000 spettatori, che viene usato come campo di allenamento del \"Deportivo Anzo\u00e1tegui\", nonch\u00e9 della \"Vinotinto\".\nMass Media.\nReti Televisive.\nL'informazione di massa viene offerta dalla \"Junta Directiva de Telecaribe\", situata nella regione di Nueva Esparta; precedentemente le informazioni non erano molto attenbibili, dato che vi era una realt\u00e0 distorta dei fatti.\nL'amministrazione di Telecaribe ha fatto notare che \u00e8 stato proposto uno degli obiettivi principali nel corso degli ultimi tre anni, quello di realizzare una vera e propria identit\u00e0 orientale, ed \u00e8 stato identificato direttamente con ciascuno degli stati che compongono la sua area di influenza; Anzoategui, Sucre, Nueva Esparta, Monagas e Bolivar, e ha lavorato investendo in tecnologia e recuperando il segnale, sintonizzando gli stati che erano caduti in disgrazia, una situazione che ha gi\u00e0 avuto luogo sul continente; in Nueva Esparta \u00e8 stato intrapreso ci\u00f2 dopo il completamento del campionato mondiale di calcio 2010 in Sudafrica.\nPer l'ottenimento di nuovi obiettivi da proporre, hanno aumentato la potenza irradiata con antenne di guadagno maggiore.\nSuccessivamente il segnale \u00e8 giunto nello stato Monagas, sul canale 4 in VHF, cos\u00ec come le maggiori imprese televisive via cavo di tale regione. Infine, vi \u00e8 stato un completamento della rete televisiva con l'incorporazione dei canali Puerto Ordaz 34 UHF e Ciudad Bol\u00edvar 30 UHF nello stato Bolivar"}
{"id": "1119392", "revid": "729019", "url": "https://it.wikipedia.org/wiki?curid=1119392", "title": "Autoroute A4 (Francia)", "text": "In Francia, l'autostrada A4, o \"autostrada dell'est\", va da Parigi a Strasburgo \"via\" Reims, Verdun e Metz.\nParte integrante delle strade europee (E50 e E25), questa autostrada, lunga 480\u00a0km e gestita dalla SANEF, attraversa la periferia est di Parigi e procede verso Marne-la-Vall\u00e9e dove \u00e8 situato il parco di divertimenti Disneyland Resort Paris. In seguito, continua in direzione est e collega le principali citt\u00e0 delle regioni orientali del paese (Reims, Metz e Strasburgo).\nStoria.\nLa costruzione della A4 cominci\u00f2 negli anni 1970 nei dintorni di Parigi. Un primo tratto con corsia unica per ambo i sensi fu messo in servizio fra la porte de Bercy e Joinville-le-Pont nel 1974. L'anno seguente, il numero di corsie fu raddoppiato. Le restanti sezioni, da Joinville all'est di Metz, sono state inaugurate nel 1975 e 1976.\nLe ex-autostrade A32 e A34 (Metz-Merlebach e Merlebach-Strasburgo) furono integrate alla A4 nel 1982.\nL'A4 \u00e8 lunga 482\u00a0km. Nel 2005, il pedaggio autostradale complessivo per un viaggio da Strasburgo a Parigi (per un'auto \"normale\") era di circa 30 euro."}
{"id": "1119397", "revid": "118106215", "url": "https://it.wikipedia.org/wiki?curid=1119397", "title": "Isocronismo", "text": "L'isocronismo (dal greco \"isos\" uguale e \"chronos\" tempo) \u00e8 la caratteristica di un fenomeno che si svolge in un tempo costante. \nIsocronismo del pendolo.\nNel caso del pendolo, si osserva che le oscillazioni \"di piccola ampiezza\" (cio\u00e8 per formula_1) si svolgono tutte nello stesso tempo, a prescindere dalla loro ampiezza. Il periodo di oscillazione cresce con la radice quadrata della lunghezza del pendolo: dunque, un pendolo lungo oscilla pi\u00f9 lentamente di uno corto; tuttavia, per oscillazioni corrispondenti ad angoli di apertura alquanto significativi il periodo \u00e8 direttamente proporzionale anche al coseno di tali angoli.\nNella pratica esecutiva degli strumenti a corda, tale legge \u00e8 importantissima, perch\u00e9, altrimenti, ad ampiezza diversa corrisponderebbe una frequenza diversa, con implicazioni negative sull'ascolto.\nLa legge dell'isocronismo del pendolo fu formulata dallo scienziato pisano Galileo Galilei durante il suo periodo nella citt\u00e0 di Pisa, dunque prima del 1592, secondo la testimonianza di Vincenzo Viviani (1622-1703), primo biografo dello scienziato. \nAl fenomeno dell'isocronismo \u00e8 collegato quello della risonanza. Huygens osserv\u00f2 che, disponendo a fianco e sulla stessa parete due pendoli, questi tendevano a sintonizzare il proprio movimento oscillatorio, quasi che \"volessero assumere lo stesso ritmo\". \nSiccome l'osservazione del fenomeno dell'isocronismo (in assenza dei moderni cronometri) \u00e8 tanto pi\u00f9 facile quanto pi\u00f9 lenti sono i movimenti del pendolo, e ci\u00f2 dipende dalla sua lunghezza, Galileo fece le sue osservazioni nella lucerna della cattedrale di Pisa. Nella cappella Aulla del camposanto monumentale si pu\u00f2 oggi osservare la lampada votiva che era sospesa nella cattedrale al tempo di Galileo. Vedendo il lampadario che oscillava dopo un intervento di accensione o spegnimento delle candele, ne misur\u00f2 il tempo utilizzando il battito del polso."}
{"id": "1119399", "revid": "310967", "url": "https://it.wikipedia.org/wiki?curid=1119399", "title": "Statuto di San Leucio", "text": "Lo Statuto di San Leucio o Codice leuciano, firmato nel 1789 da Ferdinando IV di Borbone, \u00e8 una raccolta di leggi che, nel Regno di Napoli, regolamentavano la \"Real Colonia di San Leucio\", sorta sulla omonima collina acquistata, nel 1750, da Carlo di Borbone, poi III di Spagna e adibita alla lavorazione su scala industriale della seta. \nIl codice, redatto da Antonio Planelli, nativo di Bitonto (Ba), intellettuale, musicista e presbitero dell'entourage della regina Maria Carolina d'Asburgo-Lorena, fu il frutto del dispotismo illuminato che caratterizz\u00f2, fino alla scoppio della Rivoluzione francese, la corte borbonica napoletana. Come testimoniato da Eleonora Pimentel Fonseca in un suo sonetto in lode del Codice, esso fu voluto (si vedano per questo gli studi della giornalista e professoressa Nadia Verdile in Bibliografia) dalla sovrana asburgica nell'ambito delle poderose riforme in tema di diritto che in quegli anni si andavano facendo nel Regno di Napoli. Fu edito dalla Stamperia Reale del Regno di Napoli in 150 esemplari. Il testo, in cinque capitoli e ventidue paragrafi, rispecchia le aspirazioni del dispotismo illuminato dell'epoca a interpretare gli ideali di uguaglianza sociale ed economica, e pone grande attenzione al ruolo della donna tanto da sancirne l'uguaglianza con gli uomini, per la prima volta nella cultura occidentale."}
{"id": "1119405", "revid": "123548076", "url": "https://it.wikipedia.org/wiki?curid=1119405", "title": "Wotanismo", "text": "Il Wotanismo o Wuotanismo (nome derivato da \"Wotan\", termine tradizionale germanico utilizzato come nome di Odino) indicava, in seno alla Ariosofia e in altri movimenti esoterici germanici tra la fine del XIX secolo e la prima met\u00e0 del XX secolo, un'ipotetica religione ancestrale germanica. Dalla fine del XIX secolo indica un nuovo movimento religioso annoverabile tra l'Etenismo; in contrapposizione ad altri movimenti eteni come l'\u00c1satr\u00fa, pone particolare enfasi al concetto dell'appartenenza etnica, avendo adottato una dottrina spiccatamente suprematista.\nStoria.\nIl termine \"Wotanismo\" \u00e8 derivato dal nome tradizionale teutonico del dio Odino e fu utilizzato inizialmente da Guido von List nella sua interpretazione ariosofica della storia germanica. Nella ricostruzione del complesso magico-religioso degli antichi Germani (che von List denomina \"Wihinei\"), il distacco dalla lingua originaria e dell\u2019adozione delle varie lingue volgari da essa derivanti secondo von List ebbe come conseguenza la scissione della conoscenza tradizionale in due dottrine separate: quella esoterica insegnata agli iniziati (\"armanismo\") e quella exoterica di facile comprensione, fondata sul mito e sull'antropomorfizzazione degli dei, per il popolo (che von List denomina \u201cWotanismo\u201d).\nTale temine fu successivamente ripreso da Karl Maria Wiligut in quale lo utilizz\u00f2 per indicare parimenti un'ipotetica religione ancestrale germanica, ma nata dall'Irminismo e a essa contrapposta; le teorie di Wiligut ebbero una notevole influenza su Heinrich Himmler e sul misticismo nazista.\nL'utilizzo pi\u00f9 noto del termine Wotanismo \u00e8 per\u00f2 nel saggio del 1936 di Carl Gustav Jung intitolato proprio \"Wotan\", nella quale elabora il concetto di \"spirito del popolo\" e la sua teoria dell'inconscio collettivo. Jung, osservando come le divinit\u00e0 germaniche possano essere considerate la manifestazione dello spirito stesso del popolo germanico, intravede l'archetipo Wotan personificato nella figura di Adolf Hitler.\nDagli anni '90 del XX secolo indica dei gruppi di estrema destra operanti negli Stati Uniti, i quali sostengono la supremazia della razza bianca e il nazionalismo bianco. Inoltre, \"Wotan\" \u00e8 usato anche come acronimo dello slogan \"Will of the Aryan Nation\" (letteralmente \"volont\u00e0 della nazione ariana\").\nUno dei maggiori esponenti fu David Eden Lane, un neonazista americano e ideatore delle quattordici parole, perno dei credi principali del nazionalismo bianco. La sua interpretazione nacque come \"riforma protestante\" e razzista dell'Odinismo.\nGruppi wotanisti.\nTra i vari gruppi wotanisti si possono trovare la Dichiarazione Gambanreidi, il Popolo di Wotan (\"Wotansvolk\") e il Tempio di Wotan (il cui nome, sostituito in seguito a una recente riforma, riprende quello di un libro scritto da Ron McVan). Le ultime due organizzazioni citate seguono la linea dottrinale tracciata da David Lane, dalla moglie Katja Lane e da Ron McVan, un ex membro di spicco del creativismo, un movimento cristiano fondamentalistico, razzista e suprematista. Il Popolo di Wotan e il Tempio di Wotan sono conosciuti per il fatto di avere istituito dei \"kindred\" in alcune prigioni nordamericane. Il pi\u00f9 noto \u00e8 il Popolo di Wotan, fondato nel 1994 e definito come \"la pi\u00f9 grande minaccia terroristica all'interno della nostra nazione\". Nel 2001 esistevano dei gruppi pagani carcerari legati al Popolo di Wotan in tutti gli Stati Uniti.\nNelle ricerche di Mattias Gardell \u00e8 riportato che \"una risorgenza pagana \u00e8 in atto presso gli incarcerati e ci sono stati casi di vere e proprie conversioni di massa delle popolazioni di intere prigioni al Wotanismo\". Il Tempio di Wotan negli anni 2000 si \u00e8 riassettato rinominandosi come Alleanza nazionale dei kindred carcerari (acronimizzato spesso in \"NPKA\", derivato dall'inglese \"National Prison Kindred Alliance\") e, sempre secondo Gardell, le sue attivit\u00e0 all'interno delle prigioni sarebbero pi\u00f9 efficaci di quelle delle istituzioni antagoniste odiniste e asatruar, in particolare l'Odinic rite e l'Alleanza Asatruar. Il gruppo femminile \"Sigrdrifa\", che ha centri affiliati in tutti gli Stati Uniti e in Canada, ha attivato un programma speciale intitolato \"Wotanismo nelle carceri\". In un'intervista sul ruolo dei gruppi razzisti ed estremisti in generale nelle prigioni americane, \u00e8 stato avallato il fatto che in tali ambienti carcerari il Wotanismo abbia pi\u00f9 successo rispetto alle religioni pacifiche odinista e asatruar proprio per la sua tendenza alla violenza, che viene largamente accettata dai carcerati.\nDottrina.\nLa religione wotanista lega elementi tratti dall'antico paganesimo germanico (cos\u00ec come ricostruito dagli esponenti del \"movimento v\u00f6lkisch\"), dal misticismo nazista e da una dottrina teologica di tipo dualistico in parte di ispirazione cristiana e in parte proprio del gnosticismo ariosofico di Guido von List.\nNei loro scritti, McVan e Lane hanno dichiarato che il Wotanismo (pi\u00f9 specificatamente il \"Wotansvolk\") si propone di \"raggiungere le profondit\u00e0 del passato ancestrale\" per \"riconnettersi con le radici della razza ariana\" in ordine di recuperare la \"coscienza del popolo\" quale \"la voce intima dell'anima ariana, che unisce l'infinito passato con l'infinito futuro\".\nLane \u00e8 anche l'autore di ottantotto precetti e dello slogan delle quattordici parole a proposito e in generale atti a perseverare la razza ariana.\nPer la sua enfasi sulle radici ariane il Wotanismo \u00e8 radicalmente diverso rispetto alla maggior parte dei movimenti eteni, tuttavia viene considerato come parte di essi per il suo ispirarsi all'antico paganesimo germanico. Le differenze hanno generato spesso antagonismi e scontri tra i membri dell'etenismo pacifico e i wotanisti; molti degli aderenti dell'Odinismo e dell'\u00c1satr\u00fa hanno infatti esplicitamente rigettato gli ideali suprematisti del wotanismo e di qualsiasi dottrina razzistica e razzialistica.\nDal punto di vista prettamente dottrinale, il Wotanismo si distingue dalle altre correnti etene per la sua assimilazione di concetti tipicamente abramitici \u2014 e cristiani in particolare, ispirandosi anche dagli archetipi di Jung. Di qui il Wotanismo trae la dicotomia dualistica della sua teologia, che distingue ci\u00f2 che \u00e8 bene da ci\u00f2 che \u00e8 male incarnando questi due principi nella duplice schiera in cui sono divise le divinit\u00e0 wotaniste. Per questo dualismo si accomuna all'ariosofia a cui in parte si ispira e si discosta completamente da non solo tutte le altre religioni etene, ma anche dalle religioni neopagane in generale, dato che in quanto queste ultime si presentano come fortemente relativistiche, non ammettono in alcun modo tale concezione dualistica. I coniugi David Lane e Katja Lane oltre che Ron McVan hanno spesso esplicitato la loro contrapposizione con l'etenismo, non approvando la mancata militanza delle altre tradizioni."}
{"id": "1119406", "revid": "767487", "url": "https://it.wikipedia.org/wiki?curid=1119406", "title": "Gabriel Garc\u00eda de la Torre", "text": "Caratteristiche tecniche.\nElemento dalla buona corsa, era sovente utilizzato come centrale destro di centrocampo oppure come laterale destro. Calciatore grintoso, era un gran recuperatore di palloni, bench\u00e9 non possedesse qualit\u00e0 tecniche notevoli.\nCarriera.\nClub.\nCatalano, debutt\u00f2 con il Barcellona, che l'aveva acquistato quando era ancora un ragazzino. Il suo esordio da professionista risale al 22 agosto 1999 nella partita, disputatasi al Camp Nou, fra Barcellona e (1-0), corrispondente alla prima giornata di campionato della stagione 1999-2000. In questa stagione, con Louis van Gaal in panchina, Gabri disput\u00f2 17 partite nella Primera Divisi\u00f3n spagnola, 4 nella Coppa del Re e 9 nella Champions League, realizzando 6 gol in totale. A partire dalla stagione successiva divenne titolare della squadra, dimostrando duttilit\u00e0 tattica.\nNel dicembre del 2004 soffr\u00ec l'episodio pi\u00f9 spiacevole della sua carriera, la rottura dei i ligamenti crociati anteriore e posteriore del ginocchio destro. Questo infortunio lo tenne lontano dai terreni di gioco per sei mesi. Si ristabil\u00ec dall'infortunio appena in tempo per festeggiare con i compagni la vittoria della Liga 2004-2005.\nNel giugno 2006 si trasfer\u00ec all', nella Eredivisie, squadra in cui milit\u00f2 per quattro stagioni. Nel maggio 2010 si trasferisce in Qatar all'Umm-Salal. Il 7 luglio 2011 firma un contratto biennale con gli svizzeri del Sion. Nel mese di dicembre 2018 diventa allenatore della squadra FC Andorra, di propriet\u00e0 di Gerard Piqu\u00e9, militante in Segunda Divisi\u00f3n B, terzo livello del calcio spagnolo.\nNazionale.\nLe maggiori soddisfazioni in ambito internazionale le ha avute con la nazionale Under-20: \u00e8 stato campione del mondo di categoria nel 1999 e medaglia d'argento alle Olimpiadi di Sydney 2000.\nConvocato 3 volte dalla Nazionale spagnola, esord\u00ec il 30 aprile 2003 nella partita Spagna- 4-0.\nStatistiche.\nPresenze e reti nei club.\n\"Statistiche aggiornate al 30 giugno 2010.\""}
{"id": "1119409", "revid": "547034", "url": "https://it.wikipedia.org/wiki?curid=1119409", "title": "Decio Paolino", "text": "Biografia.\nPaolino era membro dell'antica famiglia dei Decii; figlio di Basilio Venanzio (console nel 508) e fratello di Flavio Decio (console nel 529), era ancora molto giovane quando inizi\u00f2 il suo consolato nel 534. L'elezione a console di Paolino fu decisa dal re degli Ostrogoti Atalarico e confermata dall'imperatore Giustiniano I, suo collega.\nPaolino \u00e8 l'ultimo console di Roma e interrompe una serie durata 1043 anni: dopo la sua elezione scoppi\u00f2 la guerra tra l'Impero d'Oriente (Impero bizantino) e gli Ostrogoti. Atalarico non nomin\u00f2 alcun console per il 535."}
{"id": "1119410", "revid": "287204", "url": "https://it.wikipedia.org/wiki?curid=1119410", "title": "Archelao", "text": ""}
{"id": "1119413", "revid": "1558436", "url": "https://it.wikipedia.org/wiki?curid=1119413", "title": "Decio Teodoro Paolino", "text": ""}
{"id": "1119414", "revid": "767487", "url": "https://it.wikipedia.org/wiki?curid=1119414", "title": "Cut Throat", "text": "I Cut Throat sono stato un gruppo heavy metal statunitense, formatosi a Los Angeles nel 1997.\nBiografia.\nIl gruppo \u00e8 stato fondato nel 1997 dal cantante Sean Okin e dal chitarrista Ken Snyder.Sono stati pubblicati in pochi mesi due demo che non hanno portato particolare fortuna al gruppo. Una parte importante in ci\u00f2, \u00e8 stato anche il modo di porsi da parte dei membri, dichiaratamente \"anti grunge e kickass heavy metal\" (parole di Sean Okin). Gli eccessi portano comunque la band ad una certa notoriet\u00e0 (limitata per\u00f2 nei dintorni della California). Si moltiplicano i concerti di supporto a gruppi quali Sebastian Bach, Yngwie Malmsteen, Flotsam And Jetsam e la band pubblica nel 1998 il primo album omonimo. La casa discografica (Sore Throat Production) \u00e8 una casa minore e l'album viene distribuito esclusivamente negli Stati Uniti. Le vendite, nonostante gli apprezzamenti degli estimatori del genere, sono abbastanza deludenti. Nel 1999 e nel 2000 vengono effettuati numerosi concerti negli Stati Uniti. Il gruppo non riesce ad approdare in Europa, anche e soprattutto per mancanza di pubblicit\u00e0. Nel 2001 esce \"Slave\", secondo e ultimo album del gruppo. Si registra un sensibile miglioramento nelle vendite, rispetto al primo album, ma paradossalmente l'attivit\u00e0 della band si fa sempre pi\u00f9 rara. Si moltiplicano i progetti solista. Nel 2003 Ken Snyder pubblica \"One\", seguito da \"Nevermore\" nel 2005. Sean Okin lascia il gruppo, rimpiazzato da Lucienne Thomas. Da allora non \u00e8 stato pi\u00f9 pubblicato alcun materiale inedito.\nStile musicale.\nI Cut Throat suonano un heavy metal prettamente americano, scevro da ogni contaminazione power in stile europeo. Le origini della loro musica si trovano piuttosto nello sleaze metal, semplicemente con sonorit\u00e0 molto pi\u00f9 violente. Il \"riffing\" \u00e8 massiccio e i ritmi piuttosto incalzanti, anche se le canzoni sono prevalentemente mid-tempo.\nCollegamenti esterni.\n Sito ufficiale. ."}
{"id": "1119415", "revid": "1573940", "url": "https://it.wikipedia.org/wiki?curid=1119415", "title": "Monte di Piet\u00e0 (Firenze)", "text": "Il Monte di Piet\u00e0 o del Presto si trovava a Firenze, nella parte di un antico convento situato in piazza San Paolino, di fianco alla chiesa di San Paolino ed aveva l'ingresso in via Palazzuolo.\nStoria.\nIn Firenze l'istituzione dei Monti di Piet\u00e0 risale al 1495 e il primo venne aperto nel Palazzo dei Lamberti, poi dei Capitani di Parte Guelfa, in seguito alle prediche fatte in Santa Croce dal beato Bernardino da Feltre, fino dal 1488.\nI Monti di Piet\u00e0 a Firenze furono tre: uno di fianco alla Chiesa di Santo Spirito, uno, detto dei Pilli, era nelle case di questa famiglia in via Monalda (distrutto durante lo sventramento del Mercato Vecchio per far spazio a piazza della Repubblica), un altro era in via del Proconsolo, nelle case dei Pazzi, di fronte al palazzo Pazzi-Quaratesi, e vi si accedeva da via del Presto."}
{"id": "1119440", "revid": "1516566", "url": "https://it.wikipedia.org/wiki?curid=1119440", "title": "Armoriale dei comuni del cantone LUX 05 - Esch-sur-Alzette", "text": "Questa pagina contiene le armi (stemma e blasonatura) dei comuni del cantone di Esch-sur-Alzette, in Lussemburgo."}
{"id": "1119441", "revid": "92719", "url": "https://it.wikipedia.org/wiki?curid=1119441", "title": "Squalo toro indiano", "text": ""}
{"id": "1119443", "revid": "125755801", "url": "https://it.wikipedia.org/wiki?curid=1119443", "title": "Sof'ja Vasil'evna Kovalevskaja", "text": "Fu la prima matematica e fisica russa, nonch\u00e9 la prima donna nel Nord Europa ad ottenere una cattedra universitaria (1889, Svezia). A volte, per esempio nelle occasioni commemorative o nei premi a lei intitolati, il suo nome \u00e8 citato con il diminutivo Sonya. \u00c8 usata anche la forma del cognome russo Kovalevski non declinato al femminile, con varie romanizzazioni come Kovalevsky. Nelle pubblicazioni scientifiche Sofja Kowalevskaja si firmava Sophie Kowalevski.\nBiografia.\nSof'ja Vasil'evna Kovalevskaja nacque a Mosca il 15 gennaio 1850, seconda di tre figli tra cui la sorella Anna, da V. V. Korvin\u2013Krukovskij, generale\u2013tenente di artiglieria, e da Elisaveta Fedorovna Schubert. Il nonno F. F. Schubert, generale di fanteria, era un noto matematico, e il bisnonno era un astronomo molto famoso. Sof'ja Kovalevskaja trascorse la sua infanzia a Pablino, una tenuta di famiglia nel distretto di Nevelsk, il governatorato di Vitebsk.\nIncominci\u00f2 a prendere lezioni di matematica all'et\u00e0 di otto anni dall'istitutore Iosif Ignatievi\u010d Malevi\u010d. Nel 1866 Kovalevskaja si rec\u00f2 per la prima volta all'estero. Successivamente si trasfer\u00ec a San Pietroburgo dove frequent\u00f2 le lezioni private di analisi matematica di A. N. Strannoliubskij.\nNel 1868, all'et\u00e0 di 18 anni, Kovalevskaja spos\u00f2 -con un matrimonio di convenienza- Vladimir Kovalevskij, un giovane studente di paleontologia, con il quale lasci\u00f2 la Russia e si rec\u00f2 a Heidelberg per poter studiare all'Universit\u00e0, anche se non ufficialmente. A quei tempi le donne non potevano frequentare le universit\u00e0 europee senza il permesso dei padri o dei mariti e non potevano conseguire la laurea. Nel 1869 frequent\u00f2 le lezioni di matematica con Paul Du Bois-Reymond e Leo Koenigsberger, fisica con Hermann von Helmholtz e Gustav Kirchhoff, chimica con Robert Wilhelm Bunsen. Dal 1870 al 1874 fu presso l'Universit\u00e0 di Berlino dove Karl Weierstra\u00df, colpito dalle sue doti matematiche, volle prenderla sotto la sua guida impartendole lezioni private.\nKovalevskaja fu un'ardente sostenitrice della lotta rivoluzionaria e delle idee socialiste. Nell'aprile del 1871 insieme al marito Kovalevskij and\u00f2 a Parigi, allora assediata, per curare i combattenti feriti. Pi\u00f9 tardi partecip\u00f2 alla liberazione dalla prigione del cognato Victor Jaclard, uno degli attivisti della Comune di Parigi.\nKovalevskaja prepar\u00f2 tre diverse tesi di dottorato sotto la guida e il sostegno di Weierstra\u00df e ne segu\u00ec una quarta (\"Zur Theorie der partiellen Differentialgleichungen\") che nel 1874 le fece guadagnare un dottorato summa cum laude presso l'Universit\u00e0 di Gottinga. I frutti della sua ricerca furono cos\u00ec impressionanti che l'Universit\u00e0 ritenne superfluo farle sostenere qualunque altro esame per conseguire la laurea, conferendole il dottorato di ricerca. I suoi risultati, conosciuti come il Teorema di Cauchy-Kovalevski, furono pubblicati nel 1875. Fu cos\u00ec che ottenne, prima donna in Europa, un dottorato in matematica.\nIl suo ritorno in Russia fu inutile per la sua carriera professionale poich\u00e9 nessuna universit\u00e0 riconobbe i titoli conseguiti in Europa. Tuttavia nel 1879 Kovalevskaja fece un intervento durante la VI conferenza degli studiosi di Scienze Naturali a San Pietroburgo. Nel 1881 fu nominata membro della Societ\u00e0 matematica di Mosca come docente privata.\nAl ritorno in Germania ebbe una figlia, Sofia. Kovalevskaja interruppe i suoi studi matematici per circa un anno. Dopo la morte del marito, suicidatosi nel 1883, si trasfer\u00ec con la figlia a Stoccolma. Nel 1884 cambi\u00f2 nome e si fece chiamare Sonia Kovalevskij. Divenne, prima donna al mondo, professoressa di matematica, ottenendo la cattedra all'Universit\u00e0 di Stoccolma (\"H\u00f6gskola\") con l'obbligo di tenere le lezioni in tedesco per il primo anno di insegnamento e in svedese per l'anno successivo. In breve tempo impar\u00f2 perfettamente lo svedese tanto da pubblicare i suoi studi di matematica e altre opere in questa lingua.\nNel 1888 vinse il Prix Bordin dell'Accademia delle Scienze di Parigi e nel 1889 ottenne il Premio della Reale Accademia delle Scienze di Svezia. Nello stesso anno ricevette il titolo di Accademica dell'Accademia delle Scienze di Russia.\nIl 10 febbraio 1891, all'et\u00e0 di 41 anni, Kovalevskaja mor\u00ec a Stoccolma di polmonite. L'anno dopo, la sua cara amica Anne Charlotte Leffler, sorella del matematico G\u00f6sta Mittag-Leffler e moglie dell'algebrista italiano Pasquale del Pezzo, le dedic\u00f2 una biografia poi tradotta in varie lingue: \"Sonja Kovalevsky: hvad jag upplefvat tillsammans med henne och hvad hon ber\u00e4ttat mig om sig sj\u00e4lf\" (\"Sonja Kovalevsky. Ci\u00f2 che ho vissuto con lei e ci\u00f2 che mi ha detto di s\u00e9\", Ed. Albert Bonniers, Stoccolma, 1892).\nAttivit\u00e0 scientifica.\nLe ricerche scientifiche pi\u00f9 importanti di Kovalevskaja riguardano la teoria della rotazione di un corpo rigido. La scienziata scopr\u00ec il terzo caso classico della risolubilit\u00e0 del problema della rotazione di un corpo rigido con un punto fisso, contribuendo cos\u00ec allo sviluppo della risoluzione studiata inizialmente da Leonhard Euler e Joseph-Louis Lagrange.\nKovalevskaja dimostr\u00f2 l'esistenza della soluzione analitica del problema di Cauchy per i sistemi di equazioni differenziali alle derivate parziali. Tratt\u00f2 il problema di Laplace riguardante l'equilibrio degli anelli di Saturno, ottenendo la seconda approssimazione. Riusc\u00ec a risolvere il problema della riduzione di alcune classi di integrali abeliani del terzo rango a integrali ellittici. Fu molto attiva anche nel campo della teoria del potenziale, della fisica matematica e della meccanica celeste.\nNel 1889 ricevette il Gran Premio dell'Accademia Parigina per lo studio della rotazione della trottola pesante asimmetrica. Noti scienziati russi, quali Aleksandr Grigor'evi\u010d Stoletov, Nikolaj Egorovi\u010d \u017dukovskij, Nikolaj Alekseevi\u010d Nekrasov, scrissero opere sui trattati di Kovalevskaja, pubblicate poi nell'edizione russa della \"Raccolta Matematica\", vol. XVI.\nAttivit\u00e0 letteraria.\nGrazie alle sue doti matematiche Kovalevskaja raggiunse alte vette nel campo della matematica e della meccanica. Tuttavia, essendo una natura vivace e passionale, non bastarono le ricerche astratte di matematica e la fama raggiunta a farla sentire appagata nelle sue aspirazioni.\nKovalevskaja fu sempre alla ricerca di profondi legami sentimentali, ma il destino spesso non fu benevolo con lei. Proprio gli anni in cui aveva raggiunto la sua massima fama, nonostante avesse ricevuto il premio dell'Accademia Parigina e l'attenzione di tutto il mondo, furono, per la scienziata russa, il periodo di una profonda sofferenza interiore in quanto sentiva infrante le proprie speranze di felicit\u00e0. Ebbe sempre un rapporto cordiale con quanti la circondavano. Grazie alla sua sensibile e raffinata capacit\u00e0 di osservazione e riflessione pot\u00e9 sviluppare un grande talento per esprimere in forma artistica tutto ci\u00f2 che vedeva e sentiva. Il ritardo con cui venne scoperto il suo talento letterario e la sua morte precoce non permisero a questa donna straordinaria, colta ed eclettica, di sviluppare e definire la sua nuova qualit\u00e0 di scrittrice.\nTra le sue opere letterarie pi\u00f9 importanti, scritte in madrelingua o tradotte in russo, citiamo:\n\"Le memorie di George Eliot\" (Russkaja Misl, 1886, \u2116 6),\n\"Le memorie dell'infanzia\", racconto (Vestnic Europi, 1890, \u2116\u2116 7 e 8),\n\"Tre giorni nell'Universit\u00e0 di Agraria in Svezia\" (Severnij Vestnic, 1890, \u2116 12),\nPoesia postuma (Vestnic Europi, 1892, \u2116 2).\nScrisse in svedese le memorie della rivolta polacca e il romanzo \"La famiglia Voronzov\" che racconta l'epoca della contestazione giovanile russa alla fine degli anni 60.\nMa il maggior interesse \u00e8 rappresentato dal dramma \"Kampen f\u00f6r Lyckan, tv\u00e4 nne paralleldramer of K. L.\" (Stoccolma, 1887) perch\u00e9 caratterizza la sua personalit\u00e0. Questa opera \u00e8 stata tradotta in russo da M. Lucitzkaya con il titolo \"La lotta per la felicit\u00e0. Due drammi paralleli\". In questo doppio dramma, scritto in collaborazione con la scrittrice svedese Anne Charlotte Leffler\u2013Edgren, la matematica russa ha voluto rappresentare il destino e l'evoluzione di due persone da punti di vista opposti, \"come era\" e \"come poteva essere\". Alla base di questa opera risiede una sua idea scientifica: Kovalevskaja infatti era convinta che tutte le azioni e i comportamenti delle persone sono predeterminate ma, nello stesso tempo, riconosceva che nella vita di ciascuno possano presentarsi circostanze in cui \u00e8 indispensabile compiere una scelta e, a quel punto, gli eventi della vita dipendono da quella particolare scelta. Questa ipotesi aveva un fondamento importante: la ricerca di Henri Poincar\u00e9 sulle equazioni differenziali. Gli integrali delle equazioni differenziali considerati da Poincar\u00e9 rappresentano, dal punto di vista geometrico, le curve continue, che si diramano soltanto in alcuni punti. La teoria dimostra che il fenomeno si propaga lungo la curva finch\u00e9 non si arriva al punto di biforcazione: \u00e8 qui che tutto diventa indeterminato e non si pu\u00f2 prevedere lungo quale ramo avr\u00e0 luogo la propagazione del fenomeno (si veda anche la teoria delle catastrofi).\nRiconoscimenti.\nL'Associazione delle Donne in Matematica (AWM) promuove ogni anno in tutto il mondo le \"Giornate della Matematica in onore di Sonia Kovalevsky\", progetto indirizzato alle scuole superiori al fine di incoraggiare le ragazze a scoprire la matematica.\nLa stessa Associazione promuove le \"Sonia Kovalevsky Lectures\", conferenze tenute annualmente nel corso del congresso mondiale della SIAM \"(Society for Industrial and Applied Mathematics)\". L'incarico di tenere queste conferenze \u00e8 assegnato a donne che hanno conseguito contributi particolarmente significativi nella matematica applicata e computazionale: tra queste Irene Fonseca (2006), Ingrid Daubechies (2005), Joyce R. McLaughlin (2004) e Linda R. Petzold (2003).\nIn suo onore \u00e8 stato battezzato il cratere Kovalevsakaja sulla superficie della Luna.\nFilm.\nSono stati realizzati due film russi sulla vita di Sof'ja Vasil'evna Kovalevskaja:\nLibri.\nLa scrittrice Canadese Alice Munro, vincitrice del Premio Nobel per la Letteratura 2013, dopo aver letto il libro\n\"Little Sparrow: A Portrait of Sophia Kovalevsky\" di Don H. Kennedy, sub\u00ec il fascino di questa donna, scienziata e scrittrice e decise di scriverne il racconto \"Troppa felicit\u00e0\", pubblicato poi nel suo libro omonimo Troppa felicit\u00e0 \nedito in Italia da Einaudi nel 2011.\nIl racconto ripercorre gli ultimi giorni di vita di Sof'ja Kovalevskaja arricchito da reminiscenze del passato che Munro ha acquisito da lettere, diari e scritti. Munro ha potuto accedere a tali documenti tramite la moglie di Don H. Kennedy la quale \u00e8 una lontana discendente di Kovalevskaja."}
{"id": "1119444", "revid": "697352", "url": "https://it.wikipedia.org/wiki?curid=1119444", "title": "Menabrea", "text": ""}
{"id": "1119445", "revid": "125408680", "url": "https://it.wikipedia.org/wiki?curid=1119445", "title": "Claudia Muzio", "text": "Dotata di una voce duttile, naturalmente lirica e con vocazione drammatica unita ad una presenza scenica seducente, Muzio \u00e8 da sempre considerata una dei pi\u00f9 grandi soprani della sua epoca. Rodolfo Celletti la riteneva una delle migliori cantanti-attrici del XX secolo insieme a Magda Olivero e Maria Callas.\nBiografia.\nNacque a Pavia nella casa posta in Piazza del Duomo 4 da una \"\"donna nubile che non consente di essere nominata\", e fu cos\u00ec che le vennero assegnati d'ufficio i nomi \"Claudina Emilia Maria\", ed il cognome \"Versati\". La bambina venne in seguito riconosciuta quale figlia legittima di Carlo Alberto Muzzio (artista lirico) e Giovanna Gavirati (corista), a seguito del loro matrimonio avvenuto a Westminster il 22 giugno 1908.\nEssendo figlia di un impresario di teatro d'opera, ci\u00f2 la port\u00f2 fin dall'infanzia a viaggiare in tutta Italia, cos\u00ec come in Europa al Covent Garden e in America al Metropolitan Opera di New York. Si trasfer\u00ec a Londra all'et\u00e0 di due anni, rimanendovi fino ai sedici, quando torn\u00f2 in Italia a Torino, dove inizi\u00f2 gli studi musicali con Annetta Casaloni, proseguendo successivamente a Milano con Elettra Callery-Viviani.\nDebutt\u00f2 ad Arezzo nel 1910 come protagonista di \"Manon\" di Massenet e nonostante la sua giovane et\u00e0 fece rapidi progressi, fino a debuttare nel 1913 al Teatro alla Scala, e successivamente all'Opera di Parigi, al Covent Garden di Londra, al Metropolitan di New York e in altri importanti teatri del mondo. Fu attiva particolarmente a Buenos Aires e proprio in Argentina Cant\u00f2 24 diverse opere al Teatro Col\u00f3n di Buenos Aires in 11 stagioni tra il 1919 e il 1934. Tra queste, le prime americane di Turandot di Puccini, con Lauri Volpi nel 1926, due mesi dopo la prima mondiale alla Scala di Milano, cos\u00ec come La Fiamma di Respighi e Cecilia di Refice, entrambe nel 1934.\nSpos\u00f2 il giornalista Renato Liberati, di diciassette anni pi\u00f9 giovane, il 24 luglio 1929 a Faenza.\nPer diversi anni quando gli impegni lo permettevano, passava lunghi periodi di soggiorno a Riolo dei Bagni, ove era considerata una vera amica; memorabile il concerto per beneficenza eseguito nella piazza del paese il 6 settembre 1931, si racconta alla presenza di oltre 10.000 spettatori.\nNel suo repertorio figuravano anche molte canzoni della tradizione napoletana in particolare quelle di Ernesto De Curtis come \"Voce \u2018e notte, \u2018A surrentina, \u2018A canzone\u2018e Napule, Tu ca nun chiagne\" e \"L'addio.\"\nLa sua ultima interpretazione fu \"Cecilia\" di Licinio Refice.\nStile.\nLa Muzio era nota come la \"Divina\"\" per la sua grande capacit\u00e0 di immedesimazione, che fu accostata a quella di Eleonora Duse.\nHa ispirato la futura Divina per eccellenza, Maria Callas, nell'approccio al personaggio di Violetta Valery ne \"La Traviata\", anche se con una voce pi\u00f9 morbida e meno aggressiva; fu anche notevole interprete di \"Turandot\" nel ruolo principale e de \"La sonnambula\".\nMorte.\nFu trovata morta il 24 maggio 1936, all'et\u00e0 di 47 anni, in una camera d'albergo a Roma, dopo un periodo di malattia. Si discusse molto sulle possibili cause della morte, ipotizzando anche un suicidio. In realt\u00e0 la Muzio era in condizioni di salute non buone e sempre pi\u00f9 imminente appariva o l'abbandono delle scene, o un lungo periodo di riposo, tanto che le era stata posta accanto Maria Pedrini come riserva.\n\u00c8 sepolta al Cimitero del Verano a Roma.\n\"A Claudia Muzio\" \u00e8 il titolo di una poesia di Eugenio Montale ispirata dalla morte della cantante e pubblicata nella raccolta \"Altri versi.\"\nCronologia.\nNel dicembre 1916 al Met \u00e8 Manon con Caruso e Giuseppe De Luca, Nedda in Pagliacci e Leonora ne Il trovatore con Giovanni Martinelli, nel 1917 Aida e Mim\u00ec ne La boh\u00e8me, nel 1918 Manon Lescaut, Berthe in Le proph\u00e8te, Fiora ne L'amore dei tre re e Giorgetta ne Il tabarro, nel 1919 Santuzza in Cavalleria rusticana e Cio-Cio-San in Madama Butterfly, nel 1920 Tatiana in Eugene Onegin, nel 1921 Maddalena in Andrea Ch\u00e9nier con Beniamino Gigli e nel 1922 Loreley.\nNel 1923 canta nella ripresa nella Salle Garnier del Th\u00e9\u00e2tre du Casino di Montecarlo di \"Aida\".\nAl San Francisco Opera nel 1924 \u00e8 Maddalena de Coigny in Andrea Ch\u00e9nier, Violetta Valery ne La traviata con Tito Schipa e Floria Tosca, nel 1925 Aida e nel 1926 Leonora ne Il trovatore, Mim\u00ec ne La boh\u00e8me e Manon Lescaut.\nNel 1926 canta nella prima rappresentazione nel Nuevo Teatro Col\u00f3n di Buenos Aires di \"Turandot\" con Giacomo Lauri-Volpi.\nNel Teatro Reale dell'Opera di Roma nel 1928 \u00e8 Santuzza nella ripresa di \"Cavalleria rusticana\" diretta da Pietro Mascagni, \"Tosca\", Violetta Valery ne La traviata e Norma, nel 1929 canta nella ripresa di \"Aida\", Maddalena nella ripresa di Andrea Ch\u00e9nier, Leonora nella ripresa di La forza del destino con Ebe Stignani.\nNel 1929 canta nella prima rappresentazione nel Politeama Fiorentino \u00abVittorio Emanuele II\u00bb di Firenze di Norma.\nNel 1932 a Roma \u00e8 Mim\u00ec ne La boh\u00e8me diretta da Gabriele Santini.\nNel 1932 torna a San Francisco come Santuzza in Cavalleria rusticana e Nedda in Pagliacci e nel 1933 Donna Leonora ne La forza del destino con Ezio Pinza.\nNel 1934 ancora al Metropolitan \u00e8 Violetta ne La traviata diretta da Tullio Serafin e raggiunge le 201 presenze al Met.\nNel 1934 \u00e8 Manon nella ripresa nel Teatro Reale dell'Opera di Roma di \"Manon Lescaut\", Desdemona in Otello diretta da Serafin e Cecilia nella prima rappresentazione a Roma e nel Nuevo Teatro Col\u00f3n di Buenos Aires di Cecilia di Licinio Refice."}
{"id": "1119449", "revid": "8675891", "url": "https://it.wikipedia.org/wiki?curid=1119449", "title": "Porcino reale", "text": ""}
{"id": "1119451", "revid": "124908555", "url": "https://it.wikipedia.org/wiki?curid=1119451", "title": "Vincent Kartheiser", "text": "Biografia.\nFiglio di Janet Marie Gruye e James Ralph Kartheiser, ha quattro sorelle (Andrea, Colette, Elise e Theresa) e un fratello, Nathan. Kartheiser inizi\u00f2 a recitare sul palcoscenico del Children's Theatre Company di Minneapolis, e fece il suo debutto sullo schermo con un piccolo ruolo nel film del 1993 \"Qualcuno da amare\", con Marisa Tomei e Christian Slater. Prese parte poi a molte produzioni per famiglie, tra cui il film d'avventura \"Alaska\", con Thora Birch e Charlton Heston. Il primo ruolo da protagonista fu in \"Masterminds - La guerra dei geni\", dove recitava accanto a Patrick Stewart.\nNel film \"Un altro giorno in paradiso\", con James Woods e Melanie Griffith, interpret\u00f2 per la prima volta un ruolo pi\u00f9 adulto, quello di un giovane tossicodipendente, guadagnandosi critiche positive e una certa notoriet\u00e0 negli ambienti cinematografici: in seguito, altri film importanti furono \"College femminile\" e \"Delitto + castigo a Suburbia\", presentato al Sundance Film Festival nel 2000.\nNel 2002 Kartheiser entr\u00f2 a far parte del \"cast\" della serie televisiva \"Angel\", dove interpretava Connor, il figlio di due vampiri. La definitiva affermazione arriv\u00f2 nel 2007, quando venne scritturato per il ruolo di \nPete Campbell nella serie televisiva \"Mad Men\": per tale interpretazione, assieme al resto del \"cast\" ha vinto per due anni consecutivi, 2009 e 2010, lo Screen Actors Guild Award per il miglior cast in una serie drammatica. Nel 2010 ha recitato nell'adattamento televisivo per la BBC del romanzo \"Money\" di Martin Amis, andato in onda in due puntate. Nel 2011 \u00e8 nel \"cast\" di \"In Time\", film di fantascienza di Andrew Niccol, con Justin Timberlake e Amanda Seyfried.\nVita privata.\nNel 1998 \u00e8 uscito per quattro mesi con la co-star del film \"The Hairy Bird\" Rachael Leigh Cook. Conosciuta sul set di \"Mad men\", appare insieme ad Alexis Bledel nell'ottobre del 2012 sul red carpet di un evento a New York. Nel marzo del 2013 annunciano ufficialmente il loro fidanzamento, mentre nel 2014 convolano a nozze. La coppia ha un figlio, nato nell'ottobre 2015."}
{"id": "1119453", "revid": "110157", "url": "https://it.wikipedia.org/wiki?curid=1119453", "title": "Monastero di San Giovanni evangelista (Pratovecchio)", "text": "Il monastero di San Giovanni Evangelista, con la chiesa annessa, \u00e8 un edificio sacro che si trova in piazza Landino 20, a Pratovecchio.\nStoria e descrizione.\nFu istituito nel 1134 dai conti Guidi. La chiesa, rinnovata nel XVII secolo, \u00e8 introdotta da un portale barocco ad arco ribassato con lo stemma camaldolese.\nLa facciata intonacata presenta motivi ornamentali rimaneggiati ai primi del Novecento. L'interno, a navata unica con soffitto a cassettoni policromi, presenta due altari laterali in stucco. Sopra la porta d'ingresso \u00e8 il coro, sorretto da tre archi e due colonne di pietra.\nDietro l'altare maggiore \u00e8 collocata la grande pala con l\"Incoronazione della Vergine da parte della Trinit\u00e0 e i santi Giovanni Battista, Giovanni Evangelista, Romualdo e Benedetto\", di Giovanni Bizzelli (1600). Altra opera interessante \u00e8 la \"Madonna Assunta\", opera del Maestro di Pratovecchio (met\u00e0 del XV secolo)."}
{"id": "1119456", "revid": "74801", "url": "https://it.wikipedia.org/wiki?curid=1119456", "title": "Distretto governativo di Colonia", "text": "Il distretto governativo di Colonia (in tedesco \"Regierungsbezirk K\u00f6ln\") \u00e8 uno dei cinque distretti governativi del land della Renania Settentrionale-Vestfalia.\nGeografia fisica.\n\u00c8 situato nella parte sud-occidentale dello stato e comprende la regione dell'Eifel ed il territorio di Bergisches Land. Il distretto conta un totale di 99 comuni.\nStoria.\nFu creato nel 1815 quando la Prussia riorganizz\u00f2 la sua amministrazione interna. Nel 1972 il distretto di Aquisgrana fu annesso ad esso."}
{"id": "1119458", "revid": "30232", "url": "https://it.wikipedia.org/wiki?curid=1119458", "title": "Gigi Meroni", "text": ""}
{"id": "1119460", "revid": "767487", "url": "https://it.wikipedia.org/wiki?curid=1119460", "title": "Carcharias", "text": "Il genere Carcharias comprende due specie di squali appartenenti alla famiglia Odontaspididae. Il pi\u00f9 noto e diffuso rappresentante del genere \u00e8 lo squalo toro.\nDescrizione.\nEntrambe le specie di \"Carcharias\" sono caratterizzate da dimensioni notevoli, dalle due pinne dorsali di uguale forma e ampiezza, dai denti grandi e di forma tricuspide; le fessure branchiali sono sempre cinque paia.\nRiproduzione.\nEsclusivamente ovovivipari, depongono uova grandi e poco numerose."}
{"id": "1119461", "revid": "1104133", "url": "https://it.wikipedia.org/wiki?curid=1119461", "title": "And All That Could Have Been", "text": "And All That Could Have Been (anche conosciuto come Halo 17) \u00e8 un album live dei Nine Inch Nails.\nContestualmente all'uscita del CD c'\u00e8 stata anche quella del DVD con una raccolta di materiale registrato durante i concerti del \"Fragility 2.0 Tour\" negli Stati Uniti nel 2000. Esiste inoltre anche una edizione limitata del DVD contenente anche un secondo CD intitolato \"Still\", che include una serie di versioni acustiche di celebri canzoni dei NIN."}
{"id": "1119463", "revid": "76963", "url": "https://it.wikipedia.org/wiki?curid=1119463", "title": "Krystin Pellerin", "text": ""}
{"id": "1119468", "revid": "804", "url": "https://it.wikipedia.org/wiki?curid=1119468", "title": "Audace (D 551)", "text": "Il cacciatorpediniere Audace in servizio nella Marina Militare Italiana dall'inizio degli anni settanta, sino al 2005 costituiva, insieme all\"'Ardito\" la classe Audace. Entrambe le unit\u00e0 sono state poste in disarmo nel 2006. Dopo una lunga permanenza nella base della Spezia, le due unit\u00e0, nell'aprile 2018 l'Ardito ed il mese successivo l'Audace, sono state trasferite dal rimorchiatore Marcandrea ad Aliaga, per essere demolite.\nServizio.\nCostruito negli stabilimenti dei Cantieri Navali Riuniti di Riva Trigoso dove venne impostato il 27 aprile 1968 e varato il 2 ottobre 1971, \u00e8 stato consegnato alla Marina Militare il 16 dicembre 1972, ricevendo la Bandiera di combattimento dal comune di Trieste, nel ricordo della precedente unit\u00e0 che il 3 novembre 1918, per prima ha portato alla citt\u00e0 il tricolore.\nL'Audace ha avuto una vita operativa molto intensa ed ha partecipato a numerose esercitazioni e missioni. Per ricordarne qualcuna si possono menzionare la campagna in Somalia per l'intervento delle Nazioni Unite nel luglio del 1982, la partecipazione all'intervento in Libano dal febbraio al marzo 1984, l'operazione \"Girasole\" per il pattugliamento del canale di Sicilia durante la crisi con la Libia da maggio a luglio del 1986 in seguito al presunto attacco missilistico libico contro l'isola di Lampedusa dove aveva sede una stazione LORAN.\nLa pi\u00f9 importante delle missioni \u00e8 quella nel Golfo Persico da gennaio ad aprile del 1991, nell'ambito della coalizione internazionale dell'operazione Desert storm.\nL'ultima missione operativa di rilievo \u00e8 stata la partecipazione alla guerra del Kosovo nella primavera-estate 1999 durante la quale l'Audace ha operato come prima linea di difesa aerea del territorio nazionale pattugliando le coste pugliesi davanti a Brindisi.\nIn totale l'Audace nella sua lunga vita operativa, ha percorso 630.000 miglia in circa 57.000 ore di moto\nIn disarmo dal 2006, nei primi giorni di maggio del 2018 l'Audace \u00e8 stato trasferito ad Aliaga per essere demolito. \nMotto.\nIl motto della nave \"Gloria Audaciae Comes\" era stato in precedenza assegnato nella Regia Marina a due sommergibili con lo stesso nome, Glauco: il primo Glauco, varato nel 1905 ha preso parte al primo conflitto mondiale, mentre il secondo Glauco, varato nel 1935, ha partecipato al secondo conflitto mondiale.\nNome.\nIn precedenza due unit\u00e0 della Regia Marina avevano portato il nome \"Audace\":"}
{"id": "1119471", "revid": "78273", "url": "https://it.wikipedia.org/wiki?curid=1119471", "title": "Solidi regolari", "text": ""}
{"id": "1119472", "revid": "121405", "url": "https://it.wikipedia.org/wiki?curid=1119472", "title": "Solidi archimedei", "text": ""}
{"id": "1119474", "revid": "1573940", "url": "https://it.wikipedia.org/wiki?curid=1119474", "title": "Propositura del Santissimo Nome di Ges\u00f9", "text": "La propositura del Santissimo Nome di Ges\u00f9 \u00e8 il principale luogo di culto cattolico di Pratovecchio, situato in piazza Landino.\nStoria.\nLa chiesa prepositurale del Santissimo Nome di Ges\u00f9 in Pratovecchio venne costruita tra il 1592 e il 1661; nei secoli successivi, venne arricchita con decorazioni barocche, tra cui altari, statue e quadri. Nel XX secolo, \u00e8 stata oggetto di radicali restauri, durante il quale \u00e8 stata ampliata ed in parte ricostruita ed \u00e8 stata portata ad uno stile rinascimentale privandola delle aggiunte barocche. Negli anni cinquanta del XX secolo, \u00e8 stata realizzata la Via Crucis dipinta.\nDescrizione.\nLa chiesa prepositurale del Santissimo Nome di Ges\u00f9 sorge nella parte pi\u00f9 antica del centro abitato di Pratovecchio, in piazza Landino.\nEsterno.\nL'avancorpo \u00e8 costituito dall'originaria facciata rinascimentale. A capanna, \u00e8 ornata, al centro, da un rosone circolare e, pi\u00f9 in basso, dal portale in pietra, con architrave decorato da due angeli in rilievo posti centralmente. Sullo spiovente destro dell'avancorpo vi \u00e8 il campanile del XVI secolo, in blocchi di pietra e mattoni, con copertura di tegole, avente, all'interno della cella campanaria, tre campane intonate in Sol maggiore - la pi\u00f9 antica delle quali risale al 1678. Alla destra della facciata, si trova quella pi\u00f9 piccola, dell'oratorio della Confraternita della Misericordia, con intonaco dipinto a finto bugnato e portale sormontato da finestra a lunetta.\nInterno.\nL'interno della chiesa \u00e8 in un sobrio stile neorinascimentale, con navata unica coperto con soffitto a cassettoni sorretto da travi poggianti su mensole. All'interno della chiesa, vi sono alcune opere, provenienti dalla pieve di San Pietro a Romena: un trittico smembrato, di cui si conservano qui la parte centrale raffigurante la \"Madonna con il Bambino e i Santi Pietro e Paolo\" e il laterale con i \"Santi Giovanni Battista e Sant'Antonio Abate\", di Giovanni del Biondo (1386); la \"Madonna in trono con il Bambino\" (fine XIII secolo), riferita al Maestro di Varlungo, artista prossimo a Cimabue; la \"Madonna del Rosario coi quindici misteri\" di Francesco Mati (1589).\nLa \"Madonna con Bambino\" in terracotta policroma (fine XV secolo) \u00e8 venerata come \"Madonna della Neve\". Sulle pareti, vi \u00e8 la \"Via Crucis\" affrescata, opera del veneziano Giovanni Bassan (anni cinquanta del XX secolo). In una cappella laterale, alla quale si accede tramite una porta sulla parete destra della navata, vi \u00e8 un pregevole \"Crocifisso\" ligneo dipinto del XV secolo di scuola fiorentina, con le braccia snodabili.\nL'abside, coperta con volta a crociera dipinta con i \"Quattro Evangelisti\", ospita il presbiterio, con altare e ambone moderni in marmo ed antico tabernacolo ligneo barocco scolpito e dipinto del XVIII secolo. Su ognuna delle due pareti laterali si apre, con una trifora, una loggetta. Le vetrate policrome della chiesa sono del XX secolo.\nOrgano a canne.\nNella chiesa, si trova l'organo a canne Chichi \"opus 183\", costruito nel 1997.\nLo strumento \u00e8 a trasmissione integralmente elettrica, ed \u00e8 costituito da due corpi: sulla controfacciata, entro la cassa lignea appositamente costruita, con mostra composta da canne di principale, si trovano le canne del \"Grand'Organo\" (prima tastiera) e del \"Pedale\"; sulle due loggette dell'abside, invece, si trovano le canne dell'\"Espressivo\" (seconda tastiera). La consolle, mobile indipendente, si trova nella navata, nei pressi del presbiterio, ed ha due tastiere di 61 note ciascuna ed una pedaliera concavo-radiale di 32."}
{"id": "1119476", "revid": "121405", "url": "https://it.wikipedia.org/wiki?curid=1119476", "title": "Solidi semiregolari", "text": ""}
{"id": "1119478", "revid": "121405", "url": "https://it.wikipedia.org/wiki?curid=1119478", "title": "Archimede di Siracusa", "text": ""}
{"id": "1119481", "revid": "1573940", "url": "https://it.wikipedia.org/wiki?curid=1119481", "title": "Pieve di San Pietro a Romena", "text": "La pieve di San Pietro a Romena \u00e8 un luogo di culto cattolico che si trova ai piedi del castello di Romena nel comune di Pratovecchio.\nStoria.\nL'attuale Pieve di Romena \u00e8 stata costruita alla met\u00e0 del XII secolo sopra una precedente chiesa triabsidata risalente all'VIII secolo di cui sono visibili i resti sotto al presbiterio.\nLeggende popolari attribuiscono alla duchessa Matilde di Toscana un ruolo nella fondazione dell'edificio.\nSconvolta da una frana provocata dallo smottamento del terreno causato da un sottostante fossatello nel 1678 che la priv\u00f2 delle prime due campate e da un successivo terremoto del 1729 che le provoc\u00f2 altri gravi danni alla facciata, all'abside che venne spaccata da una profonda fenditura e nel campanile che da allora \u00e8 rimasto sbassato, oggi dopo numerosi restauri appare come una dei pi\u00f9 interessanti edifici romanici del Casentino.\nDescrizione.\nLa facciata \u00e8 semplice e rustica ed \u00e8 stata realizzata in pietre conce con alla sinistra il campanile. Monumentale l'abside che presenta due ordini di arcate e delle aperture costituite da una trifora e due bifore.\nAll'interno, a tre navate e cinque campate su colonne monolitiche di macigno e arricchite dai motivi decorativi dei capitelli a fogliami. Il soffitto \u00e8 a capriate scoperte e inoltre presenta il presbiterio rialzato; il pavimento \u00e8 a diversi livelli.\nI caratteri decorativi dei capitelli sono molteplici, dagli elementi geometrici e vegetali stilizzati alle raffigurazioni umane e zoomorfe, sempre attuati con grande intensit\u00e0 espressiva. In due capitelli della navata sinistra si ricorda il nome del committente, il pievano Alberico, e la data con la precisazione \"TEMPORE FAMIS MCLII\" (in tempo di carestia 1152) in uno e nell'altro sono scolpiti i quattro evangelisti con le iscrizioni \"Quaecumque solveris super terram\" e \"ALBERICUS PLEB. FECIT HOC OPUS\".\nA destra dell'edificio \u00e8 il battistero, coperto con volta a crociera costolonata e riferibile al periodo tardoromanico. Per motivi di sicurezza dalla chiesa sono state tolte tutte le opere d'arte che un tempo la ornavano."}
{"id": "1119483", "revid": "599013", "url": "https://it.wikipedia.org/wiki?curid=1119483", "title": "Anton\u00edn Kinsk\u00fd", "text": "Carriera.\nClub.\nPrima di venire a giocare in Russia, Kinsk\u00fd ha militato nel Dukla Praga, nel Marila P\u0159\u00edbram, e, soprattutto, nello Slovan Liberec, squadra con cui ha vinto un campionato ceco.\nNazionale.\nKinsk\u00fd ha fatto parte della nazionale ceca al e al come terzo portiere. In nazionale conta in totale 5 presenze."}
{"id": "1119484", "revid": "125626828", "url": "https://it.wikipedia.org/wiki?curid=1119484", "title": "Geoffrey Arend", "text": "Biografia.\nArend \u00e8 nato a Manhattan, borough di New York, il 28 febbraio del 1978 da padre statunitense di origini tedesche ed inglesi, Geoffrey Arend Sr., e da madre pakistana, Sabiha Khan. Si \u00e8 laureato alla \"New York City School Fiorello H. LaGuardia High Music &amp; Art and Performing Arts\" nel 1996. Nel 2000 ha iniziato a lavorare come doppiatore in serie TV come \"Daria\"; presto sbarca in piccoli ruoli di film come \"Super Troopers\" e \"Bubble Boy\". Ha interpretato il ruolo di un uomo mentalmente ritardato nel film \"The Ringer\" e poi ha avuto un ruolo secondario nella commedia romantica \"(500) giorni insieme\".\nNel 2010 prende parte alla serie televisiva \"Body of Proof\", interpretando il ruolo del dottor Ethan Gross.\nL'11 ottobre 2009 ha sposato l'attrice Christina Hendricks. Successivamente i due hanno dichiarato di non voler avere figli."}
{"id": "1119485", "revid": "773636", "url": "https://it.wikipedia.org/wiki?curid=1119485", "title": "Chiesa di San Romolo a Valiana", "text": "La chiesa di San Romolo a Valiana \u00e8 un edificio sacro che si trova in localit\u00e0 Valiana, a Pratovecchio.\nStoria e descrizione.\nFondata nel 1126, fu di patronato dei conti Guidi di Romena fino al passaggio alla repubblica fiorentina.\nL'edificio romanico rurale \u00e8 a navata unica senza abside, coperta a capriate lignee, e presenta sul pavimento tombe seicentesche. L'abside e la parte sinistra del presbiterio sono crollate in epoca imprecisata in seguito ad un sisma o ad uno smottamento del terreno. Nel XVIII secolo venne in gran parte rimaneggiata. \u00c8 stata riportata alle sue forme romaniche nel 1984.\nAll'interno, dietro l'altare, \u00e8 conservata una tavola di altissima qualit\u00e0 pittorica raffigurante la \"Piet\u00e0 con i simboli della Passione e i Santi Gregorio e Longino\" del Maestro della Madonna Strauss, databile tra la fine del XIV e l'inizio del XV secolo."}
{"id": "1119488", "revid": "287204", "url": "https://it.wikipedia.org/wiki?curid=1119488", "title": "Antonin Kinsky", "text": ""}
{"id": "1119489", "revid": "599013", "url": "https://it.wikipedia.org/wiki?curid=1119489", "title": "Andrej Karjaka", "text": "Carriera.\nClub.\nCresciuto nelle scuole calcistiche di Dnipropetrovsk, Karjaka si trasferisce alle giovanili del Metalurh Zapori\u017e\u017eja nel 1995. Prima di andare al Saturn, ha giocato per il Metalurh Zapori\u017e\u017eja e per il CSKA Kyiv in Ucraina, per il in Russia (cinque stagioni e mezza), e per il in Portogallo.\nNazionale.\nBench\u00e9 nato in Ucraina, il 29 maggio 2001 Karjaka ha scelto la cittadinanza russa, pur avendo militato in diverse nazionali giovanili ucraine. Da allora viene regolarmente convocato in nazionale russa; ha partecipato anche a Euro 2004. Fino all'aprile 2007 contava 27 presenze e 6 gol con la Russia."}
{"id": "1119490", "revid": "599013", "url": "https://it.wikipedia.org/wiki?curid=1119490", "title": "Martin Stranzl", "text": "Carriera.\nClub.\nDa giovane gioc\u00f2 con il SV G\u00fcssing. Nel 1997 si guadagn\u00f2 il trasferimento al Monaco 1860, in Germania, dove crebbe fino a diventare un professionista della Bundesliga. Nel 2004, dopo la retrocessione del Monaco 1860, il difensore austriaco and\u00f2 allo . Nel marzo 2006 ha firmato per la squadra russa dello Spartak Mosca. Il 30 dicembre 2010 il giocatore austriaco firma un nuovo contratto con il club tedesco del Borussia M\u00f6nchengladbach fino a giugno del 2013.\nIl 9 marzo 2016 ha annunciato il suo ritiro dal calcio giocato al termine della stagione, per via di un infortunio che lo teneva lontano dal campo dal marzo 2015.\nNazionale.\nAl gennaio 2016 Stranzl contava 55 presenze e 3 gol per la nazionale austriaca, nella quale \u00e8 titolare. Sempre con la selezione del suo paese ha preso parte al , giocato in casa."}
{"id": "1119491", "revid": "599013", "url": "https://it.wikipedia.org/wiki?curid=1119491", "title": "Roman Pavlju\u010denko", "text": "Biografia.\n\u00c8 sposato con una ragazza di nome Larisa ed ha una figlia, Kristina.\nCaratteristiche tecniche.\n\u00c8 un attaccante forte fisicamente, dotato di una buona tecnica di base e un buon colpo di testa. Trova la sua collocazione ideale come prima punta.\nCarriera.\nFece il suo debutto professionistico con la Dinamo Stavropol, segnando un gol in 31 partite nella serie B russa. Nel 2000 \u00e8 passato al , dove ha esordito nel massimo campionato russo. In tre anni ha giocato 65 partite e segnato 14 gol, fino a quando, nel 2003, lo Spartak non lo ha portato a Mosca. Da allora \u00e8 diventato un idolo del pubblico, per le tante reti realizzate (67 in 130 presenze), sia per l'attaccamento dimostrato alla maglia. Per tre anni lo \u00e8 arrivato secondo in campionato e Pavlyuchenko ha vinto solo una Coppa di Russia nel 2003. A livello personale ha vinto due titoli di capocannoniere (nel 2006 con 18 gol in 27 partite, e nel 2007 con 14 gol in 22 partite a pari merito con Roman Adamov.\nNella stagione 2006-2007 \u00e8 stato il principale artefice della prima vittoria dello Spartak in una partita di Champions contro lo Sporting Lisbona, grazie a una rete in rovesciata. Nella stessa manifestazione segn\u00f2 anche un gol a San Siro contro l'.\nLe sue grandi prestazioni hanno indotto il ad acquistarlo nell'estate del 2008 per circa 17 milioni di euro. In campionato Pavlju\u010denko sigla per\u00f2 solo cinque reti in 28 gare, mentre nella stagione successiva riesce ad essere pi\u00f9 continuo nelle realizzazioni. Il 31 gennaio 2012 viene acquistato dal , tornando cos\u00ec a giocare in patria dopo tre stagioni e mezzo passate con gli \"Spurs\". Negli anni a Londra ha avuto anche non poca concorrenza per via della presenze di Peter Crouch e Jermain Defoe.\nNazionale.\nDopo aver giocato per due anni nella , il 20 agosto 2003, ha esordito nella nazionale maggiore russa in un'amichevole disputata contro Israele. Il 17 ottobre del 2007, si rende protagonista in maniera decisiva con una doppietta nei confronti dell', partita valida per le qualificazioni agli Europei. A Euro 2008 Pavlyuchenko \u00e8 risultato tra i migliori del torneo, segnando tre gol contro Spagna, Svezia e Olanda.\nL'8 giugno 2012 esordisce agli Europei nella partita vinta contro la Repubblica Ceca, subentrando al 73' ad Aleksandr Ker\u017eakov, mettendo a segno la rete del definitivo 4-1 a otto minuti dal termine della gara, con un gran destro che si infila sotto l'incrocio dei pali.\nStatistiche.\nPresenze e reti nei club.\n\"Statistiche aggiornate al ottobre 2013.\""}
{"id": "1119493", "revid": "599013", "url": "https://it.wikipedia.org/wiki?curid=1119493", "title": "Stipe Pletikosa", "text": "Carriera.\nPletikosa fece il proprio debutto con la maglia della nazionale croata a 20 anni contro la Danimarca nel 1999, ricevendo elogi per i suoi riflessi felini e per la bravura nel compiere parate. Ma l'insicurezza nelle uscite sulle palle alte gli gioc\u00f2 un brutto scherzo agli Europei Under 21 2000 in Slovacchia, dove la Croazia termin\u00f2 ultima nel proprio girone a causa di alcuni facili gol concessi da Pletikosa.\nPletikosa lavor\u00f2 duramente per migliorare il proprio punto debole e, sotto la guida di Mirko Jozi\u0107, divenne portiere titolare della nazionale, giocando in tutti e tre i match della Croazia nella Coppa del mondo 2002 in Corea e Giappone. Quello che era il nervoso ma talentuoso Pletikosa \u00e8 andato via via migliorando, facendo pieno uso dei 193 centimetri della sua corporatura e prendendo grande fiducia nelle uscite con i palloni alti.\nAvrebbe dovuto essere titolare anche a Euro 2004 in Portogallo, ma sub\u00ec un infortunio qualche giorno prima dell'inizio del torneo e dovette cedere la maglia di primo portiere a Tomislav Butina, che fino ad allora era stato la sua riserva. Butina mantenne il ruolo di titolare anche nelle gare di qualificazione a Germania 2006 e Pletikosa apparve solo in due partite. Tuttavia, quando inizi\u00f2 la fase finale, Pletikosa fu scelto al posto di Butina, che si era appena ripreso da un grave infortunio subito all'inizio del 2006.\n\u00c8 stato convocato anche per Euro 2008, Euro 2012 e il mondiale in Brasile 2014, debuttando nella gara inaugurale del torneo contro la nazionale verdeoro persa poi 3-1."}
{"id": "1119494", "revid": "599013", "url": "https://it.wikipedia.org/wiki?curid=1119494", "title": "Maksym Kalyny\u010denko", "text": "Caratteristiche tecniche.\nGli osservatori lo hanno notato per l'andatura, la tecnica, la creativit\u00e0 e la precisione nel calciare i rigori e le punizioni.\nCarriera.\nClub.\nDopo aver attirato l'attenzione su di s\u00e9 grazie all'ottima prestazione offerta ai Mondiali 2006, il cartellino di Kalyny\u010denko \u00e8 stato collegato a squadre come il , il Valencia, il e il Wigan. Da allora lui e la dirigenza dello Spartak hanno smentito pi\u00f9 volte l'esistenza di un contratto che lo voleva comprato da un grande club. Nella sessione di calciomercato dell'inverno 2006, dopo che Kalyny\u010denko aveva espresso il fastidio di essere lasciato spesso in panchina, sono arrivate offerte concrete dalla e dalla sua ex squadra, il Dnipro Dnipropetrovs'k: 7 milioni di euro la cifra menzionata. La trattativa si conclude rapidamente e Kalyny\u010denko torna al Dnipro.\nNazionale.\nCon la maglia della nazionale ucraina conta 47 presenze e 7 gol."}
{"id": "1119497", "revid": "599013", "url": "https://it.wikipedia.org/wiki?curid=1119497", "title": "Wojciech Kowalewski", "text": "Carriera.\nClub.\nKowalewski fece il proprio debutto in massima serie con la maglia del Wigry Suwa\u0142ki durante la stagione 1996-1997, ma \u00e8 stato solo nel 2001, dopo un prestito al Dyskobolia (squadra di seconda divisione), che il portiere \u00e8 riuscito a sistemarsi al Legia Varsavia. A met\u00e0 della stagione si spost\u00f2 allo \u0160akhtar Donec'k: concesse solo un gol in 9 partite, e lo \u0160akhtar si accaparr\u00f2 il titolo di Campione d'Ucraina per la prima volta nella storia. La stagione successiva una sconfitta per 5-1 in Coppa UEFA contro l' cost\u00f2 il posto a Kowalewski e lo costrinse ad andare in prestito allo Spartak Mosca, nell'estate del 2003.\nAd agosto, al debutto, concesse tre gol in un derby contro la . Nel novembre 2003 fu acquistato a titolo definitivo. Cominci\u00f2 a migliorare, saltando solo tre gare di campionato nelle successive quattro stagioni e guadagnando il titolo di vice-capitano.\nNei primi mesi del 2008 Kowalewski \u00e8 tornato in patria, per giocare nel Korona Kielce, squadra di Ekstraklasa, la massima serie del calcio polacco. Nell'estate 2008 passa ai greci dell'Iraklis.\nNazionale.\nKowalewski fece il proprio esordio con la Nazionale della Polonia nel febbraio 2002. Gioc\u00f2 solo qualche partita prima di essere riconvocato all'inizio delle qualificazioni al e poi il 6 giugno 2008 per la fase finale al posto dell'infortunato Kuszczak."}
{"id": "1119503", "revid": "767487", "url": "https://it.wikipedia.org/wiki?curid=1119503", "title": "Stephan Eicher", "text": "\u00c8 noto in particolar modo nella Svizzera italiana, in Francia ed in Germania.\nBiografia.\nNato da padre jenisch e madre francese, \u00e8 il secondogenito di una famiglia di tre figli maschi.\nNel 1985 l'artista comincia ad essere notato in Francia con una canzone intitolata \"Two people in a room\" (estratta dall'album \"I tell this night\"). Nel 1987 poi con \"Combien de temps\" (estratto da \"Silence\").\nNegli anni 1990, registra due album \"Engelberg\" e \"Carcassonne\", che diventano entrambi dei successi internazionali. Come conseguenza, iniziano delle tourn\u00e9e europee, da cui viene tratto l'album \"Non ci badar, guarda e passa\". A questo, fa poi seguito \"1000 vies\".\nNel 2001 esce il suo primo \"best of\" intitolato \"Hotel*S\". Il 2002 lo vede cantare assieme a famosi gruppi francesi e corsi. L'anno successivo invece \u00e8 il turno di \"Taxi Europa\", disco in cui canta anche in lingua italiana.\nNel 2005 esce, non molto pubblicizzato, un album dal titolo \"Projet Solo\". Due anni dopo, nel 2007, esce \"Eldorado\".\nStephan Eicher negli anni \u00e8 riuscito a conquistare l'Europa intera cantando in tedesco, svizzero tedesco, italiano, inglese, francese ed anche dialetto di Berna."}
{"id": "1119509", "revid": "64833", "url": "https://it.wikipedia.org/wiki?curid=1119509", "title": "Metabolismo aerobico", "text": ""}
{"id": "1119511", "revid": "599013", "url": "https://it.wikipedia.org/wiki?curid=1119511", "title": "Aleksej Bugaev", "text": "Precedentemente Bugaev ha giocato per la e per la . Nel 2004 fu incluso nella lista dei convocati della Nazionale russa per gli Europei in Portogallo."}
{"id": "1119512", "revid": "2108263", "url": "https://it.wikipedia.org/wiki?curid=1119512", "title": "Ipazio", "text": "Biografia.\nIpazio era un aristocratico di discendenza imperiale, in quanto nipote dell'imperatore Anastasio I: suo padre era Flavio Secondino, console e \"praefectus urbi\", sua madre Cesaria, sorella di Anastasio; sua moglie era imparentata con l'influente Anicia Giuliana, legata alla casata di Teodosio.\nFu per l'influenza dello zio, che non aveva figli e vedeva nei suoi nipoti dei possibili eredi, che Ipazio divenne console per l'anno 500. Nel 502 inizi\u00f2 la guerra romano-sasanide del 502-506. Ipazio, che era tra i generali dell'esercito bizantino, partecip\u00f2 al contrattacco del 503, che si risolse in una sconfitta: ritenuto responsabile della disfatta, venne richiamato. Ipazio rimase al fianco dello zio per il resto del suo regno: nel 515 lo aiut\u00f2 durante la rivolta di Vitaliano, ma fu sconfitto anche questa volta, e Anastasio dovette pagare una forte somma per riscattarlo.\nQuando Anastasio mor\u00ec, nel 518, Ipazio era un candidato alla porpora, ma si trovava ad Antiochia, lontano da Costantinopoli, e non gioc\u00f2 alcun ruolo nella determinazione del successore. Il nuovo imperatore, Giustino I, lo tratt\u00f2 con benevolenza, e Ipazio, ottenuto il rango di \"magister militum per Orientem\" (il massimo grado militare), fece parte assieme a Rufino dell'ambasciata inviata da Giustino al re sasanide Cosroe I, il quale voleva che Giustino adottasse suo figlio: secondo le accuse di Rufino, Ipazio sabot\u00f2 volontariamente la missione, e Giustino lo destitu\u00ec temporaneamente.\nIn seguito a Giustino succedette il nipote, Giustiniano I, ma il favore imperiale verso Ipazio non cambi\u00f2. Tuttavia Ipazio, senatore e \"patricius\", divenne il candidato ideale di quella fazione politica che si opponeva all'imperatore. Nel gennaio 532 Giustiniano dovette affrontare la rivolta di Nika, durante la quale la popolazione di Costantinopoli, ribellatasi contro l'imperatore, cerc\u00f2 un possibile successore: i nipoti di Anastasio (Ipazio, il fratello Pompeo e il cugino Probo) erano dei candidati naturali. Mentre Probo abbandon\u00f2 la citt\u00e0, Ipazio e Pompeo si rinchiusero con Giustiniano e i senatori a palazzo, in quanto ritenevano che un eventuale usurpatore avrebbe avuto poche possibilit\u00e0 contro Giustiniano. Giustiniano, per\u00f2, allontan\u00f2 dal palazzo i senatori, incluso Ipazio, il quale fu preso dalla folla nella sua casa, trascinato all'Ippodromo di Costantinopoli e acclamato imperatore: riluttante, Ipazio acconsent\u00ec all'elezione. La rivolta fu spenta nel sangue e Ipazio venne catturato e portato da Giustiniano: l'imperatore aveva intenzione di risparmiargli la vita, ma l'imperatrice Teodora lo convinse a mettere a morte l'involontario usurpatore. Il cadavere di Ipazio venne gettato in mare."}
{"id": "1119514", "revid": "38120", "url": "https://it.wikipedia.org/wiki?curid=1119514", "title": "UFO Robot", "text": ""}
{"id": "1119515", "revid": "1431409", "url": "https://it.wikipedia.org/wiki?curid=1119515", "title": "Kamil \u010contofalsk\u00fd", "text": "Carriera.\nClub.\nKo\u0161ice.\nNasce a Bratislava nel 1978 quando la citt\u00e0 \u00e8 ancora in Cecoslovacchia. Il 1\u00ba gennaio 1993 la Cecoslovacchia si divide in Repubblica Ceca e Slovacchia. \u010contofalsk\u00fd diviene quindi un cittadino slovacco essendo nato a Bratislava, che diviene la capitale del nuovo Stato.\nA 19 anni il Ko\u0161ice lo acquista ma il giovane portiere non riuscir\u00e0 a giocare molti incontri. Nel 1997 il Ko\u0161ice deve difendere il titolo dell'anno precedente e ci riesce battendo lo Spartak Trnava e vincendo lo scudetto e la Supercoppa di Slovacchia 5-0 sullo Slovan Bratislava che aveva vinto la Coppa di Slovacchia l'anno prima. Il Ko\u0161ice prende parte alla UEFA Champions League 1997-1998 iniziando dal primo turno preliminare dove battono gli inesperti dell'\u00cdA (squadra islandese) per 4-0 (3-0 in casa e 0-1 ad Akranes).\nProseguendo il torneo incontrano i russi dello e li sconfiggono con un complessivo di 2-1 (2-1 a Ko\u0161ice e 0-0 a Mosca); arrivano quindi ai gironi di Champions League ma il girone \u00e8 davvero troppo duro per gli slovacchi che infatti incontrano la , il Feyenoord e il Manchester United. Perdono il proprio girone concludendolo a 0 punti con 6 sconfitte: (in casa Ko\u0161ice 0\u20133 Manchester United, Ko\u0161ice 0\u20131 Juventus, Ko\u0161ice 0\u20131 Feyenoord; e in trasferta Feyenoord 2\u20130 Ko\u0161ice, Juventus 3\u20132 Ko\u0161ice, Manchester United 3\u20130 Ko\u0161ice). Il Ko\u0161ice rischia il treble ma lo Spartak Trnava battendolo in coppa 2-0 rovina questo sogno (sar\u00e0 l'unica coppa che lo Spartak Trnava vincer\u00e0 in 6 finali).\nNel 1998 la prima partita \u00e8 quella di Supercoppa ma i soliti rossoneri battono i detentori del titolo 3-1. In Champions League gli slovacchi prima eliminano i nordirlandesi del Cliftonville FC con un punteggio complessivo di 13-1 (1-5 a Belfast e 8-0 in casa) e poi vengono eliminati ai danni dei danesi del Br\u00f8ndby 1-2 (0-2 in Slovacchia e 1-0 a Br\u00f8ndby). Vanno quindi in Coppa UEFA ma sfortunatamente per loro, incontrano il che li elimina con un risultato di 8-0 (0-3 in casa e 5-0 in Inghilterra). Nel 1999 partir\u00e0 per Praga.\nBohemians Praga.\nNella stagione 1999-2000 il si interessa a lui e lo acquista. A Praga giocher\u00e0 due stagioni e mezza. La stagione 1999-2000 \u00e8 altalenante \u00e8 il campionato si chiude con un discreto 7\u00ba posto. Nel 2000 \u010contoffalsk\u00fd gioca da titolare e il Bohemians conclude 8\u00ba in campionato. L'anno successivo i praghensi chiudono al quarto posto in campionato che per\u00f2 non gli vale nessuna coppa: lo (vincitore della Gambrinus Liga 2001-2002), lo andarono in Champions League, mentre il Viktoria \u017di\u017ekov e la vincente della coppa nazionale ovvero lo andarono all'edizione della Coppa UEFA. Nel 2002 la squadra finisce al penultimo posto in classifica ed \u00e8 retrocessa in Druh\u00e1 liga.\nZenit San Pietroburgo.\nIl portiere ormai venticinquenne approda alla squadra russa dello come portiere di riserva di Vja\u010deslav Malafeev nel 2003. Giocher\u00e0 poche partite in 6 anni (solo 45). Nella prima stagione con i blu-bianco-azzurri lo slovacco gioca poco ma lo Zenit sfiora lo scudetto battuto di sole 3 lunghezze dai rivali del CSKA Mosca. Si quilifcano dunque per la Coppa UEFA: eliminano gli austriaci dell'SV Pasching grazie alla Regola dei gol fuori casa dopo il 3-3 (3-1 a Klagenfurt e 2-0 a Leningrado), avanzano facilmente nel torneo eliminando i serbomontenegrini della con un risultato netto 6-1 (4-0 a in Russia e 1-2 a Belgrado). Arriva alla fase a gironi dove incontra LOSC Lille M\u00e9tropole, , Alemannia Aachen e . Un girone passabile ma lo Zenit si trova meglio a giocher\u00e0 in casa che fuori (4 punti in Russia e 1 in trasferta) e quindi perde il girone (anche se ha la miglior differenza reti del gruppo +3)\nL'anno seguente lo Zenit lo conclude in quarta posizione a 5 lunghezze dalla vincitrice la . Il capocannoniere e l'attaccante dello Zenit Kerzhakov e lo Zenit trova l'Europa: anche quest'anno incredibilmente i destini dello Zenit e dell'SV Pasching devono incontrarsi: (2-2 a Klagenfurt e 1-1 a San Pietroburgo) ci\u00f2 vuol dire che per la Regola dei goal in trasferta passa lo Zenit che sembra rivivere il percorso europeo dell'anno precedente: infatti sulla strada dei bianco-azzurri c'\u00e8 di nuovo l' estromesso 1-0 (0-0 in casa e 0-1 ad Atene. Lo Zenit arriva ai gironi ed \u00e8 messo di nuovo nel girone H dove incontra il Bolton, il Be\u015fikta\u015f, il Vitoria SC e incontra nuovamente gli spagnoli del . Lo Zenit fa sempre meglio in casa (6 punti) che in trasferta (1 punto), ma questa volta passa il turno.\nI russi incontrano i norvegesi del Rosenborg BK e li eliminano dalla competizione continentale (0-2 a Trondheim e 1-2 in casa), agli ottavi incontrano il Marsiglia e lo estromettono dal torneo (0-1 a Marsiglia e 1-1 in Russia); ai quarti lo Zenit incontra il : \u00e8 la terza volta in 2 anni e la seconda in pochi mesi. In Spagna i russi vengono battuti 4-1 e a San Pietroburgo il risultato di 1-1 li esclude dalla Coppa UEFA. Nel successivo campionato lo Zenit chiude 6\u00ba e non pu\u00f2 partecipare alle coppe europee: la Coppa UEFA \u00e8 vinta nuovamente dal Siviglia che batte i connazionali dell'Espanyol in finale ai rigori.\nNel 2006 lo Zenit lotter\u00e0 per il 3\u00ba posto in campionato che perder\u00e0 a favore della , centrando comunque la Coppa UEFA: partono dal 2\u00ba turno preliminare ed eliminano con facilit\u00e0 gli slovacchi del FC ViOn Zlat\u00e9 Moravce con un punteggio di 0-5 (0-2 a Zlat\u00e9 Moravce e 0-3 a San Pietroburgo), arrivano al primo turno preliminare dove le squadre russe non deludono le aspettative (FC Midtjylland contro Lokomotiv Mosca finisce con un netto 5-1; lo Zenit batte i belgi dello 4-1 e lo da una lezione di calcio agli svedesi del BK H\u00e4cken con un rotondo 8-1). Lo Zenit viene inserito nel Girone A comprendente l'AE Larissa, l', il Norimberga e l'. Conclude con pochi punti nel girone (3 in trasferta e 2 in casa) ma passa grazie al 3\u00ba posto.\nLo Zenit arriva ai sedicesimi di finale ma qui a ostacolare il cammino verso la coppa ci sono i rivali dello Spartak Mosca: finisce 2-2 ma passano i bianco-azzurri, agli ottavi c'\u00e8 il Marsiglia con cui passa grazie alla Regola dei gol fuori casa (3-1 in Francia e 0-2 in Russia). Ai quarti la formazione di San Pietroburgo affronta i tedeschi del Bayer molto esperti in coppe europee (1-4 al BayArena di Leverkusen e 1-0 al Petrovskij di San Pietroburgo), si arriva in semifinale ed \u00e8 gi\u00e0 un traguardo importante: La compagine russa si vede contro la superfavorita del torneo il che ai tempi aveva gi\u00e0 vinto 4 Coppe dei Campioni/Champions League, una Coppa UEFA, 2 Coppe Intercontinentali e molti altri titolo importanti.\nI russi riescono nell'impresa di pareggiare a Monaco 1-1 e di vincere in Russia 4-0 anche se Il 1\u00ba ottobre il quotidiano spagnolo El Pa\u00eds pubblica un articolo in cui riporta che sulla partita vinta dallo Zenit per 4-0 contro il Bayern Monaco aleggerebbe il sospetto di corruzione, cos\u00ec come sarebbe stato affermato da due mafiosi russi che, durante una telefonata intercettata, si vantavano di aver pagato 50 miliardi per far vincere lo Zenit.. La finale contro i di Glasgow viene vinta con un netto 2-0. Lo Zenit domina l'incontro che per\u00f2 \u00e8 deciso dal centrocampista russo Denisov solo a 30' dalla fine, mentre il risultato si arrotonda in pieno recupero grazie al gol di un altro centrocampista russoZyryanov. A Manchester nel City of Manchester Stadium lo stadio del City davanti a circa 44\u00a0000 spettatori lo festeggia la prima Coppa UEFA della sua storia e anche di quella di \u010contofalsk\u00fd.\nNel 2007 lo Zenit batter\u00e0 la concorrenza e vincer\u00e0 il Campionato russo, anche questo per la prima volta nella storia dei \"Meshki\" (I sacchi). La Supercoppa UEFA \u00e8 vinta ai danni del grande Manchester United per 2-1 reti di Pogrebnyak e del trequartista Danny per lo Zenit e di Vidic per i red devils. Nella coppa UEFA che segue lo Zenit \u00e8 chiamato a difendere il titolo dell'anno precedente. La squadra di San Pietroburgo parte dai sedicesimi e batte lo Stoccarda con un doppio 2-1 a Stoccarda e in Russia, affronta quindi l'Udinese che sconfigge i russi (2-0 ad Udine e 0-1 a San Pietroburgo). Lo Zenit del portiere slovacco vince la Supercoppa di Russia nel 2008. A gennaio del 2009 lo slovacco passa ai ciprioti dell'AEL Limassol per trovare oi\u00f9 spazio dato che \u00e8 oscurato dal russo Malafeev portiere titolare dal 1999.\nAEL Limassol.\nSi trasferisce a gennaio del 2009 nell'AEL Limassol squadra che gioca nel Campionato cipriota. Gioca 7 incontri nel 2010 e il AEL Limassol conclude al 5\u00ba posto il campionato.\nLarissa.\nNel gennaio del 2011 si trasferisce al Larissa, squadra in cui esordisce il 5 febbraio in Asteras Tripolis-Larissa 1-1. Gioca i primi quattro incontri di febbraio, nei quali subisce 6 reti. Il 6 marzo viene lasciato in panchina al posto di Ambaros.\nNazionale.\nCon la ha partecipato al torneo di calcio delle Olimpiadi di . Tra il 2002 e il 2007 ha collezionato 34 presenze con la nazionale maggiore."}
{"id": "1119517", "revid": "1100311", "url": "https://it.wikipedia.org/wiki?curid=1119517", "title": "Fatih Tekke", "text": "Caratteristiche tecniche.\nCentravanti, discontinuo ma prolifico e con un grande senso del gol, abile tanto di piede quanto di testa.\nCarriera.\nClub.\nGli anni in patria.\nNato nei pressi di Trebisonda, Tekke inizia a giocare nel professionismo con la maglia del Trabzonspor, praticamente il club della sua citt\u00e0 natale. Dopo diverse stagioni, a 21 anni \u00e8 mandato a fare esperienza all'Altay: dopo 8 gol in 24 giornate di campionato (alla media di 1/3 reti a partita), fa ritorno al Trabzonspor. Con la maglia bordeaux-blu continua a non convincere (appena 6 in 41 sfide tra campionato e coppa) e l'11 luglio 2000 \u00e8 ceduto a titolo definitivo al Gaziatepspor in cambio dell'equivalente odierno di \u20ac 1 milione. Con il suo nuovo club, Tekke riesce a esprimersi al meglio segnando 15 reti nella prima annata e 12 nella seconda, risultando al decimo posto nelle classifiche marcatori dei campionati turchi 2001 e 2002. Dopo aver realizzato 30 gol in 64 partite (0,47 reti/partita), il Trabzonspor lo acquista per \u20ac 500.000, mettendolo titolare in attacco. Tekke ripaga la fiducia, segnando subito 13 reti al primo anno, 11 nel secondo: in questa stagione diviene il capitano del Trabzonspor. Esplode nella sua nona stagione a Trebisonda, quando mette a segno 31 marcature in 34 incontri di campionato, andando in gol anche in Coppa di Turchia e in Champions, terminando la stagione con 34 gol in 44 sfide. L'annata record gli vale il titolo di capocannoniere del torneo, sfiorando anche la vittoria del campionato (il Trabzonspor conclude secondo per soli 3 punti nei confronti del Fenerbah\u00e7e) e arrivando sesto nella graduatoria per la Scarpa d'oro pur essendo il miglior marcatore d'Europa della stagione e il secondo mondiale, alle spalle di Ara\u00fajo. Nella stagione seguente sigla 22 realizzazioni in 28 giornate, arrivando al secondo posto tra i marcatori del campionato turco.\nZenit e declino.\nIl 4 agosto 2006, dopo aver segnato 105 gol in 238 partite ufficiali con la maglia del Trabzonspor (0,44 reti/partita), Tekke passa allo Zenit San Pietroburgo in cambio di \u20ac 7,5 milioni (circa $ 13,6 milioni il costo complessivo dell'operazione), andando a giocare nella massima divisione russa. Diviene cos\u00ec il sedicesimo trasferimento pi\u00f9 costoso del 2006. All'approdo in Russia il nome sulla maglia resta \"Tekke\": nel campionato russo, il suo cognome viene scritto sempre Tekke, poich\u00e9 sia in cirillico sia in latino queste tre lettere, la T, la E e la K corrispondono. Questa particolarit\u00e0 fa di Tekke l'unico calciatore della storia del calcio russo ad avere il nome scritto alla stessa maniera sia in cirillico sia in latino.\nDopo una stagione sottotono (18 partite e 5 reti), nella seconda annata Tekke conquista la Coppa UEFA 2007-2008 da comprimario: gioca poche partite, segna un solo gol (il 2-3 che decide l'incontro sul Larissa e consente allo Zenit di conquistare l'unica vittoria del girone e di qualificarsi grazie ai 5 punti e al terzo posto nel raggruppamento alle spalle di Everton e ), e non gioca alcun incontro della fase a eliminazione diretta; lo Zenit, trascinato soprattutto dal talento di Andrej Ar\u0161avin e dai gol dell'ariete Pavel Pogrebnjak, raggiunge la finale dopo aver eliminato Villareal, Olympique Marsiglia, e ma in finale il club deve fare a meno di Pogrebnjak, che aveva rimediato due gialli nelle partite ad eliminazione diretta e quindi doveva saltare la finale. Dick Advocaat \u00e8 allora costretto a schierare Tekke come centravanti nel suo 4-3-3 e nella finale contro i i russi vincono 2-0 aggiudicandosi la prima Coppa UEFA della loro storia: l'attaccante turco si rende protagonista della rete del 2-0, servendo l'assist vincente per Konstantin Zyrjanov. Nell'agosto seguente lo Zenit si gioca la Supercoppa UEFA: Advocaat manda in panchina Tekke e lo Zenit batte i campioni d'Europa del Manchester United per 1-2. Dopo altre due annate a discreti livelli, Tekke termina la sua esperienza a San Pietroburgo con 29 marcature in 91 presenze (0,32 reti/partita). Durante la sua esperienza allo Zenit sia Advocaat prima sia Luciano Spalletti poi l'hanno messo sovente fuori squadra perch\u00e9 non s'impegnava. Nel gennaio 2010 si accasa al Rubin Kazan' per \u20ac 2 milioni ma gioca solamente 7 incontri tra campionato e coppa prima fare ritorno in patria al Be\u015fikta\u015f. La societ\u00e0 turca gioca l'Europa League ma Tekke, ormai trentatreenne non trova pi\u00f9 spazio neanche in campionato. Dopo quattro mesi si trasferisce ad Ankara prima di concludere la propria carriera con la maglia dell'Orduspor.\nTotalizza 188 gol in 479 partite tra club e nazionale.\nNazionale.\nGioca anche nella Nazionale turca per quasi un decennio. Esordisce il 21 gennaio 1998 giocando contro l'Albania (1-4). Si ritira con 9 gol in 25 incontri internazionali.\nStatistiche.\nPresenze e reti nei club.\n\"Statistiche aggiornate al 2012\"."}
{"id": "1119518", "revid": "599013", "url": "https://it.wikipedia.org/wiki?curid=1119518", "title": "Andrej Ar\u0161avin", "text": "\u00c8 stato nominato calciatore russo dell'anno nel 2006. \u00c8 stato anche votato come uno dei pi\u00f9 forti tra i calciatori russi e sovietici di tutti i tempi.\nCaratteristiche tecniche.\nDotato di notevoli capacit\u00e0 tecniche, ha avuto una carriera apprezzabile ma parzialmente limitata dalla poca propensione al sacrificio.\nCarriera.\nClub.\nPrimi anni.\nAndrej Sergeevi\u010d Ar\u0161avin muove i suoi primi passi nei pulcini del Lokomotiv Mosca, sotto la guida di Dimitri Phonvkencho. Prodotto della scuola calcio \"Smena\", nel 1999 e nei primi mesi del 2000 gioc\u00f2 per la squadra riserve dello Zenit San Pietroburgo, lo Zenit San Pietroburgo 2, in Pervij divizion, la seconda divisione del campionato russo di calcio.\nZenit.\nNel 2000 fu incluso nella prima squadra dello Zenit San Pietroburgo. Gioc\u00f2 in varie posizioni in campo, partendo come un centrocampista destro, quindi come un centrocampista offensivo, per poi giungere a giocare come attaccante. Vinse il titolo di \"Miglior giocatore della Prem'er-Liga russa\" in quella stagione, grazie alla capacit\u00e0 di giocare come ala, come fantasista e come attaccante. \u00c8 degno di nota per l'agilit\u00e0 e per le superbe abilit\u00e0 tecniche, come i passaggi lunghi e corti, la forte andatura, l'efficace dribbling e il preciso e potente tiro. Queste qualit\u00e0 e la sua indole che lo spinge a dare sempre il massimo lo hanno reso uno dei pi\u00f9 importanti giocatori del suo club e del proprio paese.\nNel 2007 ha guidato la sua squadra alla conquista del primo titolo nazionale, giocando tutte e 30 le partite e totalizzando 10 gol e 11 assist, e della prima Coppa UEFA, sconfiggendo in semifinale il favorito Bayern Monaco ed in finale il Rangers.\nArsenal e prestito allo Zenit.\nIl 2 febbraio 2009 \u00e8 stato acquistato dall'Arsenal per 20 milioni di euro. Sceglie di indossare la maglia numero 23, ma non pu\u00f2 disputare la UEFA Champions League 2008-2009 avendovi gi\u00e0 partecipato con la divisa dello Zenit San Pietroburgo. Il 21 febbraio debutta con la maglia dei \"Gunners\" nel match di Premier League contro il Sunderland. La partita termina 0-0 ed Ar\u0161avin viene sostituito al 63' minuto da Carlos Vela.\nIl 14 marzo segna la sua prima rete in Premier League, contro il al 65'; nella stessa partita firma anche l'assist del primo gol di Emmanuel Ebou\u00e9. Il 21 aprile 2009 sigla quattro reti ad Anfield in un incontro di Premier League contro il chiusosi sul 4-4. Il 4 novembre 2009 realizza 3 assist in un incontro casalingo di Champions League contro l'AZ Alkmaar, chiusosi sul 4-1.\nIl 24 febbraio 2012 torna, in prestito, allo Zenit. Terminato il prestito fa ritorno all'Arsenal, dove per\u00f2, ormai fuori dai progetti della squadra, riesce a trovare pochissimo spazio. Il 5 giugno 2013 l'Arsenal annuncia che il suo contratto, in scadenza a fine mese, non verr\u00e0 rinnovato.\nRitorno allo Zenit.\nIl 27 giugno 2013, in scadenza di contratto, viene ingaggiato per la terza volta dallo Zenit, firmando un contratto biennale.\nIl 26 luglio 2013 realizza contro il Kuban Krasnodar la sua prima rete in campionato da quando \u00e8 ritornato per la seconda volta allo Zenit.\nUltimi anni e ritiro.\nIl 13 luglio 2015 firma un contratto di un anno con il Kuban Krasnodar.\nIl 26 febbraio 2016 si trasferisce al Kairat, firmando un contratto annuale.\nL'11 novembre 2018 si ritira dal calcio giocato.\nNel marzo 2019 viene scelto come ambasciatore per l\u2019Europeo 2020.\nNazionale.\nArshavin ha debuttato con la Nazionale russa il 17 maggio 2002, in una gara contro la . Il 24 marzo 2007 ha vestito la fascia di capitano della Russia nella partita valida per le qualificazioni al contro l'.\nConvocato da Guus Hiddink per il campionato d'Europa 2008, ha saltato le prime due partite per squalifica ed ha quindi preso parte al torneo dalla terza giornata, dove ha realizzato il gol decisivo per la qualificazione contro la ed \u00e8 diventato, insieme a Roman Pavlju\u010denko, la stella della sua Nazionale, rivelazione degli europei. Nei quarti di finale, dopo gli assist per i primi due gol, ha messo a segno la rete del 3-1 contro la favorita nel secondo tempo supplementare. Il gol \u00e8 valso la qualificazione della Russia alle semifinali, dov'\u00e8 stata eliminata dalla , poi vincitrice della coppa.\nIl 25 maggio 2012, viene convocato da Dick Advocaat per gli Europei del 2012 che si svolgeranno in Polonia e Ucraina. Anche in questa manifestazione, viene confermato capitano da Advocaat. L'8 giugno 2012 esordisce da titolare agli Europei nella partita contro la Repubblica Ceca (4-1). Gioca da titolare anche le due sfide seguenti, contro la Polonia (1-1) e la Grecia (0-1). Quest'ultima sconfitta contro gli ellenici, costa alla Russia l'eliminazione dalla competizione alla fase a gironi.\nDopo aver giocato nella prima partita del nuovo allenatore Fabio Capello, una amichevole con la Costa d'Avorio, Arshavin non viene pi\u00f9 considerato dal tecnico, uscendo cos\u00ec dal giro della nazionale.\nStatistiche.\nPresenze e reti nei club.\n\"Statistiche aggiornate al 5 novembre 2017.\""}
{"id": "1119519", "revid": "6923", "url": "https://it.wikipedia.org/wiki?curid=1119519", "title": "Anatolij Tymo\u0161\u010duk", "text": "Detiene il record di presenze nella nazionale Ucraina.\nCaratteristiche tecniche.\nEra un centrocampista bravo nella fase difensiva. Disponeva di una buona tecnica, visione di gioco e capacit\u00e0 di recuperare palloni, oltre a essere forte fisicamente. \u00c8 stato impiegato anche come difensore centrale.\nIn carriera si \u00e8 distinto anche per la personalit\u00e0 e la professionalit\u00e0 con cui si approcciava alle partite.\nCarriera.\nClub.\nCresciuto calcisticamente nel Futbol'nyj Klub Volyn', compagine della sua citt\u00e0, dove rimane fino al 1997 anno in cui passa allo . Nella squadra di Donec'k rimane dieci anni diventando anche capitano e collezionando 326 partite con 39 gol, vincendo tre titoli nazionali, tre coppe nazionali, una Supercoppa d'Ucraina, tre volte il premio di calciatore ucraino dell'anno e una volta di miglior giocatore del campionato. Le sue prestazioni hanno comunque attirato l'interesse di squadre europee blasonate come Milan, Manchester United, Liverpool e Arsenal.\nIl 27 febbraio 2007 si trasferisce allo per una cifra vicina ai 15 milioni di euro firmando un contratto quadriennale, e diventando ben presto capitano al posto di Andrej Ar\u0161avin. Con la squadra russa vince il primo titolo nazionale, la prima Supercoppa di Russia e i primi titoli continentali la Coppa UEFA 2007-2008 e la Supercoppa europea del 2008 nella storia del club.\nIl 19 febbraio 2009 viene ceduto al Bayern Monaco per 13 milioni di euro con decorrenza 1 luglio. Esordisce con la maglia dei bavaresi l'8 agosto 2009, nella gara contro l'Hoffenheim, finita 1-1. Gioca la prima gara coi bavaresi in Champions League il 15 settembre nella vittoria in trasferta contro gli israeliani del Maccabi Haifa. In quella stessa partita viene nominato dall'UEFA migliore in campo ed entra nella formazione virtuale della prima giornata di Champions League 2009-2010. Ha segnato il suo primo gol con la maglia del Bayern Monaco l'8 dicembre 2009 contro la Juventus, siglando la rete del definitivo 1-4 per i bavaresi che hanno eliminato i bianconeri dalla Champions League. Dopo un inizio di stagione difficile si impone nel centrocampo della squadra tedesca, con la quale giunge fino alla finale dove perde per 2-0 contro l'Inter ma vincendo comunque il \"double\" campionato e coppa nazionale. La stagione 2010-2011 si apre con la vittoria nella Supercoppa di Germania, nel corso della stagione viene spesso schierato nella posizione di difensore centrale. Nella stagione 2011-2012 arrivano solo secondi posti, in campionato, nella coppa di germania, persa in finale, e in Champions League in cui giocher\u00e0 da titolare come difensore centrale la finale persa contro il Chelsea. \nLa stagione 2012-2013 si rivela trionfale a livello di club. Il 6 aprile 2013 vince la sua seconda Bundesliga (il ventitreesimo titolo dei bavaresi) con sei giornate di anticipo rispetto alla fine del campionato.\nIl 25 maggio 2013 vince per la prima volta la Champions League, grazie alla vittoria per 2-1 nella finale contro il .\nIl 1\u00ba giugno 2013 vince anche la sua prima Coppa di Germania, ottenendo il treble con la compagine bavarese.\nIl 5 giugno firma un contratto biennale con lo Zenit, facendo cos\u00ec ritorno alla squadra russa. Il secondo anno vince il campionato.\nIl 5 luglio 2015 si trasferisce in Kazakistan a titolo definitivo al Qa\u00fdrat, dove vince una Coppa di Kazakistan e una Supercoppa del Kazakistan.\nTerminata dopo due stagioni la sua esperienza in Kazakistan, l'11 febbraio 2017 annuncia il suo ritiro dal calcio giocato.\nAllenatore.\nZenit.\nIl 17 marzo viene nominato vice allenatore dello Zenit San Pietroburgo voluto dal suo ex tecnico Mircea Lucescu. Con l\u2019insediamento del nuovo tecnico Roberto Mancini viene confermato. Nella stagione 2018-19 \u00e8 vice-allenatore di Sergej Semak nello Zenit San Pietroburgo.\nStatistiche.\nPresenze e reti nei club.\n\"Statistiche aggiornate al 19 novembre 2016.\"\nRecord.\n\"Statistiche aggiornate al 21 giugno 2016.\""}
{"id": "1119520", "revid": "74801", "url": "https://it.wikipedia.org/wiki?curid=1119520", "title": "Karesuando", "text": "Karesuando (\"Kaaresuvanto\" in finlandese, \"Karesuanto\", \"G\u00e1rasavvon\" o \"Karasavvon\" nelle lingue sami) \u00e8 un piccolo paese della Lapponia svedese che sorge lungo la strada europea E45.\nKaresuando, che fa parte della municipalit\u00e0 di Kiruna, ha una popolazione circa 300 abitanti, e si sviluppa lungo la riva destra del fiume Muonionjoki, confine naturale fra Svezia e Finlandia. \nDall'altra parte del fiume sorge il villaggio finlandese di Kaaresuvanto, di circa 140 abitanti. \nSebbene storicamente i due paesi costituiscano un'unica entit\u00e0, sono comunque ufficialmente considerati distinti in quanto appartenenti a nazioni diverse.\nLa cittadina si sviluppa attorno alla piccola chiesa in legno, costruita nel 1690, la pi\u00f9 settentrionale di tutta la Svezia."}
{"id": "1119522", "revid": "287204", "url": "https://it.wikipedia.org/wiki?curid=1119522", "title": "Lilian Jackson Braun", "text": "L'autrice \u00e8 nota soprattutto per la serie di romanzi gialli \"Il gatto che...\" (\"The Cat Who...\") i cui protagonisti sono il giornalista Jim Qwilleran e i gatti siamesi Koko e Yum Yum, romanzi in cui \u00e8 proprio il fiuto di Koko a scoprire gli indizi rivelatori per la soluzione dei casi.\nBiografia.\nLa Braun, nata nel Massachusetts, si trasfer\u00ec nel Michigan ancora adolescente. Sulla sua vita l'autrice \u00e8 sempre stata molto riservata e anche il suo anno di nascita \u00e8 rimasto un mistero fino all'intervista concessa nel gennaio 2005 al \"Detroit News\". Aveva una sorella, Florence Jackson, e un fratello, Lloyd Jackson. Charles Jackson, suo padre, era un inventore e un risolutore di problemi di produzione industriale e Clara Ward Jackson, sua madre, era una casalinga. \nLa Braun \u00e8 morta all'Hospice House of the Carolina Foothills, a Landrum nel Sud Carolina, a causa di un'infezione polmonare.\nCarriera di scrittrice.\nL'autrice inizi\u00f2 la carriera vendendo poesie sul baseball al \"Detroit Times\". Lavor\u00f2 quindi come redattrice pubblicitaria per circa quindici anni e successivamente venne assunta dal \"Detroit Free Press\", quotidiano che avrebbe poi diretto per trent'anni. Poco dopo aver iniziato a lavorare per il \"Detroit Free Press\", un doloroso episodio segn\u00f2 una svolta nella sua vita di scrittrice. La Braun, che fino a quel momento non era particolarmente appassionata di gatti, rimase affascinata da una statuetta di porcellana raffigurante un gatto siamese. Il marito decise allora di regalarle per il suo compleanno un gattino siamese che venne chiamato Koko, di cui la Braun si innamor\u00f2 perdutamente. All'et\u00e0 di due anni il gatto mor\u00ec cadendo da una finestra al decimo piano, gettando la Braun nella disperazione. A peggiorare la situazione, si sparse la voce nel vicinato che il gatto fosse stato spinto gi\u00f9 da una mano assassina. In una sorta di elaborazione del lutto, la Braun scrisse allora \"The Sin of Madame Phloi\", un racconto ispirato alla morte di Koko, in cui il gatto ucciso otteneva vendetta. Il racconto venne pubblicato dall\"'Ellery Queen's Mystery Magazine\" che commission\u00f2 all'autrice altri racconti con gatti protagonisti.\nA met\u00e0 degli anni 60 l'editore americano Dutton propose alla Braun di scrivere dei romanzi con protagonisti felini, cos\u00ec ebbe inizio la fortunata serie \"Il gatto che...\".\nI primi tre libri (\"Il gatto che leggeva alla rovescia\", \"Il gatto che mangiava i mobili\", \"Il gatto che accendeva il registratore\") sono stati pubblicati fra il 1966 e il 1968 e hanno riscosso un buon successo di pubblico, poi per un lungo periodo non sono stati pubblicati altri libri della Braun. Earl Bettinger, suo marito, ha raccontato all'agenzia di stampa Associated Press che la Braun si era separata dal suo primo editore negli anni '60 perch\u00e9 si era rifiutata di aggiungere sesso e violenza al suo quarto libro. La scrittrice ha lasciato passare 18 anni prima di riprendere in mano le avventure di Qwill e Koko e solo nel 1986 \u00e8 stato pubblicato \"Il gatto che vedeva rosso\". Il suo nuovo editore divenne Berkley Publishing Group, un marchio di Penguin Books, che non solo ha accettato il suo libro, ma ha anche ristampato i suoi primi tre volumi. Dopo il successo di questo libro la Braun, ormai in pensione, ha iniziato a scrivere praticamente un libro all'anno a proseguimento della serie fino al 2007, quando si \u00e8 ritirata a vita privata.\nIn Italia i libri sono stati stampati nella collana \"I Gialli Mondadori\". \nCaratteristiche della serie.\nI libri raccontano le vicende del baffuto reporter James Merlin Mackintosh Qwilleran, Qwill per gli amici, e dei suoi gatti siamesi, il maschio Kao K'o-Kung (abbreviato Koko) e la femmina di nome Yum Yum che compare solo successivamente. Il titolo del ciclo \u00e8 dovuto al fatto che nei racconti \u00e8 l'intuito di Koko a trovare la soluzione di ogni caso, fornendo indizi risolutori annusando e grattando dove serve, spostando mobili o oggetti per far scoprire a Qwilleran il mistero.\nInizialmente ambientati in una grande citt\u00e0 non meglio specificata, a partire da \"Il gatto che amava Brahms\" l'autrice trova il pretesto di un'eredit\u00e0 per trasferire il protagonista ed i suoi inseparabili amici felini nella \"Contea di Moose\", localit\u00e0 di fantasia \"600 chilometri a nord di ogni dove\". \nAnche se non esplicitamente dichiarato, molti critici ritengono che le ambientazioni e i personaggi della serie in questa seconda parte siano ricalcati sui luoghi del Michigan, in cui l'autrice risiedeva assieme al marito fino alla met\u00e0 degli anni 80.\nCaratteristica predominante nelle opere della Braun \u00e8 l'eccentricit\u00e0: eccentricit\u00e0 dei personaggi, in primo luogo del gatto che d\u00e0 il titolo alla serie, dotato di straordinaria intelligenza, fiuto da detective e facolt\u00e0 paranormali; eccentricit\u00e0 delle ambientazioni delle storie; eccentricit\u00e0 dei nomi delle localit\u00e0 e dei personaggi, la maggior parte di difficile pronuncia, come lo stesso giornalista co-protagonista.\nSecondo alcuni critici col passare del tempo i libri della Braun hanno perso la classica connotazione di \"Romanzo Giallo\" in quanto per raccontare le stravaganze dei personaggi e l\u2019evolversi della storia di Qwill, l\u2019autrice ha trasformato i suoi romanzi: le morti ci sono, ma non viene approfondito se accidentali, naturali o criminali; manca quasi del tutto la parte relativa alle indagini e la tanto sospirata soluzione finale sembra giungere senza un'effettiva spiegazione.\nOpere.\nRacconti.\nRaccolta che comprende i seguenti racconti:\nAltro.\nPrefazione al libro \"\"Il tuo gatto per negati\" (Cats for dummies)\", Gina Spadafori, Paul D. Pion, Milano: Mondadori, 2011."}
{"id": "1119525", "revid": "8676720", "url": "https://it.wikipedia.org/wiki?curid=1119525", "title": "United States", "text": ""}
{"id": "1119528", "revid": "93556", "url": "https://it.wikipedia.org/wiki?curid=1119528", "title": "Ardito (D 550)", "text": "Il cacciatorpediniere Ardito in servizio nella Marina Militare dall'inizio degli anni settanta, sino al 2005 costituiva, insieme all\"Audace\", la classe Audace. Entrambe le unit\u00e0 non pi\u00f9 operative dal 2005, sono state demolite ad Aliaga, Turchia, nel 2018.\nCostruzione.\nL\"Ardito\" \u00e8 stata l'ultima nave militare ad essere costruita nel cantiere navale di Castellammare di Stabia. In questo cantiere sono state costruite in precedenza molte altre navi militari; tra cui la nave scuola \"Amerigo Vespucci\", l'incrociatore \"Caio Duilio\" e l'incrociatore \"Vittorio Veneto\".\nAlla sua consegna, era dotato di una rampa lanciamissili \"Tartar\" e di tubi lanciasiluri antinave, oltre che di tubi lanciasiluri antisommergibile, di due cannoni da 127/54 in installazione singola e 4 cannoni Compatto Oto Melara da 76/62. In questa configurazione prest\u00f2 servizio come unit\u00e0 di squadra, principalmente in configurazione antinave.\nAlla fine degli anni ottanta venne sottoposto ad un ciclo di modifiche che eliminarono una delle installazioni da 127/54, sostituendola con un lanciatore per missili antiaerei Albatros/Aspide, e sostituendo i cannoni da 76/62 di tipo \"Compatto\" con il pi\u00f9 moderno modello \"Super Rapido\", dello stesso calibro e costruttore.\nAnche i tubi lanciasiluri antinave furono sbarcati e rimpiazzati da un sistema missilistico \"Teseo\" con missili Otomat, mentre la rampa per i missili Tartar fu sostituita da una pi\u00f9 moderna rampa Mk 13 per missili \"Standard SM-1MR\".\nL'unit\u00e0 era fin dalla costruzione in grado di far operare due elicotteri antisommergibile come gli Agusta AB-212 in configurazione ASW, ospitandoli nel suo hangar di bordo.\nServizio.\nL\"Ardito\" ha partecipato, insieme alla fregata \"Lupo\", dal 18 luglio 1979 al 4 febbraio 1980, ad una crociera di rappresentanza circumnavigando il mondo, toccando ben 33 porti stranieri, al comando dell'ammiraglio Enrico Rossi.\nDal 2 luglio 1983 al 26 febbraio 1984 partecipa alla missione ITALCON in Libano a Beirut - 3 missioni per un totale di 198 giorni in acque territoriali libanesi - conclusa il 26 febbraio a Livorno con la parata delle truppe della Brigata paracadutisti \"Folgore\" a Livorno, alla presenza del presidente della repubblica Sandro Pertini.\nStoria.\nIn precedenza il nome \"Ardito\" era stato portato da due unit\u00e0 della Regia Marina.\nLa prima era un cacciatorpediniere in servizio dal 1913 al 1931.\nLa seconda era una torpediniera della classe Ciclone costruita nel cantiere Ansaldo di Genova e varata il 16 marzo 1942. Dopo l'armistizio dell'8 settembre 1943 venne catturata dai tedeschi, incorporata nelle Torpedoboote Ausland della Kriegsmarine e rinominata TA 26. Venne affondata da un'unit\u00e0 della Us Navy il 15 giugno 1944."}
{"id": "1119531", "revid": "324090", "url": "https://it.wikipedia.org/wiki?curid=1119531", "title": "Santuario per i mammiferi marini", "text": "Il Santuario Pelagos per la protezione dei mammiferi marini nel Mediterraneo (in lingua francese: \"Sanctuaire Pelagos pour la protection des mammif\u00e8res marins en M\u00e9diterran\u00e9e\") \u00e8 un'area marina protetta compresa nel territorio francese, monegasco e italiano, classificata come Area Specialmente Protetta di Interesse Mediterraneo. Nella sua area, si svolge annualmente la manifestazione nautica internazionale Operazione Delphis e la Regata dei cetacei.\n\u00c8 stato istituito in Italia nel 1991 dal Ministero dell'ambiente. Fondatore fu Giacomo Pizzetti, che gli diede il nome di Santuario per i mammiferi marini.\nTerritorio.\nIn territorio italiano, il Santuario per i mammiferi marini \u00e8 stato istituito nel 1991 come area naturale marina protetta di interesse internazionale, e occupa una superficie a mare di 2.557.258 ha (circa 25.573\u00a0km\u00b2) nelle regioni Liguria, Sardegna e Toscana..\nL'area marina protetta internazionale fu invece istituita, con il contributo scientifico dell'Istituto Tethys, grazie all'iniziativa del Rotary Club Milano Porta Vercellina, all'intervento del Rotary International e al sostanziale contributo di AERA (Associazione Europea Rotary per l'Ambiente) nel 1999 grazie alla collaborazione dei tre paesi nella quale il santuario \u00e8 compreso: Francia (Costa Azzurra e Corsica), Principato di Monaco e Italia (Liguria, Toscana e nord della Sardegna).\nEssa si estende nel bacino corso-ligure-provenzale da Punta Escampobariou (vicino alla citt\u00e0 francese di Tolone) a Capo Falcone e capo Ferro (Sardegna), fino al Chiarone (confine tra Toscana e Lazio) e occupa una superficie marina complessiva di circa 87.500\u00a0km\u00b2.\nComuni.\nIl Santuario riguarda 124 comuni francesi, 111 comuni italiani e 1 del Principato di Monaco.\nFauna.\nUna serie di studi ha rilevato che in questa zona del mar Mediterraneo vi \u00e8 una massiccia concentrazione di cetacei, grazie soprattutto alla ricchezza di cibo. I mammiferi marini sono rappresentati da dodici specie: la balenottera comune (\"Balaenoptera physalus\") il secondo animale pi\u00f9 grande al mondo (secondo solo alla balenottera\nazzurra), il capodoglio (\"Physeter macrocephalus\"), il delfino comune (\"Delphinus delphis\"), il tursiope (\"Tursiops truncatus\"), la stenella striata (\"Stenella coeruleoalba\"), il globicefalo (\"Globicephala melas\"), il grampo (\"Grampus griseus\"), lo zifio (\"Ziphius cavirostris\"). Pi\u00f9 rari, la balenottera minore (\"Balaenoptera acutorostrata\"), lo steno (\"Steno bredanensis\"), l'orca (\"Orcinus orca\") e la pseudorca (\"Pseudorca crassidens\").\nNel 1992 venne effettuato un censimento sulla superficie di quello che sarebbe divenuto il Santuario dei cetacei da parte dell'Istituto Tethys, da Greenpeace e dall'Universit\u00e0 di Barcellona, che consent\u00ec la stima numerica delle stenelle (32.800 esemplari) e delle balenottere comuni (830 esemplari) presenti nella zona nel periodo estivo.\nUn recente rapporto di Greenpeace ha per\u00f2 documentato un drammatico calo delle popolazioni di cetacei presenti e una inadeguatezza delle misure di tutela messe in atto. I dati raccolti da Greenpeace ad agosto 2008 riportano la presenza solo di un quarto delle balenottere e meno di met\u00e0 delle stenelle rilevate negli anni novanta.\nStrutture ricettive.\nIl Santuario \u00e8 meta, nel periodo estivo, di visite guidate alla scoperta dell'ambiente marino e dei suoi abitanti.\nL\"'Istituto Tethys\", fondato nel 1986, \u00e8 attivo da anni nella salvaguardia, nella cura e nello studio dei cetacei e dell'ambiente marino; gli esemplari vengono identificati singolarmente attraverso fotografie o filmati, custoditi in una banca dati europea. Grazie alla presenza di balene e delfini lo stesso istituto organizza una serie di crociere in barca nel corso dei quali i visitatori, accompagnati da biologi marini ed esperti, possono praticare l'osservazione dei cetacei. Esistono inoltre numerosi operatori privati, con base nei porti di Genova, Savona, Imperia, Sanremo e Viareggio, che organizzano escursioni in barca all'interno del Santuario.\nIn Sardegna nel Parco nazionale dell'Asinara nel centro di recupero di Tartarughe Marine a Fornelli (Porto Torres)"}
{"id": "1119538", "revid": "400694", "url": "https://it.wikipedia.org/wiki?curid=1119538", "title": "Peyton List (attrice 1986)", "text": "Biografia.\nPeyton List \u00e8 nata a Boston, Massachusetts, ma \u00e8 cresciuta a Baltimora, Maryland con i genitori Douglas e Sherry e la sorella Brittany. L\u00ec ha frequentato il collegio femminile Roland Park Country School. Ha iniziato la sua carriera come modella all'et\u00e0 di otto anni. Ha studiato danza alla School of American Ballet di New York\nPeyton List ha avuto una piccola parte in un episodio della serie televisiva \"Sex and the City\" nel 2000, mentre l'anno successivo ha partecipato ad un episodio di \"Law &amp; Order - Unit\u00e0 vittime speciali\" ed \u00e8 entrata nel cast della soap opera \"Cos\u00ec gira il mondo\", nel ruolo di Lucy Montgomery. Ha lasciato la soap opera nel 2005 ed \u00e8 apparsa in un episodio di \"Smallville\" come Lucy Lane.\nNello stesso anno ha partecipato ad episodi di \"Senza traccia\", ', ' e \"One Tree Hill\" come guest star. Nel 2006 ha ottenuto il ruolo di Tally Reida nel drama \"Windfall\", che per\u00f2 \u00e8 stato cancellato dopo la prima stagione.\nNel 2007 ha recitato nella serie \"Big Shots\" nella quale ha interpretato Cameron Collinsworth, figlia del personaggio interpretato da Dylan McDermott, ma anche questa serie fu cancellata dopo la prima stagione.\nHa partecipato come guest star in molti telefilm tra cui \"Moonlight\", \"Ghost Whisperer\", \"Detective Monk\", \"Hawaii Five-0\" e \"House of Lies\". Dal 2008 a 2013 \u00e8 apparsa nel ruolo ricorrente di Jane Sterling nella serie televisiva \"Mad Men\".\nHa partecipato anche alla serie \"FlashForward\" come Nicole Kirby e, nel 2010, ha ripreso il ruolo di Lucy Lane in \"Smallville\" per la stagione finale della serie.\nPer il grande schermo ha partecipato ai film \"Il pi\u00f9 bel gioco della mia vita\" (2005), \"Shuttle - L'ultima corsa verso l'oscurit\u00e0\" (2008), \"Deep Winter\" (2008) e \"Incontro con il male\" (2012).\n\u00c8 anche apparsa in qualche puntata della serie \"90210\" nel ruolo di professoressa e amante di Liam Court, interpretato da Matt Lanter.\nNel 2013 ha ottenuto il ruolo di Cara Coburn, personaggio principale della serie \"The Tomorrow People\". Ha ottenuto la parte della criminale Lisa Snart (sorella di Leonard Snart), ottenendo il soprannome di Golden Glider nella serie televisiva \"The Flash\", comparendo come guest star nella prima e nella seconda stagione.\nNel 2016 veste i panni di Raimy Sullivan, protagonista della serie televisiva \"Frequency\".\nDal 2018 recita nei panni della villain Ivy Pepper (Poison Ivy) nella serie televisiva \"Gotham\".\nDal 2018 ottiene il ruolo di Amy Leonard nella terza stagione di Colony.\nDoppiatrici italiane.\nNelle versioni in italiano dei suoi film, Peyton List \u00e8 stata doppiata da:"}
{"id": "1119539", "revid": "339392", "url": "https://it.wikipedia.org/wiki?curid=1119539", "title": "Suigetsu", "text": ""}
{"id": "1119543", "revid": "48479", "url": "https://it.wikipedia.org/wiki?curid=1119543", "title": "Wuotanismo", "text": ""}
{"id": "1119551", "revid": "729019", "url": "https://it.wikipedia.org/wiki?curid=1119551", "title": "Sharka Blue", "text": "Debutt\u00f2 nell'industria porno-soft nel 2002 con il fotografo Pierre Woodman, e all'inizio si dichiar\u00f2 non interessata all'hardcore, verosimilmente per evitare che la famiglia venisse a conoscenza della sua attivit\u00e0. Comunque, gi\u00e0 poco tempo dopo il suo esordio gir\u00f2 alcune scene esplicite e da l\u00ec prese avvio una carriera che a tutt'oggi l'ha portata a essere presente in pi\u00f9 di 80 produzioni originali per diverse case di produzione: Al's Scan, Private, Denys Defrancesco, ATM Kingdom solo per citare le maggiori.\nNel 2006 ricevette una \"nomination\" quale miglior attrice straniera dell'anno agli AVN Awards.\nSi \u00e8 ritirata nel corso del 2013."}
{"id": "1119560", "revid": "13648", "url": "https://it.wikipedia.org/wiki?curid=1119560", "title": "Piramide regolare", "text": ""}
{"id": "1119563", "revid": "59912", "url": "https://it.wikipedia.org/wiki?curid=1119563", "title": "Il Belpaese", "text": ""}
{"id": "1119570", "revid": "125383538", "url": "https://it.wikipedia.org/wiki?curid=1119570", "title": "John Cam Hobhouse", "text": "Primo barone di Broughton e ministro del Regno Unito, in giovent\u00f9 fu amico di Lord Byron che accompagn\u00f2 in due viaggi: in Grecia e, poi, in Italia.\nEsordi.\nNato a Bristol, nel sobborgo di Redland, da un politico liberale. Educato alla prestigiosa Westminster School, poi al Trinity College di Cambridge, dove divenne amico di Lord Byron. Nel 1808 ottenne un \"Hulsean prize\" per un saggio sulla origine e gli scopi del sacrificio. Nel 1811, quando termin\u00f2 gli studi, era gi\u00e0 considerato un buon erudito di lettere classiche. L'11 Novembre 1823 collabor\u00f2 a fondare, assieme al Dottor George Birkbeck, al filosofo Jeremy Bentham e al deputato liberale Henry Brougham, I barone Brougham e Vaux la Birkbeck, Universit\u00e0 di Londra.\nCon Byron in Grecia.\nIl viaggio.\nAccompagn\u00f2 Byron in Grecia dal luglio 1809 al luglio 1810. Salpati da Falmouth il 2 luglio per Lisbona, poi Siviglia, Cadice e Gibilterra. Giunti a Malta il 19 agosto, vi soggiornarono circa un mese, prima di ripartire per Preveza, porto dell'Epiro, raggiunto il 20 settembre 1809. Di l\u00ec a Ioannina, ove incontrarono il pasci\u00e0 albanese Al\u00ec Pasci\u00e0 di Tepeleni (Ali Pasha di Ioannina).\nPassarono, infine, a Costantinopoli, da dove Hobhouse si imbarc\u00f2 il 14 luglio 1810 per Malta e, di l\u00ec, per l'Inghilterra. Si era procurato, per via, una certa collezione di marmi antichi, che gli Ottomani, semplicemente, disdegnavano, e che venne trasportata da Byron, che si era trattenuto per qualche tempo.\nI resoconti.\nA questo primo viaggio, segu\u00ec la pubblicazione del \"Viaggio in Albania\", del 1813, ripubblicato nel 1818 e nel 1855. Un articolo \"Lord Byron in Grecia\", pubblicato dalla \"Westminster Review\". Ed anche, nel 1809, un'opera poetica intitolata \"Imitazione e traduzioni dai classici antichi e moderni, unite a poemi originali mai prima pubblicati\", altrimenti noto come \"M\u00e9langes\", edito in Londra nel 1809. Vi partecip\u00f2 anche Byron con alcuni poemi originali, che non ebbero, per\u00f2, alcun successo. Pur tuttavia, il viaggio gli valse l'ammissione alla \"Royal Society\", il 19 maggio 1814.\nDue anni nell'esercito.\nLe vaste spese del lungo viaggio (818 sterline), spinsero il padre a costringerlo all'arruolamento nell'esercito, in cambio del pagamento dei debiti contratti. Come capitano partecip\u00f2, nel 1813, alla campagna dell'esercito inglese nel Belgio. Al seguito delle truppe vittoriose, assistette al rientro a Parigi di Luigi XVIII. Nel 1815, al seguito dell'esercito del duca di Wellington, dopo il trionfo di Waterloo, fu di nuovo a Parigi. Le memorie lasciano trasparire un atteggiamento sicuramente pi\u00f9 favorevole al Buonaparte che ai Borbone.\nCon Byron in Italia.\nEra stato testimone di nozze di Byron e, nel 1816, gli era stato vicino dopo la separazione dalla moglie, a seguito della quale il grande poeta era stato, praticamente, obbligato all'esilio.\nNello stesso anno lo accompagn\u00f2 nel suo lungo viaggio in Svizzera ed Italia: incontrarono Confalonieri, Saurau, Monti, di Breme, l'Acerbi e molti, molti altri: ci \u00e8 rimasto un prezioso diario particolarmente ricco di impressioni assai utili per ricostruire il clima italiano dei primi anni della restaurato dominio austriaco.\nL'occasione del viaggio gli consent\u00ec di contribuire al quarto canto de \"Il pellegrinaggio del giovane Aroldo\", a lui dedicato. Come ben testimoniato da \"Illustrazione storica del quarto canto del Giovane Aroldo\", pubblicato nel 1818.\nLa carriera politica.\nGli inizi radicali.\nAl ritorno dal lungo viaggio, Hobhouse si iscrisse ad un club radicale \"avanzato\" e tent\u00f2 l'elezione al parlamento di Westminster. A quest'epoca risalgono anche i primi pamphlet politici (ne comporr\u00e0 sette, in totale), per uno dei quali, nel 1819, fin\u00ec nelle galere di Newgate.\nI Filelleni.\nL'anno successivo venne finalmente eletto, nelle file dell'opposizione. Qui sostenne una posizione decisamente riformista. Ci\u00f2 anche in politica estera, divenendo, nel 1823, uno dei membri pi\u00f9 attivi dei comitati dei Filelleni, sostenitori della guerra d'indipendenza greca.\nA questa partecip\u00f2 anche Byron, che si era fermato in Italia e che Hobhouse incontr\u00f2, una ultima volta, a Pisa nel 1822. Ma non lo segu\u00ec nell'avventura greca, iniziata con un imbarco per Cefalonia, nel 1823 e conclusasi con la morte a Missolungi, il 19 aprile 1824.\nParlamentare dell'opposizione liberale.\nHobhouse, invece, prefer\u00ec la vita politica. Nel 1828 si spos\u00f2 con la figlia di un marchese, che gli diede tre figlie. Nel 1831, alla morte del padre, eredit\u00f2 il titolo di \"baronetto\". Ad un certo punto pass\u00f2 dai radicali ai Whig. Di quegli anni si ricorda la sua invenzione della famosa espressione \"Opposizione di Sua Maest\u00e0\", usata la prima volta nel 1826 alla Camera dei Comuni.\nMinistro.\nDopo la vittoria elettorale dei Whig, assunse diversi incarichi di governo, fra i quali quello di Segretario per la guerra, nel 1832, Segretario capo per l'Irlanda, nel 1833 per l'evidente impossibilit\u00e0 di introdurre riforme nella quasi-colonia. Ci\u00f2 che, comunque, non nocque alla sua carriera, tanto che, gi\u00e0 nel 1834, era divenuto India Minister e President of the Board of Control.\nIl 30 giugno 1837 era presente al primo \"Consiglio della Corona\" della Regina Vittoria, salita al trono solo dieci giorni prima.\nCulmine.\nQuesta lo gratific\u00f2, nel 1851, del titolo di barone di \"Broughton of Gyfford\". Eppoi, al suo ritiro dalla vita politica, nel 1852, del titolo di \"Cavaliere Commendatore dell'Ordine del Bagno\". Dopodich\u00e9 venne, di quando in quando, alla Camera dei Lord.\nEsito.\nMor\u00ec nel 1869. Venne sepolto al Kensal Green Cemetery di Londra, senza eredi maschi diretti.\nDiari, corrispondenze e memorie vennero riaperti solo nel 1900 e pubblicati, per estratti, dalla figlia, Lady Dorchester, nel volume \"Recollections from a Long Life\" (1909), in cinque volumi."}
{"id": "1119571", "revid": "120553115", "url": "https://it.wikipedia.org/wiki?curid=1119571", "title": "Franco Palaggi", "text": "Ha prodotto molti film di genere, come \"Cannibal Holocaust\" e \"La casa sperduta nel parco\", entrambi diretti da Ruggero Deodato, e \"Per un pugno di dollari\", diretto da Sergio Leone."}
{"id": "1119574", "revid": "287204", "url": "https://it.wikipedia.org/wiki?curid=1119574", "title": "Campionati europei di nuoto 2000", "text": "La XXV\u00aa edizione dei campionati europei di nuoto \u00e8 stata disputata ad Helsinki dal 28 giugno al 9 luglio 2000. La rassegna si \u00e8 svolta ad un solo anno di distanza dall'edizione precedente per la decisione della LEN di far cadere l'evento negli anni pari."}
{"id": "1119575", "revid": "298229", "url": "https://it.wikipedia.org/wiki?curid=1119575", "title": "Campionati europei di nuoto 1999", "text": "La XXIV\u00aa edizione dei campionati europei di nuoto si \u00e8 svolta a Istanbul (Turchia) dal 26 luglio al 1\u00ba agosto 1999. La Turchia ha ospitato la rassegna continentale per la prima volta.\n\u00c8 stata la prima volta in cui la pallanuoto non ha fatto parte del programma della manifestazione, in quanto la LEN ha stabilito di organizzare un campionato indipendente. Il numero delle gare \u00e8 comunque cresciuto rispetto al passato, in quanto hanno fatto il loro debutto le gare veloci dei 50 metri anche negli stili dorso, rana e delfino."}
{"id": "1119576", "revid": "287204", "url": "https://it.wikipedia.org/wiki?curid=1119576", "title": "Campionati europei di nuoto 1997", "text": "La XXIII\u00aa edizione dei campionati europei di nuoto si \u00e8 svolta a Siviglia (Spagna) dal 13 al 24 agosto 1997.\nSono state inserite nel programma le gare dei tuffi sincronizzati ed il programma \u00e8 salito a 51 competizioni; tuttavia \u00e8 stata l'ultima occasione in cui la pallanuoto ha fatto parte della rassegna.\nLa Russia ha eguagliato il record di medaglie d'oro vinte nella stessa edizione (18), stabilito dalla Germania Est a Strasburgo 1987."}
{"id": "1119579", "revid": "353649", "url": "https://it.wikipedia.org/wiki?curid=1119579", "title": "Campionati europei di nuoto 1995", "text": "La XXII\u00aa edizione dei campionati europei di nuoto \u00e8 stata disputata a Vienna dal 18 al 27 agosto 1995. La capitale austriaca ha ospitato la rassegna continentale per la terza volta nella storia, dopo le edizioni del 1950 e del 1974.\nLe gare in programma salgono a 47, con il debutto del Nuoto di fondo all'interno della manifestazione.\nLa nazionale che ha conquistato il maggior numero di titoli europei \u00e8 stata la Russia, mentre la Germania ha vinto il maggior numero di medaglie complessive. Storica e a tuttora non ripetuta doppietta italiana nella pallanuoto."}
{"id": "1119580", "revid": "119350938", "url": "https://it.wikipedia.org/wiki?curid=1119580", "title": "Temperatura di transizione vetrosa", "text": "La temperatura di transizione vetrosa, solitamente indicata col simbolo \"Tg\", rappresenta il valore di temperatura al di sotto della quale un materiale amorfo si comporta da solido vetroso.\nDescrizione.\nLa Tg rappresenta la temperatura al di sotto della quale sono congelati i movimenti di contorsione e rotazione di segmenti di molecole di circa 40-50 atomi, oltre ai movimenti traslazionali dell'intera molecola, e c'\u00e8 energia sufficiente solo per le vibrazioni degli atomi intorno alle posizioni di equilibrio e per movimenti di pochi atomi appartenenti alla catena principale o di gruppi laterali. La temperatura di transizione vetrosa di un polimero dipende da ogni parametro che possa influire sulla mobilit\u00e0 di catena (gruppi sostituenti sulla catena principale, presenza di doppi legami nella catena principale) o sul volume libero (massa molecolare media).\nAnalizzando pi\u00f9 in dettaglio il processo implicato, in pratica la temperatura di transizione vetrosa regola la transizione di fase del secondo ordine definita transizione vetrosa: fondendo una fase totalmente o parzialmente amorfa, esempi classici sono i vetri e le materie plastiche, \u00e8 possibile effettuare un successivo sottoraffreddamento che condotto fino al valore di temperatura pari a Tg porta alla formazione di una struttura solida vetrosa.\nIn pratica, la temperatura di transizione vetrosa segna il confine tra lo stato amorfo vetroso e lo stato amorfo \"gommoso\", liquido molto rigido e caratterizzato da elevata viscosit\u00e0. La transizione vetrosa non \u00e8 una transizione termodinamica, bens\u00ec cinetica, alla quale non corrisponde alcun cambiamento nella disposizione degli atomi/molecole nello spazio, come invece avviene nel passaggio di stato da solido cristallino a liquido. Mentre le sostanze vetrose inorganiche o minerali, come la silice, possiedono un determinato valore di Tg, i polimeri termoplastici possono possedere un'ulteriore Tg a valore di temperatura inferiore e al disotto della quale diventano rigidi e fragili assumendo facile tendenza a frantumarsi. Inoltre a valori di temperatura maggiori di Tg tali polimeri possiedono elasticit\u00e0 e capacit\u00e0 di subire deformazioni plastiche senza andare incontro a fratture, caratteristica questa che viene sfruttata in ambito tecnologico.\nI valori di transizione vetrosa ai quali si fa comunemente riferimento sono in realt\u00e0 dei valori medi, dipendendo da questa grandezza il gradiente di temperatura con il quale viene effettuato il raffreddamento e per i polimeri anche dalla distribuzione dei pesi molecolari medi, e dal grado di cristallinit\u00e0. Inoltre la eventuale presenza di additivi \u00e8 anch'essa in grado di influenzare la Tg.\nAlcune sostanze pure dal basso peso molecolare possono possedere anche loro un determinato valore di temperatura di transizione vetrosa al disotto della quale possiedono struttura amorfa. Ad esempio l'acqua possiede Tg = -173\u00a0\u00b0C e per rapido raffreddamento dell'acqua liquida, in modo da impedire l'organizzazione in strutture cristalline ordinate, fino a un valore pari alla Tg si ottiene il ghiaccio amorfo.\nComuni metodiche utilizzate per la determinazione della temperatura di transizione vetrosa sono la calorimetria differenziale a scansione (DSC) e l'analisi meccanica dinamica (DMA)."}
{"id": "1119581", "revid": "6923", "url": "https://it.wikipedia.org/wiki?curid=1119581", "title": "'Ndrina Trovato", "text": "I Coco-Trovato sono una cosca malavitosa o 'ndrina della 'ndrangheta calabrese originaria di Marcedusa. Nel nord Italia si trovano radicati a Milano, a Lecco, a Como e Varese sin dai primi anni ottanta.\nHanno alleanze con le 'ndrine originarie di Plat\u00ec come i Barbaro, Papalia e i Sergi, ed hanno anche un legame parentale con i De Stefano.\nLe loro attivit\u00e0 vanno dal traffico di stupefacenti al riciclaggio di denaro in imprese edili e locali notturni.\nOrganizzazione.\nIl boss di spicco, ora in carcere, \u00e8 Franco Coco Trovato originario di Marcedusa (CZ).\nUn altro personaggio importante della cosca era Antonio Schettini ex braccio destro del boss, diventato collaboratore di giustizia.\nIl 13 dicembre 2020 muore per COVID-19 Mario Trovato fratello del boss."}
{"id": "1119582", "revid": "129019", "url": "https://it.wikipedia.org/wiki?curid=1119582", "title": "Eixample", "text": "L'Eixample (in catalano o \"Ensanche\", \"ampliamento\" in castigliano) \u00e8 il secondo distretto di Barcellona; occupa la parte centrale della citt\u00e0, in un'ampia zona di 7,45\u00a0km\u00b2 disegnata da Ildefons Cerd\u00e0.\n\u00c8 il distretto pi\u00f9 popolato di Barcellona, della Catalogna e di tutta la Spagna in termini assoluti (262.485 abitanti), e il secondo in termini relativi (35.586 ab./km\u00b2).\nNel distretto dell'Eixample si possono trovare alcune delle vie e delle piazze pi\u00f9 conosciute di Barcellona, come il Passeig de Gr\u00e0cia, la Rambla de Catalunya, la Pla\u00e7a Catalunya, la Avinguda Diagonal, il Carrer Arag\u00f3, la Gran Via de les Corts Catalanes, il Carrer Balmes, la Ronda de Sant Antoni, la Ronda de Sant Pere, il Passeig de Sant Joan, la Pla\u00e7a de la Sagrada Fam\u00edlia, la Pla\u00e7a Gaud\u00ed, e ai suoi estremi, la Pla\u00e7a de les Gl\u00f2ries Catalanes e la Pla\u00e7a Francesc Maci\u00e0.\nNell'Eixample si trovano numerosi punti d'interesse turistico e cittadino come la Sagrada Fam\u00edlia, la Casa Mil\u00e0, la Casa Batll\u00f3, il Teatre Nacional de Catalunya, L'Auditori, la \"plaza de toros\" La Monumental, la Casa de les Punxes, e numerosi altri teatri, cinema, ristoranti e negozi.\nContesto storico.\nFino agli inizi del XIX secolo la citt\u00e0 di Barcellona si sviluppava solamente all'interno delle mura di epoca medievale. Il territorio a nord, verso le colline era una zona pressoch\u00e9 disabitata, una zona di transizione tra la citt\u00e0 e i villaggi periferici, prevalentemente destinata alle coltivazioni e ai pascoli degli abitanti di Barcellona e del vicino villaggio di Gr\u00e0cia.\nA partire dai primi decenni del XIX secolo, con lo sviluppo industriale e il conseguente boom demografico, le mura medievali cominciarono ad andare strette agli abitanti, che cominciarono a trasferirsi in zone che all'epoca erano municipi indipendenti e che oggi sono quartieri o distretti della citt\u00e0: Sants, Sarri\u00e0-Sant Gervasi, Gr\u00e0cia, Sant Andreu o Sant Mart\u00ed. La necessit\u00e0 di comunicare con queste zone diede origine a una serie di strade che oggi fanno parte della trama urbana. Tra queste \u00e8 chiaramente riconoscibile l'attuale Passeig de Gr\u00e0cia, che collega Barcellona con Gr\u00e0cia e che durante quell'epoca fu non solo una via di comunicazione ma anche un vero e proprio luogo di incontro, passeggio e svago, nacquero ai lati della via giardini e zone di ritrovo utilizzate dagli abitanti di Barcellona e da quelli di Gr\u00e0cia, arriv\u00f2 a esistere una linea di trasporto trainata da cavalli, che precedette di molti anni gli attuali autobus.\nLa necessit\u00e0 di espansione e la nascita di un breve governo progressista, tra il 1854 e il 1856 diede il via alla demolizione della antiche mura, aprendo cos\u00ec la strada che avrebbe portato alla Barcellona attuale.\nI progetti di espansione.\nNel 1855 il comune di Barcellona, pur non essendo intervenuto direttamente nel progetto approva il progetto di Espansione di Ildefons Cerd\u00e0. Il progetto prevedeva una citt\u00e0 giardino con grandi spazi aperti, con edifici di solo tre piani molto distanti da loro, separati da grandi viali tutti uguali che non prevedevano differenze tra le varie classi sociali.\nPer tutte queste ragioni la borghesia di Barcellona si oppose al progetto, considerandolo uno spreco di terreno, esisteva un chiaro conflitto d'interessi tra le due parti. Le proteste e la grande influenza politica della borghesia bloccarono il progetto gi\u00e0 approvato.\nVista la reale necessit\u00e0 di elaborare un progetto che permettesse l'espansione della citt\u00e0, il municipio convoc\u00f2 nel 1859 un concorso di progetti urbanistici, che risult\u00f2 vinto dal progetto dell'architetto Antoni Rovira i Trias. Il progetto era naturalmente pi\u00f9 vicino alle pretese della borghesia: le strade erano larghe solo 12 metri, gli edifici potevano oltrepassare le altezze imposte da Cerd\u00e0, esisteva una netta divisione tra le classi sociali e gli edifici presentavano una pi\u00f9 alta densit\u00e0 abitativa.\nDopo l'approvazione del progetto di Rovira i Trias nel 1860 il governo centrale di Madrid impose tramite un decreto reale, il progetto di Ildefons Cerd\u00e0, non senza le proteste della popolazione. I lavori cominciarono quasi immediatamente. Probabilmente a causa delle forti pressioni lo stesso Cerd\u00e0 nel 1863, ritocc\u00f2 il suo progetto aumentando le superfici edificabili.\nNonostante la popolazione di Barcellona si sia opposta al progetto, e nonostante il risultato finale che conosciamo oggi abbia sofferto numerose modifiche rispetto al progetto originale di Cerd\u00e0, oggi nessuno pi\u00f9 mette in dubbio che il progetto imposto per decreto fosse migliore di quello approvato o di qualsiasi altri presentato al concorso.\nL'ideologia del progetto Cerd\u00e0.\nCerd\u00e0 considerava il bisogno che le citt\u00e0 siano fatte per le persone e pensava soprattutto ai problemi di salute, sia fisica sia mentale e sociale dei cittadini, la separazione tra edifici e la necessit\u00e0 che essi non superassero in altezza la larghezza delle strade in cui si trovano, giustificando questo con la necessit\u00e0 che il sole entri in tutte le strade senza che altri edifici lo impediscano. Arriv\u00f2 cos\u00ec alla conclusione che le strade devono avere 20 metri di larghezza e che gli edifici non devono superare i 16 in altezza.\nLa larghezza degli edifici non doveva superare i 14 metri e le case dovevano avere vista sia sulla facciata anteriore sia su quella posteriore, questo unito alla larghezza delle strade avrebbe permesso una buona ventilazione e la presenza del sole in tutte le abitazioni, due questioni considerate vitali per la salute delle persone.\nLa citt\u00e0 pianificata da Cerd\u00e0 teneva in speciale considerazione lo svago, soprattutto ci\u00f2 che riguardava i bisogni dei bambini e degli anziani, per questo motivo gli isolati (\"manzanas\"), che lui immaginava quadrati, dovevano essere costruiti solo su due lati, lasciando gli altri due lati liberi per giardini; cos\u00ec i bambini e gli anziani non avrebbero dovuto spostarsi di molto per fare passeggiate e per uscire a giocare, inoltre sarebbero diminuiti i rischi di incidenti per i bambini che non avrebbero pi\u00f9 dovuto attraversare le strade trafficate.\nL'idea di salute sociale porta a progettare quartieri autosufficienti, nei quali sono presenti un grande parco, un mercato municipale e la distribuzione equilibrata di tutti i servizi.\nGeometria dell'Eixample.\nLa grande estensione del terreno che corrisponde all'espansione di Cerd\u00e0, dal Montju\u00efc fino al fiume Bes\u00f2s e dai limiti della citt\u00e0 medievale fino alle antiche cittadine vicine, \u00e8 concepita come un reticolo regolare formato da viali longitudinali, separati da una distanza di 133,3 metri, la regolarit\u00e0 del reticolo prosegue per tutto il tracciato urbano, ed \u00e8 giustificata non solo per dare uguaglianza tra le classi sociali, ma anche per facilitare il transito dei veicoli e delle persone, inoltre, trovandosi tutte le strade alla medesima distanza e non esistendo vie pi\u00f9 comode di altre, il valore delle abitazioni rimarr\u00e0 uguale per tutte.\nPer quello che riguarda l'orientamento delle strade, queste in parte scorrono in direzione parallela al mare e altre in perpendicolare, questo rende possibile che i vertici dei quadrati coincidano con i punti cardinali e che ogni lato lungo tutta la giornata riceva luce diretta dal sole. Questo sottolinea una volta di pi\u00f9 l'importanza del sole per il progettista.\nLe strade generalmente sono larghe 20 metri, 10 dei quali costituiscono le carreggiate centrali e 5 per ogni lato sono destinati a marciapiedi; per necessit\u00e0 furono disegnate alcune vie pi\u00f9 larghe, senza comunque alterare la regolarit\u00e0 del reticolo di 133,3\u00a0m, per recuperare i metri necessari ridusse adeguatamente le dimensioni degli isolati attraversati da queste vie, la Gran Via de les Corts Catalanes sotto la quale corre la metropolitana e il treno, il Carrer Arag\u00f3 attraverso la quale per molti anni \u00e8 passato il treno all'aria aperta.\nMenzione speciale meritano il disegno del Passeig de Gr\u00e0cia e della Rambla de Catalunya, dove con il fine di rispettare l'antica via per Gracia tracci\u00f2 due vie consecutive di larghezza speciale dove in realt\u00e0 seguendo il reticolo sarebbero dovute sorgere tre strade. Per rispettare l'antico tracciato, il Passeig de Gr\u00e0cia non \u00e8 esattamente parallelo al resto delle strade e questo fa s\u00ec che gli isolati esistenti tra le due vie citate siano quadrati, ma presentino molte irregolarit\u00e0.\nA tutto questo c'\u00e8 da aggiungere la presenza di alcune strade che non seguono il tracciato reticolare e attraversano la zona in diagonale, come l'Avinguda Diagonal, l'Avinguda Meridiana, il Carrer Pere IV, e altre che furono tracciate rispettando la presenza delle antiche vie di comunicazione.\nGeometria degli isolati.\nLe dimensioni degli isolati sono dati dalle distanze prima menzionate tra i viali longitudinali e la larghezza dei viali stessi. Gli isolati sono formati da quadrilateri di 113,3\u00a0m per lato, tronchi sui vertici con uno smusso di 15\u00a0m; gli isolati arrivano a una superficie di 1,24 ettari, contrariamente alla credenza popolare che gli isolati siano della superficie esatta di 1 ettaro.\nCerd\u00e0 giustific\u00f2 lo smusso dei vertici degli isolati, per la visibilit\u00e0 che dava alla circolazione dei veicoli. La sua visione del futuro si dimostr\u00f2 estremamente esatta, nei suoi scritti per definire i veicoli usa il termine di \"locomotrici private\", che un giorno si sarebbero mosse sulle strade e quindi intuiva gi\u00e0 allora la necessit\u00e0 di grandi spazi.\nDentro lo spazio di ogni isolato, Cerd\u00e0 concep\u00ec due forme di base per situare gli edifici, una presentava due blocchi paralleli situati ai lati opposti lasciando al suo interno un grande spazio rettangolare destinato a giardino, l'altra presentava due blocchi uniti a forma di \"L\" situati nei due lati contigui dell'isolato, lasciando nel resto un grande spazio quadrato destinato a giardino.\nLa successione degli isolati del primo tipo dava come risultato un grande giardino longitudinale che attraversava le strade e il raggruppamento di quattro isolati del secondo tipo, convenientemente disposti formavano un grande quadrato edificato attraverso due strade perpendicolari con i quattro giardini riuniti in uno unico.\nEvoluzione degli isolati.\nA questo stato del progetto, ci si rese conto delle difficolt\u00e0 di realizzazione, causate dalla popolazione di Barcellona, inoltre non tardarono a presentarsi attivit\u00e0 speculative che cercavano di ottenere un maggiore spazio edificabile, la prima richiesta fu che se le strade erano larghe 20\u00a0m potevano aumentare la larghezza degli edifici a quella stessa misura, un'altra richiesta fu di occupare la zona centrale degli isolati con edifici bassi destinati, nella maggioranza dei casi a ospitare piccoli laboratori artigianali, cos\u00ec facendo sparirono la maggior parte dei giardini centrali, l'ultima operazione fu quella di chiudere gli isolati unendo tutti i lati e eliminando completamente i parchi creati.\nSembrava che il processo speculativo sarebbe finito con queste tre modifiche al progetto, ma un nuovo argomento si aggiunse nel tempo. Se le strade erano larghe 20 metri, non ci sarebbe stato nessun problema se gli edifici fossero stati alti 20 metri anzich\u00e9 16, visto che stando il sole a 45\u00b0 avrebbe comunque illuminato tutti gli edifici, questa argomentazione unita alla costruzione di tetti pi\u00f9 bassi fece guadagnare ben due piani in altezza.\nTenendo in conto la stessa teoria, se si costruiva sopra l'edificio un ulteriore piano, spostato per\u00f2 dalla facciata tanto quanto \u00e8 alto il piano, si sarebbe riuscito ad aumentare lo spazio costruito senza che l'ombra intaccasse gli altri edifici, in questa maniera oltre all'attico si inizi\u00f2 a costruire un sopra-attico.\nL'Eixample ieri e oggi.\nQualche decennio dopo, agli inizi del XX secolo, l'Eixample divenne la culla del Modernismo che ebbe Antoni Gaud\u00ed, Llu\u00eds Dom\u00e8nech i Montaner e Josep Puig i Cadafalch come massimi esponenti. Oggi possiamo ammirare le pi\u00f9 importanti opere moderniste nella zona dell'Eixample detta il Quadrat d'or.\nA dispetto e grazie al fatto che Cerd\u00e0 concep\u00ec una citt\u00e0 utopica, l'Eixample di oggi \u00e8 estremamente viva, dopo 150 anni, agli inizi del XXI secolo, l'Eixample continua a essere il cuore della Barcellona attuale e continua la sua costruzione visto che per un lungo periodo lo sviluppo reticolare si era fermato verso il fiume Bes\u00f3s, nel distretto di Sant Mart\u00ed i terreni destinati all'Eixample furono occupati da industrie che per le loro caratteristiche necessitavano di spazi superiori a quelli di un isolato, impedendo cos\u00ec per anni di aprire le strade progettate.\nL'ultimo grande impulso dell'ampliamento si ebbe a partire dal 1986, quando Barcellona fu scelta per ospitare i Giochi olimpici del 1992, si costru\u00ec la Vila Ol\u00edmpica, rispettando il tracciato dell'Eixample, permettendo cos\u00ec dopo pi\u00f9 di un secolo all'Avinguda Diagonal di arrivare al mare.\nLo spostamento delle industrie fuori da Barcellona ha permesso poi di aprire le strade progettate molti anni fa e di urbanizzare nuove zone, in alcuni casi si stanno costruendo isolati con giardini molto simili a quelli dei progetti originali."}
{"id": "1119583", "revid": "196390", "url": "https://it.wikipedia.org/wiki?curid=1119583", "title": "Leonardo da Vinci (S-520)", "text": ""}
{"id": "1119587", "revid": "767487", "url": "https://it.wikipedia.org/wiki?curid=1119587", "title": "Porno Holocaust", "text": "Porno Holocaust \u00e8 un film del 1981, diretto da Joe D'Amato e Bruno Mattei (quest'ultimo non accreditato). Il film fa parte del cosiddetto \"periodo esotico-erotico\" di Joe D'Amato, che comprende una serie di film horror-erotici girati a Santo Domingo.\nTrama.\nUno scienziato, una coppia di biologi in crisi, una contessa, un tenente della marina, il dottor Leimor e la dottoressa Annie vanno su un'isola tropicale per effettuare delle ricerche. Arrivati sul luogo, scoprono che un test nucleare ha provocato delle mutazioni genetiche tra gli animali, che hanno assunto dimensioni spropositate. Si scopre anche che un uomo del luogo \u00e8 stato trasformato in un terribile mostro dal volto deformato e dal pene gigantesco, che gira per l'isola sventrando le donne.\nIl gruppo si ritrova bloccato sull'isola, poich\u00e9 qualcuno ha disancorato la loro barca. Simone si ritrova faccia a faccia con il mostro, che la sventra dopo averla stuprata; la medesima fine toccher\u00e0 alla contessa. Il dottor Leimor viene strangolato, mentre il tenente riesce ad uccidere il mostro con un colpo di fucile subacqueo e a fuggire insieme ad Annie. Per festeggiare i due si accoppiano a bordo della barca.\nProduzione.\nIl film fu girato a \"Santo Domingo\" contemporaneamente con \"Sesso nero\" e \"Hard Sensation\", spostandosi nelle varie localit\u00e0 gli attori recitavano le battute di un film, si cambiavano i vestiti e recitarono le battute dell'altro film, e dopodich\u00e9 cambiavano localit\u00e0.\nIn origine il film non doveva essere un porno, e si doveva intitolare solamente \"Holocaust\". Fu un'idea della produzione trasformarlo in hard. Joe D'Amato dichiar\u00f2: \u00abVolevamo scioccare il pubblico... era da poco che si facevano film hard e ancora non si sapeva da che parte andare\u00bb.\nLe scene hard sono interpretate (per la maggior parte) da Luc\u00eda Ramirez, reclutata il loco Mark Shanon e Annj Goren, pseudonimo dell'attrice italiana Anna Maria Napolitano. La colonna sonora, curata da Nico Fidenco, \u00e8 stata pubblicata dalla Edizioni musicali CAM.\nCritiche.\nPer la rivista \"Monster Bis\", \"Porno Holocaust\" \u00e8 \u00abun film mitico perch\u00e9 contiene tutte le follie, tutti i deliri di fondo dell'arte di Joe D'Amato\u00bb.\nPer Gordiano Lupi \"Porno Holocaust\" \u00e8 \u00abil film pi\u00f9 riuscito del periodo dominicano, perch\u00e9 folle e visionario come il miglior cinema di Joe D'Amato\u00bb.\nTitoli esteri.\nIl film usc\u00ec in Spagna come \"Holocausto Porno\" e in Germania come \"Orgasmo nero II - Insel der Zombies\"."}
{"id": "1119588", "revid": "81195", "url": "https://it.wikipedia.org/wiki?curid=1119588", "title": "Transizione vetrosa", "text": ""}
{"id": "1119590", "revid": "123470490", "url": "https://it.wikipedia.org/wiki?curid=1119590", "title": "Gli ultimi fuochi (romanzo)", "text": "Gli ultimi fuochi (titolo originale The Last Tycoon) \u00e8 un romanzo incompiuto dello scrittore statunitense Francis Scott Fitzgerald, pubblicato postumo con questo titolo dall'amico Edmund Wilson, critico letterario e scrittore. Il personaggio principale della storia \u00e8 Monroe Stahr - modellato sul produttore Irving Thalberg - del quale il romanzo racconta l'ascesa al potere a Hollywood, e le rivalit\u00e0 e i conflitti con Pat Brady, ricalcato su Louis B. Mayer, capo degli studi MGM. \nUna nuova edizione riveduta del testo, approntata da Matthew Bruccoli, uno studioso delle opere di Fitzgerald, fu pubblicata nel 1993 col titolo L'amore dell'ultimo milionario (titolo originale The Love of the Last Tycoon).\nTrama.\nCecilia Brady incontra il protagonista, Monroe Stahr, su un aereo diretto a Hollywood. Costui \u00e8 diventato un grande personaggio nell'industria cinematografica partendo dal nulla ed era ormai considerato nel suo ambiente un mito, tanto che un ex-produttore fallito, Manny Schwartz, si uccide lasciando un biglietto\n (e ci\u00f2 avviene gi\u00e0 nel primo capitolo) solamente perch\u00e9 ha perduto la sua amicizia.\nIl secondo capitolo \u00e8 ambientato a Hollywood. Durante una scossa di terremoto che sconvolge i teatri di posa, Stahr incontra una donna sconosciuta che assomiglia in modo sorprendente alla moglie, l'attrice Minna Davis, morta cinque anni prima. Cos\u00ec infatti viene descritta\nLa donna scompare ma Stahr, profondamente turbato, fa di tutto per rintracciarla e alla fine la trova. I due si incontrano e dapprima Stahr se ne sente attratto anche nell'illusione di poter ripetere con lei il passato. Ma la ragazza, una certa Kathleen Moore di origine inglese, presto appare al produttore assai diversa dalla moglie scomparsa, forse pi\u00f9 semplice e generosa, indubbiamente pi\u00f9 pratica ma meno affascinante. Malgrado ci\u00f2, Stahr che \u00e8 ormai un uomo stanco e deluso, vede nella giovane donna l'ultima speranza di poter avere l'amore e ottenere la salvezza.Kathleen, che dapprima si nega a Stahr, intuisce in seguito la sua solitudine e accetta di incontrarsi con lui.\nStahr, che si sta facendo costruire una casa sulla spiaggia di Malib\u00f9, conduce Kathleen a visitarla e quella sera, dopo un ultimo tentativo di negarsi la donna cede e, nell'unica stanza finita della casa, che \u00e8 ancora senza il tetto, diventa la sua amante.\nL'episodio che si svolge in una notte di pioggia, tra l'odore della segatura e del legno bagnato mentre la luna illumina le travi che gocciolano, \u00e8 tra i pi\u00f9 belli mai scritti da Fitzgerald ed estremamente bella \u00e8 la descrizione dei leureste che vanno ad ammirare sulla spiaggia dopo aver fatto l'amore: \nLa felicit\u00e0 di Stahr non dura per\u00f2 a lungo perch\u00e9 Katheleen \u00e8 promessa ad un altro uomo e pochi giorni dopo lo avvertir\u00e0 con un telegramma dove dice di essersi sposata. Stahr, deluso e amareggiato, si butta nel lavoro di tutti i giorni con maggiore accanimento perch\u00e9 esso rappresenta per lui l'unico modo per non pensare, cos\u00ec come l'alcool serviva allo stesso scopo per Dick Diver.\nL'ultimo episodio di questo sesto capitolo, che \u00e8 anche l'ultimo concluso, vede Stahr ubriaco che si incontra con un sindacalista comunista e su di lui sfoga tutta la sua disperazione e, dopo averlo insultato e minacciato viene da costui messo a terra da un pugno.\nIl resto della storia venne ricavato da Wilson in base agli appunti, agli schemi, alle note che Fitzgerald aveva lasciato.\nIl seguito doveva vedere l'avversario di Stahr, Pat Brady, che lo ricattava mentre gli imprenditori, solo desiderosi di denaro, lo osteggiavano cos\u00ec come i sindacati si opponevano alla sua potenza.\nAvendo il sospetto che Brady volesse ucciderlo ingaggia un sicario per colpirlo con la sua stessa arma. Si sarebbe poi pentito, ma trover\u00e0 la morte in un incidente aereo proprio nel momento in cui i sicari da lui pagati stavano uccidendo Brady.\nStruttura del libro.\nIl libro \u00e8 composto da un lungo frammento formato da cinque capitoli e circa una met\u00e0 del sesto e denota una matura e vivace capacit\u00e0 narrativa tanto da far pensare che se lo scrittore non fosse cos\u00ec precocemente morto, questo sarebbe stato probabilmente il suo capolavoro.\nAi margini di ogni episodio, lo scrittore aveva annotato diversi commenti e le modifiche che aveva intenzione di fare dichiarando che desiderava scrivere un romanzo costruito con cura.\nEdmund Wilson nella Premessa scrive: \"Gli ultimi fuochi \"\u00e8 di gran lunga la migliore opera narrativa che sia mai stata scritta su Hollywood, e la sola che ci conduca dietro le quinte. \u00c8 stato possibile integrare questa stesura incompiuta con un riassunto del seguito della vicenda, quale Fitzgerald intendeva svilupparla, e con parte degli appunti dell'Autore, appunti che si riferiscono, spesso in modo brillante, ai personaggi e agli episodi\".\"\nFitzgerald utilizza, per raccontare la vicenda di \"The Last Tycoon\", un narratore interno come aveva fatto per il romanzo \"Il grande Gatsby\" e in questo caso si tratta di una donna, Cecilia Brady, la figlia del produttore socio.\nStile.\nLa prosa, che ora si basa pi\u00f9 sul verbo che sugli aggettivi, \u00e8 rapida e concisa e il linguaggio \u00e8 semplificato mentre la realt\u00e0 viene ridotta ai termini essenziali. L'andamento \u00e8 quello di una sceneggiatura cinematografica e la tecnica narrativa consiste nel montaggio di veloci \"flash\" che danno potenza drammatica ai fatti avvenuti mentre tra una vicenda e l'altra l'autore non inserisce commenti e non crea legami ma solo veloci dissolvenze.\nGli spunti elegiaci che avevano caratterizzato \"Il grande Gatsby\" non sono presenti in quest'ultimo romanzo. Il mondo, cos\u00ec complesso e affascinante, \u00e8 sospeso sul nulla e la nostalgia di Fitzgerald per il mondo perduto non viene posto in primo piano ma rimane sullo sfondo dando risalto al presente."}
{"id": "1119592", "revid": "124807066", "url": "https://it.wikipedia.org/wiki?curid=1119592", "title": "'Ndrina Lo Bianco", "text": "I Lo Bianco sono una 'ndrina calabrese di Vibo Valentia alleata dei Barba all'interno dell'organigramma del Locale di Vibo Valentia.\nTra i membri di spicco del locale, nella societ\u00e0 maggiore ci sono: Paolino Lo Bianco, Filippo Catania, Antonio Lo Bianco, Vincenzo Barba, Raffaele.\nLe loro attivit\u00e0 illecite riguardano gli appalti come l'installazione di termosifoni negli uffici pubblici o la costruzione dell'ospedale, il settore del commercio, l'estorsioni e l'usura.\nStoria.\nAnni '60 e '70.\nI Lo Bianco riescono ad espandersi con le loro attivit\u00e0 criminali a discapito dei Pardea, la prima 'ndrina nata a Vibo Valentia.\nAnni '90 - I sequestri di persona.\nCarmelo Lo Bianco detto \"U Sicarro\" viene arrestato e condannato per aver riciclato il denaro di due sequestri di persona avvenuti nella Provincia di Reggio Calabria. Durante la sua detenzione nel carcere di Spoleto scompare suo figlio Nicola.\nAnni 2000 - La successione e l'operazione Nuova Alba.\nQuando Carmelo detto \"U Sicarro\" nel 2000 esce dal carcere inizia a distaccarsi dalla famiglia del cugino Carmelo \"U formaggeri\" anche se non \u00e8 mai stata fatta luce sul caso della scomparsa del figlio non sapendo se siano stati elementi dei Lo Bianco o esponenti di 'ndrine del reggino.\nTra il 2006 ed il 2007 sarebbe dovuto succedere all'anziano Carmelo Lo Bianco \"U formaggiaru\", Carmelo Lo Bianco \"U Sicarro\" salvo poi lo scattare il 27 febbraio 2007, l'operazione \"Nuova Alba\", in cui vengono eseguite 21 ordinanze di custodia cautelare sia contro la cosca i Lo Bianco che i Barba. Tra gli arresti Carmelo Lo Bianco, detto u \u201cformaggiaro\" e il figlio \"Paolo Lo Bianco\". Controllavano il settore sanitario della citt\u00e0. Viene anche notificato avviso di garanzia ad \"Antonio Borrello\", vice presidente del Consiglio regionale e segretario calabrese dei Popolari-Udeur.\nIl 31 maggio 2010 si conclude l'operazione The Goodfellas con l'arresto di 12 persone accusate a vario titolo di associazione mafiosa ed infiltrate nella gestione delle affissioni pubblicitari e dei servizi funerari di Vibo Valentia.\nIl pentito Andrea Mantella racconta che fu Domenico Alvaro, detto \"Micu Scagghjiuni\", quando era in soggiorno obbligato a Vibo Valentia, a conferire per la prima volta la dote di Medaglione a membri della 'ndrina."}
{"id": "1119594", "revid": "767487", "url": "https://it.wikipedia.org/wiki?curid=1119594", "title": "Bandidas", "text": "Bandidas \u00e8 un film del 2006 diretto da Joachim R\u00f8nning ed Espen Sandberg, con Salma Hayek e Pen\u00e9lope Cruz.\nTrama.\n1880. Maria \u00e8 figlia di un contadino, ama gli animali, \u00e8 orgogliosa e il suo ideale \u00e8 la giustizia; Sara \u00e8 la figlia di un ricco banchiere messicano che ha studiato in Europa, ama andare a cavallo ed \u00e8 il prototipo della ragazzina viziata. Taylor Jackson, un rappresentante di una banca di New York, arriva in Messico espropriando tutte le propriet\u00e0 terriere messicane per un \"peso\", con la scusa dei pagamenti arretrati, senza farsi problemi ad uccidere chi gli \u00e8 d'intralcio.\nIl padre di Maria viene ferito, ma si salva, mentre quello di Sara viene avvelenato. Le due ragazze si ritrovano a rapinare la stessa banca: Sara per riprendersi i soldi del padre, che Jackson ha ottenuto con la sua morte, Maria per ripagare i contadini delle propriet\u00e0 confiscate. Con molta fortuna, le due fuggono con il bottino e si rifugiano con gli altri contadini nel deserto, grazie all'aiuto di padre Pablo, il prete della citt\u00e0. Sara, che prima intendeva scappare coi soldi in Europa, rendendosi conto della situazione, decide di aiutare la sua gente. Le due ragazze, cos\u00ec diverse di carattere, si ritrovano spesso a litigare, ma decidono di collaborare per continuare le rapine. Tramite padre Pablo chiedono aiuto a Billy Buck, un ex rapinatore di banche, che insegna loro i trucchi del mestiere e a fidarsi l'una dell'altra.\nLe due \"bandidas\" cominciano a farsi una reputazione e Jackson fa arrivare dagli Stati Uniti Quentin Cooke, un criminologo della scientifica e genero del direttore della banca che rappresenta. L'uomo viene per\u00f2 rapito dalle \"bandidas\" e, dopo aver discusso con loro, capisce che il vero cattivo \u00e8 Jackson, decidendo di aiutarle. Jackson, all'ennesimo tentativo, cattura i tre, che per\u00f2 vengono liberati dai cittadini che sostengono il loro operato. Jackson decide allora di trasferire in Texas, con un treno, l'oro del governatore, eliminandolo durante il viaggio per appropriarsene.\nQuando il direttore della banca di Jackson, anch'egli sul treno, si oppone alle azioni del suo sottoposto, Jackson decide di eliminarlo. Quentin e le bandidas fanno per\u00f2 irruzione sul treno e salvano il direttore, costringendo Jackson alla fuga. Quentin rimane ferito, mentre le due ragazze inseguono il fuggitivo. Le due \"bandidas\" si trovano infine di fronte a Taylor, ma le due sono restie nell'ucciderlo a sangue freddo. Taylor estrae una pistola nascosta per uccidere Maria, ma Sara, che non aveva mai sparato a nessuno, uccide Jackson per proteggere l'amica. Le due ragazze salutano a malincuore Quentin, che torna alla sua vita e dalla fidanzata, e si ritrovano a cavalcare pensando di andare a rapinare le banche in Europa.\nCritica.\nIl film ha ottenuto recensioni per lo pi\u00f9 miste, con un out al 62% di 15 recensioni su Rotten Tomatoes.\nIncassi.\n\"Bandidas\" ha incassato oltre 18 milioni di dollari nel mondo."}
{"id": "1119596", "revid": "1543377", "url": "https://it.wikipedia.org/wiki?curid=1119596", "title": "Hank Williams", "text": "\u00c8 divenuto icona della country music e del rock 'n' roll, ed uno dei pi\u00f9 influenti musicisti del XX secolo. Uno dei maggiori autori del genere honky tonk, diede alla luce numerose hit, e le sue performance cariche di carisma, unite ad uno stile originale, aumentarono la sua fama. Le sue composizioni compongono lo zoccolo duro del country ed altrettante sono considerate classici del pop, del gospel, e del rock and roll. Suo figlio Hank Williams Jr., sua figlia Jett Williams, ed i suoi nipoti Hank Williams III e Holly Williams sono cantautori professionisti.\nInfanzia.\nNascita.\nHiram King Williams nasce nel 1923 nella piccola citt\u00e0 fuori mano di Mount Olive, a circa dodici chilometri a sud ovest di Georgiana, Alabama.. Nasce con una malformazione alla colonna vertebrale, la \"spina bifida\", dolore che sar\u00e0 una delle cause per cui poi nella vita abuser\u00e0 di alcool e droghe. I suoi genitori sono Elonzo \"Lon\" Huble Williams, un capotreno e veterano della prima guerra mondiale, e sua madre si chiamava Lillybelle Williams. La famiglia era composta anche dalla sorella maggiore Irene.\nAdolescenza.\nL'infanzia di Hank \u00e8 duramente segnata dall'assenza del padre, che rimane ricoverato praticamente per otto anni nell'ospedale di Pensacola a causa di una paresi facciale causata da un aneurisma. La famiglia Williams si trasferisce a Georgiana e vive negli anni della Grande depressione grazie ai duri turni notturni che la madre presta all'ospedale ed ai lavoretti di Hiriam e della sorella. Nonostante tutto sopravvissero bene in quei duri anni grazie alla pensione da veterano del padre.\nNel 1931 la famiglia Williams si trasferisce a Fountain, Alabama, dagli zii Walter e Alice McNeil, ed il figlio di questi, J.C. di sei anni pi\u00f9 vecchio di Hiram. Qui acquisisce subito due attitudini che contraddistingueranno la sua vita: impara infatti dalla zia Alice a suonare la chitarra e dal cugino J.C. a bere whiskey smodatamente.\nDopo qualche anno i Williams tornano a Georgiana dove Hank incontrer\u00e0 il bluesman di colore Rufus Payne, che lavorava come musicista di strada. Questi sar\u00e0 sicuramente una figura importantissima per il futuro divo del country, di cui fu l'indiscusso mentore. Nel 1934 la famiglia si trasferisce a Greenville, dove Lillie apre un'attivit\u00e0 in proprio ed Hank riesce a passare pi\u00f9 tempo con Payne (che era appunto di Greenville), con cui a volte passa suonando intere notti. Nel 1937, dopo una rissa fra Hank con il suo professore di ginnastica, sua madre decide di trasferirsi. La famiglia Williams si sposta allora a Montgomery, Alabama.\nCarriera.\nPrimi anni.\nNel luglio 1937 le due famiglie, Williams e McNeil, aprono insieme una pensione. \u00c8 in questi tempi che Hiriam cambia definitivamente il nome in Hank, che riteneva pi\u00f9 adatto per una carriera musicale. Dopo scuola e nei weekend Hank suona la sua \"Silverston\" sul marciapiede davanti a radio WSFA, e non ci volle molto perch\u00e9 i produttori della stazione lo notassero, e dal primo show on air col nome di \"Singin Kid\" al primo contratto (due volte alla settimana per 15 dollari) il passo fu breve. Nell'agosto 1938 il padre Lon fu dimesso per un breve periodo, per potere assistere al compleanno del figlio, ma Hank non nascose mai che si considerava orfano di padre.\nDrifting Cowboys.\nIl buon contratto con la radio ed il considerevole successo permisero presto ad Hank di formare la propria band di supporto, i Drifting Cowboys composta dal chitarrista Braxton Schuffert, dal violinista Freddie Beach e dal comico Smith \"Hezzy\" Adair. Hank chiuse con la scuola nel 1939, dedicandosi completamente alla band, che si esibiva per l'Alabama. Lillie Williams diventa un'abile manager per la band, organizzando date sempre pi\u00f9 lontano negli U.S.A.; intanto Hank ogni weekend torna a Montgomery per lo show alla radio.\nL'entrata del Paese nella seconda guerra mondiale crea grossi problemi alla band, in quanto tutti i membri sono chiamati a servizio, ed i rimpiazzi si rifiutano di suonare con Hank, a causa dei suoi seri problemi con l'alcool. Il suo idolo, Roy Acuff, per metterlo in guardia dall'alcool, gli disse un giorno: \"tu hai una voce da un milione di dollari, ragazzo, ma un cervello da dieci centesimi.\" Nonostante gli avvertimenti di Acuff, Hank continu\u00f2 ad alzare il gomito fino al punto di farsi licenziare nel 1942 dalla WSFA.\nIl successo.\nNella sua breve carriera Hank Williams ebbe 12 canzoni al numero 1 della Hit Parade statunitense - \"Lovesick Blues\", \"I'm So Lonesome I Could Cry\", \"Long Gone Lonesome Blues\", \"Why Don't You Love Me?\", \"Moanin' the Blues\", \"Cold, Cold Heart\", \"Hey Good Lookin\"', \"Jambalaya (On the Bayou)\" , \"I'll Never Get Out of This World Alive\", \"Kaw-Liga\", \"Your Cheatin' Heart\", \"Take These Chains From My Heart\" - ed innumeverevoli brani nella top ten.\nNel 1943 Williams conosce Audrey Shepard, ed i due si sposano qualche anno dopo. Lei diventa anche la sua manager, creandone una celebrit\u00e0. Nel 1946 Hank pubblica due singoli per la Sterling Rc's, \"Honky Tonkin\"' e \"Never Again\", entrambi riscuotono un buon successo. Williams firma allora con la Metro-Goldwyn-Mayer Records con la quale incide \"Move It On Over\", con strepitoso successo. Si trasferisce in seguito in Louisiana e d\u00e0 alla luce alcuni brani discreti; ma nel 1949 pubblica la sua versione di \"Lovesick Blues\" (un classico di Rex Griffin), che diventa uno dei pi\u00f9 grandi successi country di tutti i tempi, venduto in tutto il paese. Quello stesso anno suona nell'allora tempio della musica made in USA, il \"Grand Ole Opry\", e fu il primo cantante di tutti i tempi a cui furono richiesti ben sei bis. In quell'occasione ricompone quella che sar\u00e0 la pi\u00f9 famosa formazione dei Drifting Cowboys, con Bob McNett alla chitarra, Hillious Butrum al contrabbasso, Jerry Rivers al violino e Don Helms alla chitarra solista. Sempre nel 1949 Hank d\u00e0 alla luce successi come \"Lovesick Blues\", che include \"Wedding Bells\", \"Mind Your Own Business\", \"You're Gonna Change (Or I'm Gonna Leave)\" e \"My Bucket's Got a Hole\" ed Audrey d\u00e0 invece alla luce Randall Hank Williams, conosciuto poi come Hank Williams Jr.\nLuke The Drifter.\nNel 1950, Williams comincia ad incidere con il nome d'arte di \"Luke The Drifter\" (Luke il Vagabondo) un soprannome datogli per la sua abitudine di identificarsi in personaggi dal difficile valore morale, spesso recitando i suoi pezzi rispetto al tipico canto da crooner. Questa scelta anticommerciale rese esitanti i pi\u00f9 popolari dj a mandare in onda i suoi pezzi, incidendo sensibilmente sulle vendite del cantante ma portando Hank ad avere come alter ego \"Luke the Drifter\" per le canzoni dai temi pi\u00f9 spinosi. Di questi tempi sono le hit \"My Son Calls Another Man Daddy\", \"They'll Never Take Her Love from Me\", \"Why Should We Try Anymore?\", \"Nobody's Lonesome for Me\", \"Long Gone Lonesome Blues\", \"Why Don't You Love Me?\", \"Moanin' the Blues\" e \"I Just Don't Like This Kind of Livin\"'. \"Dear John\" ebbe un discreto successo, ma la sua B-side \"Cold,Cold Heart\" rimase forse uno dei suoi pi\u00f9 celebri pezzi, aiutata anche dalla versione pop di Tony Bennett del 1951, prima della lunga serie di pezzi non country di Williams. \"Cold, Cold Heart\" vide le cover di, fra gli altri, Guy Mitchell, Teresa Brewer, Dinah Washington, Lucinda Williams, Cowboy Junkies, Frankie Laine, Jo Stafford, e Norah Jones. Dello stesso anno \u00e8 la grande hit \"Crazy Heart\".\nLa leggenda di Hank Williams ha indubbiamente due facce. Se da una parte canta della sua anima da attaccabrighe ubriacone ed impenitente (\"Honky Tonkin\"') o di un vagabondare senza scopo ne' ragione (\"Lost Highway\"), in altri testi traspare il rimorso straziante di un uomo che ha perso la strada \"I Saw The Light\".\nIl declino.\nLa vita di Hank si rivel\u00f2 presto incompatibile con il successo. Il suo matrimonio, turbolento fin dall'inizio, ci mise poco a sgretolarsi, ed all'alcolismo si aggiunsero la dipendenza dalla morfina ed altri antidolorifici, sostanze che Williams assumeva anche a causa del suo costante mal di schiena causato dalla spina bifida. Nel 1952 si separ\u00f2 da Audrey, tornando a vivere con la madre, pur continuando a sfornare successi come \"Half as Much\", \"Jambalaya (On the Bayou)\", \"Settin' the Woods on Fire\", \"You Win Again\" e \"I'll Never Get Out of This World Alive\". La breve relazione con Bobby Jett ebbe come risultato la figlia secondogenita Jett Williams, che non vedr\u00e0 mai il padre.\nNell'ottobre 1952 Williams venne licenziato dal \"Grand Ole Opry\". Il 18 ottobre si spos\u00f2 all'auditorim municipale di New Orleans con Billie Jean Jones, cerimonia alla quale partecipano 14 000 spettatori paganti. Poco pi\u00f9 tardi i Drifting Cowboys decisero di sciogliersi, poich\u00e9 Hank costava in alcol pi\u00f9 di quanto gli organizzatori pagassero per gli show.\nMorte.\nIl 1\u00ba gennaio 1953 Williams deve suonare a Canton, Ohio, ma il volo gli viene annullato a causa del cattivo tempo. In precarie condizioni fisiche a causa del whisky e gli antidolorifici, assolda uno chauffeur, ma questi, visto lo stato di Williams, prima di lasciare il vecchio Andrew Johnson Hotel, fa chiamare un medico che gli inietta due siringhe di una soluzione di cobalamina (comune vitamina B12) e 6 milligrammi di morfina, provocando un mix letale. Poco dopo il diciassettenne Carl Curr, conducente dell'auto presa a nolo, rinveniva sul sedile posteriore il corpo senza vita di un uomo fragile, che aveva cambiato il modo di concepire la musica, di un artista che nei tempi degli smoking, dei Martini Cocktail e dello stile distaccato dei vari Frank Sinatra e Dean Martin, parlava dell'America che il 1929 se lo era sentito sulle spalle e nelle tasche, dei vagabondi e dei disperati, eroe puro dei mediocri e degli ignoranti; un artista che cercava la redenzione per quello che la vita gli aveva inflitto. Sul sedile su cui Hank mor\u00ec vennero trovate alcune lattine di birra ed il pezzo mai inciso \"Then The Fateful Day Came\" (\"Dunque il giorno fatale \u00e8 giunto\").\nL'ultima canzone edita di Williams, dal titolo nefasto \"I'll Never Get Out of This World Alive\" (\"non uscir\u00f2 mai vivo da questo mondo\") usciva cinque giorni dopo la sua morte, in concomitanza con la nascita della sua figlia illegittima Jett Williams. La vedova Williams spos\u00f2 a settembre dello stesso anno la star del Country Johnny Horton.\nLascito artistico.\nIl governatore dell'Alabama, Gordon Persons, proclam\u00f2 ufficialmente il 21 settembre la \"Giornata di Hank Williams\" (Hank Williams Day). Il giorno della prima celebrazione, nel 1954, fu inaugurato un monumento di Hank Williams, nello stadio di baseball Cramton Bowl. Il monumento fu poi posto nel luogo di sepoltura di Williams. Durante la cerimonia, Ferlin Husky esegu\u00ec una cover del brano \"I Saw the Light\".\nDurante la sua carriera, Williams ebbe numerosi brani alla posizione numero uno nelle classifiche di vendita (\"Lovesick Blues\", \"Long Gone Lonesome Blues\", \"Why Don't You Love Me\", \"Moanin' the Blues\", \"Cold, Cold Heart\", \"Hey, Good Lookin\"', \"Jambalaya (On the Bayou)\", \"I'll Never Get Out of This World Alive\", \"Kaw-Liga\", \"Your Cheatin' Heart\", e \"Take These Chains from My Heart\"), e molti altri entrarono in top ten. Questo lo rese uno dei cantautori americani pi\u00f9 popolari e di maggior successo del periodo.\nL'8 febbraio 1960, fu dedicata a Williams la stella numero 6400 dell'Hollywood Walk of Fame. Nel 1961 fu uno dei primi tre musicisti ad essere inserito nella Country Music Hall of Fame, assieme a Jimmie Rodgers e a Fred Rose. Nel 1985, fu introdotto nell'Alabama Music Hall of Fame.\nLa rivista \"Downbeat Magazine\" lo giudic\u00f2 il musicista country and Western pi\u00f9 popolare della storia. Nel 1977, l'organizzazione nazionale \"CB truck drivers\", scelse il brano \"Your Cheatin' Heart\" come canzone preferita in assoluto. Nel 1987, la Rock and Roll Hall of Fame, inser\u00ec Hank Williams nella categoria \"Early Influence\", tra gli artisti significativi per la nascita del Rock and Roll. Nel 2003, la rete televisiva CMT, lo posizion\u00f2 al secondo posto nella lista dei \"40 migliori artisti country della storia\". Nel 2004, la rivista Rolling Stone, lo posizion\u00f2 al numero 74 nella lista dei \"100 migliori artisti della storia della musica\". Il sito web \"Acclaimedmusic\", il quale anno per anno giudica i migliori artisti e i migliori dischi della storia della musica usciti in quel periodo, posiziona Hank Williams al primo posto nella decade 1940-1949, con la canzone \"I'm So Lonesome I Could Cry\".\nMolti pionieri del Rock and Roll, come Elvis Presley, Johnny Cash, Bob Dylan, Jerry Lee Lewis, Merle Haggard, Gene Vincent, Carl Perkins, Ricky Nelson, Jack Scott, e Conway Twitty, hanno eseguito cover dei brani di Hank Williams all'inizio della propria carriera.\nNel 2011, la canzone di Hank Williams del 1949, \"Lovesick Blues\", fu introdotta nella Recording Academy Grammy Hall of Fame. Nello stesso anno, l'album raccolta \"Hank Williams: The Complete Mother's Best Recordings\u2026.Plus!\" ottenne una nomination ai Grammy per il \"miglior album storico\" (\"Best Historical Album\"). Nel 1999, Williams fu introdotto nella Native American Music Hall of Fame.\nIl 12 aprile 2010, Williams ottenne una nomina speciale al Premio Pulitzer. In quell'occasione venne definito \"il cantautore che trasform\u00f2 la musica country in una delle pi\u00f9 alte espressioni della musica americana\". Seguendo le sue orme, il figlio Hank Williams Jr., la figlia Jett Williams, il nipote Hank Williams III, e le nipoti Hilary Williams e Holly Williams, sono tutti diventati celebri star del country.\nIl 4 ottobre 2011, venne pubblicato un album dal titolo The Lost Notebooks of Hank Williams, il quale contiene numerose cover, eseguite da vari artisti, delle canzoni che Hank scrisse in vita ma non riusc\u00ec a pubblicare ufficialmente. Tra le tracce \u00e8 presente la canzone, rimasta incompiuta, che Hank stava scrivendo prima di morire. Tra gli artisti che hanno preso parte al disco, vi sono: Bob Dylan, Alan Jackson, Norah Jones, Jack White, Lucinda Williams, Vince Gill, Rodney Crowell, Patty Loveless, Levon Helm, Jakob Dylan, Sheryl Crow e Merle Haggard.\nTributi.\nNumerosi sono i tributi alla figura di Hank Williams; di seguito, saranno elencati alcuni tra i pi\u00f9 importanti:\nAlbum.\nEsistono numerosi album tributo dedicati ad Hank Williams, pubblicati da diversi artisti, tra i quali si ricordano: Connie Stevens, Floyd Cramer, George Jones, Glen Campbell, Freddy Fender, Moe Bandy, Ronnie Hawkins, Charlie Rich, Del Shannon, Sammy Kershaw, Trio Los Panchos, Roy Orbison e Hank Locklin. Qualche esempio di album che omaggia la figura di Hank Williams:\nCanzoni.\nNel 1981, lo steel guitarist dei Drifting Cowboys, Don Helms, registr\u00f2, assieme ad Hank Williams Jr., il brano \"The Ballad of Hank Williams\". La canzone era cantata nella stessa tonalit\u00e0 del brano \"The Battle of New Orleans\", canzone popolarizzata da Johnny Horton. Il ritornello del brano: \"\u00abSo he fired my ass and he fired Jerry Rivers and he fired everybody just as hard as he could go. He fired Old Cedric and he fired Sammy Pruett. And he fired some people that he didn't even know\u00bb\", \u00e8 un ironico riferimento a un episodio reale accaduto a Williams.\nNel 1991, l'artista country Alan Jackson, pubblic\u00f2 il brano \"Midnight in Montgomery\", canzone nella quale viene descritto un immaginario incontro tra l'artista e il fantasma di Hank Williams, nel luogo di sepoltura di quest'ultimo.\nMarty Stuart, cantautore country, omaggi\u00f2 Williams nel brano \"Me And Hank And Jumping Jack Flash\". La canzone tratta un tema simile a \"Midnight in Montgomery\".\nNel 1983, l'artista country David Allan Coe, pubblic\u00f2 il brano \"The Ride\", canzone che tratta l'incontro di un giovane chitarrista con lo spettro di Hank Williams, intento a guidare una Cadillac nei pressi di Nashville: \"\u00ab ... You don't have to call me mister, mister, the whole world called me Hank\u00bb\".\nLe canzoni che omaggiano Hank Williams sono:\nAltre canzoni sono: \"Hank, It Will Never Be the Same Without You\", \"Hank Williams Meets Jimmie Rodgers\", \"Tribute to Hank Williams\", \"Hank and Lefty Raised My Country Soul\", \"Hank Williams Will Live Forever\", \"The Ghost of Hank Williams\", \"In Memory of Hank Williams\", \"Thanks Hank\", \"Hank's Home Town\", \"Good Old Boys Like Me (Hank Williams and Tennessee Williams)\", \"Why Ain't I Half as Good as Old Hank (Since I'm Feeling All Dead Anyway)?\", \"The Last Letter\" e l'album di Charley Pride, \"There's a Little Bit of Hank in Me\". (Brackett 2000, p.\u00a0219-22).\nMenzione a parte merita il brano \"I've Done Everything Hank Did But Die\", composto dal cantautore Keith Whitley e mai ufficialmente pubblicato. Si presume che la registrazione risalga all'epoca in cui Whitley aveva 29 anni, la stessa et\u00e0 che aveva Williams quando mor\u00ec. Proprio come il suo idolo, anche Whitley dovette combattere contro l'alcolismo, finch\u00e9 la morte non lo colse, all'et\u00e0 di 33 anni.\nNell'album \"Show Me Your Tears\", Frank Black racconta la tragedia della morte di Hank Williams, nel brano \"Everything Is New\".\nFilm.\nLa storia di Hank Williams fu portata al cinema per la prima volta nel lungometraggio \"La tua voce e il tuo cuore (Your Cheatin' Heart)\" del 1964, diretto da Gene Nelson, con George Hamilton, Susan Oliver e Red Buttons.\nIl film usc\u00ec nei cinema statunitensi il 4 novembre 1964 e ottenne un incasso totale di $ 2.500.000. Inizialmente fu distribuito in bianco e nero, unica versione disponibile fino al 1990, quando fu realizzata una versione a colori che venne pubblicata il 1\u00ba gennaio 1991, in occasione del trentottesimo anniversario della morte di Hank Williams.\nIl cast era composto da:\nLa versione DVD del film usc\u00ec negli Stati Uniti il 9 novembre 2010.\nNel 2011 usc\u00ec nelle sale il lungometraggio \"The Last Ride\", diretto da Harry Thomason, incentrato sugli ultimi quattro giorni di vita di Hank Williams. Nel film, l'attore Henry Thomas interpreta Hank Williams, mentre Jesse James interpreta Silas, l'autista personale di Williams. Il film incass\u00f2 $27,000 e detiene uno scarso punteggio di 44% sul sito Rotten Tomatoes.\nIl cast del film presenta:\nAltro film su Hank Williams \u00e8 Hank Williams First Nation, diretto da Aaron James Sorensen.\nNel 2015, protagonista di \"I Saw The Light\", film di Marc Abraham sulla vita di Williams, che in Italia \u00e8 uscita nell'aprile 2016, \u00e8 Tom Hiddleston.\nAltri tributi.\nNel 2003, fu prodotto un musical su Hank Williams, dal titolo , prodotto da David Fishelson e diretto da Randal Myler. Il musical ottenne diversi riconoscimenti, tra i quali varie nomine come \"Best Musical\" e \"Best Off-Broadway Musical\". L'attore Jason Petty ricevette un premio Obie. Lo show ricevette un giudizio positivo dalla rivista Rolling Stone e una recensione entusiastica sul New York Magazine, oltre ad altri riconoscimenti.\n\"Hank Williams: The Show He Never Gave\" \u00e8 un dramma su Hank Williams, scritto da Maynard Collins, con Sneezy Waters. Un film per le TV Canadesi, fu trasmesso il 31 dicembre 1980. Un altro tributo ad Hank Williams \u00e8 \"Images of a Country Drifter\".\nIl cantautore Leonard Cohen cita Hank Williams nel brano \"Tower of Song\", nei versi:\nLa band statunitense di indie rock Bright Eyes, parla della morte di Williams nel brano \"Classic Cars\", nei versi:\nNel 2015 il brano \"Honky Tonkin\"' riceve il Grammy Hall of Fame Award.\nLo \"spettro\" di Williams rivive nel romanzo del 2011 di Steve Earle, \"Non uscir\u00f2 vivo da questo mondo\", pubblicato in Italia l'anno successivo da Mondadori.\nBrani celebri.\n\"Move It On Over\".\nNel 1947, Hank Williams ottenne il suo primo grande successo discografico, grazie al brano \"Move It On Over\", primo di una lunga serie di hit. La canzone raggiunse la posizione numero 4 nella classifica di Billboard dei singoli country.\nIl brano \u00e8 considerato molto influente per la nascita del rock and roll, e ispir\u00f2 la composizione di alcuni classici di tale genere, come \"Rock Around the Clock\", portata al successo sette anni dopo da Bill Haley. Il brano racconta, molto ironicamente, la storia di un uomo costretto a dormire fuori dalla propria abitazione durante la notte, nella cuccia del cane, perch\u00e9 la moglie si rifiuta di farlo entrare in casa.\nLa canzone fu reinterpretata da molti artisti, come Ray Charles, Bill Haley, Tiny Hill and the Hilltoppers, George Thorogood and the Destroyers e Hank Williams Jr.. Fu inoltre inserita nella colonna sonora dei videogame L.A. Noire e .\n\"I Saw the Light\".\n\"I Saw the Light\", pubblicata da Williams nel 1948, \u00e8 un brano country gospel, tra i pi\u00f9 famosi dell'artista. Il cantautore era solito utilizzare il brano come chiusura dei concerti.\nIn realt\u00e0 il brano, all'epoca della prima uscita, non fu un successo commerciale, ma nel tempo ottenne sempre pi\u00f9 celebrit\u00e0, tanto da essere stata reinterpretata da una moltitudine di artisti ed essere stata inserita al numero 1 nella lista di CMT delle \"20 Greatest Songs of Faith\" nel 2005.\n\"Lovesick Blues\".\nNel 1949, Hank Williams raggiunse per la prima volta la posizione numero 1 nella classifica di Billboard dei singoli Country &amp; Western pi\u00f9 venduti grazie al brano \"Lovesick Blues\". La canzone era in realt\u00e0 una cover di un vecchio brano composto da Cliff Friend e Irving Mills e apparve per la prima volta nel musical \"Oh, Ernest\" del 1922. Divenne celebre nella versione del 1928 di Emmet Miller. Prima di Williams, la canzone fu incisa da Rex Griffin, in una versione che influenz\u00f2 quella di Hank, il quale cant\u00f2 il brano per la prima volta in un'esibizione dal vivo nel 1948.\nInizialmente il produttore del brano, Fred Rose, rimase insoddisfatto dell'incisione di Williams, e arriv\u00f2 a definirla \"la peggiore cosa mai registrata dal cantautore\". Williams, al contrario, si dimostr\u00f2 subito sicuro del singolo, che infatti, una volta pubblicato, riscosse un successo immediato. All'epoca \"Cashbox\" la nomin\u00f2 \"la miglior registrazione Hillbilly dell'anno\", e oggi rimane una delle pi\u00f9 celebri canzoni country della storia.\n\"I'm So Lonesome I Could Cry\".\n\"I'm So Lonesome I Could Cry\", \u00e8 un'altra canzone tra le pi\u00f9 celebri di Hank Williams. Fu pubblicata per la prima volta nel 1949, ottenendo un grande successo, e in seguito nel 1966, come singolo. Williams scrisse il brano ispirandosi alla tormentata relazione con la moglie Audrey Sheppard. La rivista di critica musicale \"Rolling Stone\" la inser\u00ec nella lista delle 500 pi\u00f9 grandi canzoni della storia, alla posizione numero 111.\nNumerosi artisti reinterpretarono il brano, ad esempio Johnny Cash, Nick Cave, Bob Dylan, Little Richard, Elvis Presley e tanti altri.\n\"Long Gone Lonesome Blues\".\nNel 1950, Hank Williams ottenne nuovamente la prima posizione nella classifica degli Hot Country Singles di Billboard, grazie al brano \"Long Gone Lonesome Blues\". La canzone rimane in classifica ventitr\u00e9 settimane, di cui cinque al vertice.\nNel 1964, Hank Williams Jr., fece di questa canzone il suo singolo di debutto. La sua versione si posizion\u00f2 al quinto posto nella classifica dei singoli country pi\u00f9 venduti dell'epoca. Nel 1987, Dennis Robbins ne registr\u00f2 una sua versione, la quale si classific\u00f2 sessantatreesima nella medesima classifica.\n\"Why Don't You Love Me\".\nNel 1950 usc\u00ec il brano \"Why Don't You Love Me\", altra numero uno di Williams. La canzone venne pubblicata come lato A dell'omonimo singolo, il quale comprendeva come lato B il brano \"A House Without Love\".\n\"Why Don't You Love Me\" fu utilizzata nei titoli di coda del film \"The Last Picture Show\". Il brano fu reinterpretato nel 1969 da Jerry Lee Lewis e da Little Richard e Jimi Hendrix nel loro album \"Friends from the Beggining\" uscito nel 1972. Altra cover celebre \u00e8 quella dei Red Hot Chili Peppers.\n\"Cold, Cold Heart\".\nUna delle canzoni pi\u00f9 popolari di Williams \u00e8 sicuramente \"Cold, Cold Heart\", brano considerato un classico dell'honky tonk e facente parte del Great American Songbook.\nWilliams pubblic\u00f2 il brano nel 1951, come lato B del brano \"Dear John\", il quale si posizion\u00f2 all'ottava posizione nella classifica di \"Billboard\", al contrario di \"Cold, Cold Heart\" che invece guadagn\u00f2 il primo posto. Nello stesso anno la canzone fu registrata da Tony Bennet in una versione che ottenne un grande successo. Nel tempo, furono tantissimi gli artisti a reinterpretare tale brano, ad esempio Louis Armstrong, Bill Haley, Jerry Lee Lewis, Norah Jones, Johnny Cash, Nat King Cole, e tanti altri. Nel videogioco \"\", il Joker canta una versione a cappella di \"Cold, Cold Heart\", durante i crediti, mentre torna nella sua cella al penitenziario di Blackgate.\n\"Hey Good Lookin\"'.\nIl brano \"Hey Good Lookin\"' venne composto da Williams come una variazione del brano di Cole Porter del 1942, il quale presentava un nome simile, un testo simile e una melodia simile. La versione di Williams, uscita nel 1951, \u00e8 quella pi\u00f9 celebre, ed ottenne un grande successo raggiungendo la prima posizione nella classifica dei singoli pi\u00f9 venduti dell'anno. Tale versione \u00e8 stata inserita, nel 2001, nella Grammy Hall of Fame.\nLa canzone appare come parte della colonna sonora del videogioco \"\", ed \u00e8 possibile ascoltarla sintonizzandosi sulla stazione radio \"K-Rose\". Numerose sono le cover di cui oggi il brano gode, si ricordano quella di Jo Stafford, Johnny Cash, Frankie Laine, e quella di Ray Charles dall'album \"Modern Sounds in Country and Western Music\" del 1962.\n\"Jambalaya (On the Bayou)\".\nNel 1952, esce il brano \"Jambalaya (On the Bayou)\", il quale ottiene un grande successo e scala le vette di \"Billboard\", arrivando al primo posto nella lista dei singoli country pi\u00f9 venduti. La canzone prende il titolo da un tipico piatto della Louisiana, e racconta una festa sul fiume con tanto di danze e cibi tradizionali, dove una moltitudine di invitati corteggiano una ragazza di nome Ivonne.\nLa canzone \u00e8 diventata uno standard del rock and roll, grazie alle interpretazioni di Jerry Lee Lewis, John Fogerty e Fats Domino, che con la sua versione entr\u00f2 nella classifica di vendita dei singoli pi\u00f9 venduti nel 1961, alla posizione 30 negli Stati Uniti, e 41 nel Regno Unito. Lo scrittore Stephen King, cita numerose volte il brano nel libro \"La storia di Lisey\".\n\"I'll Never Get Out of This World Alive\".\nQuesto fu l'ultimo brano composto in vita da Hank Williams, il quale lo scrisse in collaborazione con Fred Rose. Usc\u00ec postumo e raggiunse la prima posizione nella classifica dei singoli pi\u00f9 venduti nel gennaio 1953. La canzone ebbe numerose cover, ad opera di artisti come The Delta Rhythm Boys, Jimmy Dale Gilmore, Jerry Lee Lewis, Hank Williams Jr., Hank Williams III, e altri.\nApparve inoltre nella commedia della BBC, \"Married\", e nella commedia animata della HBO \"The Life &amp; Times of Tim\". Nel videogioco del 2013 \"The Last of Us\" per PlayStation 3, il brano appare come parte della colonna sonora, ed \u00e8 possibile sentirlo, assieme a un'altra canzone dello stesso Williams (\"Alone and Forsaken\"), nella scena in cui i due protagonisti dell'avventura, Joel e Ellie, abbandonano la loro citt\u00e0 a bordo di un'auto.\n\"Kaw-Liga\".\n\"Kaw-Liga\" fu registrata da Williams, dopo l'abbandono dei Drifting Cowboys, a Nashville nel settembre 1952, e usc\u00ec postuma nel gennaio 1953. Composta assieme a Fred Rose, rimase per 14 settimane alla posizione numero 1 della Billboard Country Chart.\nKawliga \u00e8 una comunit\u00e0 situata nell'Alabama centrale, sul lago Martin. Diede il nome a una statua di legno raffigurante un indiano, soggetto centrale del brano di Williams. Artisti come Johnny Cash, Don McLean, Roy Orbison e altri, eseguirono cover del brano.\n\"Your Cheatin' Heart\".\nQuesta \u00e8 una delle canzoni pi\u00f9 famose in assoluto di Williams, ed \u00e8 considerata una delle pi\u00f9 grandi canzoni country della storia della musica. Fu ispirata a Williams dalla relazione con la prima moglie Audrey Sheppard, e fu registrata a Nashville il 23 settembre, sotto la produzione di Fred Rose.\nPubblicato nel gennaio 1953, divenne un immediato successo raggiungendo la prima posizione nella classifica dei singoli country pi\u00f9 venduti, complice la tragica morte appena avvenuta del proprio autore. La rivista di critica musicale Rolling Stones inser\u00ec il brano nella lista delle 500 migliori canzoni della storia, mentre si posizion\u00f2 al quinto posto nella lista delle 100 migliori canzoni country della storia, redatta dalla Country Music Television. Nel corso degli anni, numerose cover sono state tratte dal brano, ad opera di vari artisti.\n\"Ramblin' Man\".\n\"Ramblin' Man\" fu scritta da Williams nel 1951 e pubblicata come lato B del singolo \"Take These Chains from My Heart\" nel 1953, e nel 1976 riedita nel singolo \"Why Don't You Love Me\".\nIl brano si distingue per un testo molto evocativo, una semplice ma efficace struttura musicale basata sull'alternarsi di due accordi, e un arrangiamento minimale, nel quale spiccano i riff di steel guitar. Williams canta la canzone utilizzando lo stile del \"blue yodel\"."}
{"id": "1119598", "revid": "78273", "url": "https://it.wikipedia.org/wiki?curid=1119598", "title": "Anne Ancelin Schutzenberger", "text": ""}
{"id": "1119605", "revid": "124756498", "url": "https://it.wikipedia.org/wiki?curid=1119605", "title": "PalaMaggi\u00f2", "text": "Il PalaMaggi\u00f2 \u00e8 il palasport principale della provincia di Caserta. \u00c8 il secondo palazzetto dello sport pi\u00f9 grande della regione Campania come capienza dopo il PalaSele di Eboli.\n\u00c8 situato nel comune di Castel Morrone, in localit\u00e0 Pezza delle Noci, all'incirca a 2 chilometri di distanza dai confini della citt\u00e0 di Caserta.\nStoria.\nCostruito nel 1982, \u00e8 stato completato in circa 100 giorni. Il PalaMaggi\u00f2 ospita le partite interne della Juvecaserta, compagine cestistica che ha vinto uno scudetto (1990-1991) e una Coppa Italia (1987-1988). Il presidente di quella squadra era Giovanni Maggi\u00f2, a cui \u00e8 intitolato il palazzetto dello sport. Il PalaMaggi\u00f2 ha continuato ad ospitare sulle sue tavole le partite dei bianconeri anche dopo il fallimento, avvenuto nel 1998.\nAttualmente qui si disputa il campionato di Serie A2 e periodicamente ospita concerti, spettacoli e manifestazioni varie.\nEventi.\nCompetizioni sportive.\nHa ospitato importanti manifestazioni europee: nel 1986 la finale di Coppa delle Coppe di basket (poi diventata coppa Saporta) tra il Barcellona e Scavolini Pesaro; nel 2003 ha ospitato il terzo campionato europeo di calcio a 5 nel quale l'Italia ha vinto il suo primo titolo continentale. Nel 2010 vi si sono esibiti gli Harlem Globetrotters.\nSpettacoli.\nHa ospitato inoltre concerti e spettacoli di alcuni dei pi\u00f9 importanti cantanti italiani e non solo: Lali Esp\u00f3sito, Renato Zero, Jovanotti, Vasco Rossi, Bruce Springsteen, Biagio Antonacci, Subsonica, Luciano Ligabue, Eros Ramazzotti, Nek, Claudio Baglioni, Tiziano Ferro, Laura Pausini, Gigi D'Alessio, Negramaro, Mod\u00e0, Emma, Pino Daniele, Miles Davis, Marco Mengoni, Pooh."}
{"id": "1119606", "revid": "133557", "url": "https://it.wikipedia.org/wiki?curid=1119606", "title": "Quando verr\u00e0 Natale", "text": "Quando verr\u00e0 Natale \u00e8 il terzo album di Antonello Venditti (il terzo a proprio nome), pubblicato nel settembre del 1974 dall'etichetta discografica RCA Italiana\nIl disco.\nTutti i testi e le musiche sono di Antonello Venditti, che ha anche curato gli arrangiamenti; come il precedente, il disco \u00e8 prodotto dalla Delta Italiana, casa di produzione di propriet\u00e0 di Paolo Dossena.\nDopo la parentesi de \"Le cose della vita\", in cui suonava tutti gli strumenti (tastiere varie, senza altra ritmica), Venditti torna ad essere affiancato in studio da altri musicisti, che in questo caso sono i componenti del gruppo The Cyan pi\u00f9 altri colleghi, come il chitarrista torinese Luca Balbo o il violinista Carlo Siliotto e il polistrumentista Pablo Romero.\nIn tre canzoni, \"Piazzale degli Eroi\", \"Ora che sono pioggia\" e \"Figli del domani\" Venditti si accompagna da solo con il pianoforte (e questi tre brani sono quelli che si ricollegano in misura maggiore al disco precedente).\nIl disco \u00e8 stato registrato negli studi della RCA Italiana di Roma; il tecnico del suono \u00e8 Gian Paolo Venditti (che non \u00e8 imparentato con il cantautore); la prima edizione presenta una copertina in bianco e nero con sovracopertina con lo stesso disegno a colori, e nel retro della parte in bianco e nero sono riportate tutte le informazioni relative al disco.\nL'album si apre con \"A Cristo\", canzone alla quale \u00e8 legato un episodio increscioso: il 15 gennaio 1974, dopo aver eseguito al Teatro dei Satiri di Roma questa canzone (nel corso di uno spettacolo insieme a Francesco De Gregori e Riccardo Cocciante), viene denunciato per vilipendio della religione: infatti un maresciallo dei carabinieri presente in teatro ravvisa il reato nel verso \"Amm\u00e0zzate Ges\u00f9 Cri', quanto sei fico...\"; la difesa imposter\u00e0 l'arringa sul fatto che in romanesco l'aggettivo \"fico\" \u00e8 un complimento, e certamente non un'offesa.\nCome ha raccontato Venditti stesso in varie occasioni (ad esempio nel corso del concerto al Palaeur di Roma nel 1997), quando usc\u00ec al termine del processo che si era concluso con la sua condanna, si rec\u00f2 in Piazza Campo de' Fiori e, sotto la statua di Giordano Bruno (messo al rogo proprio in quella piazza) cominci\u00f2 a scrivere una nuova canzone \u2013 appunto \"Campo de' Fiori\" \u2013, in cui l'urlo della parola libert\u00e0 si spiega compiutamente solo pensando all'esperienza appena subita: una canzone questa che, anche grazie ad una musica coinvolgente e ben arrangiata, con una lunga introduzione al charango suonato da Pablo Romero, si colloca tra i vertici della produzione di Venditti (nello stesso periodo sar\u00e0 incisa anche dalla Schola Cantorum, il gruppo vocale di Edoardo De Angelis).&lt;br&gt;\nTornando al processo, alla fine Venditti risulter\u00e0 condannato a sei mesi con la condizionale, sia in Appello che in Cassazione.\n\"Quando verr\u00e0 Natale\" \u00e8 un album che riscuote un buon successo, grazie anche (oltre ai brani citati) a pezzi come \"Marta\" (uscita anche in 45 giri, con \"Campo de' fiori\" sul retro), che inaugura la serie di ritratti di adolescenti femminili presenti in molte future canzoni del cantautore, o come la title track, canzone di speranza che ripete ad libitum la frase \"Quando verr\u00e0 Natale tutto il mondo cambier\u00e0\", e che verr\u00e0 richiamata dall'autore dieci anni dopo, in \"Mai nessun video mai\" (nel verso conclusivo \"Adesso viene Natale\").\nIn \"Piazzale degli Eroi\" \u00e8 citata un'altra piazza romana, non lontana da San Pietro e a ridosso del quartiere Prati, zona storicamente di destra; in questa canzone, a differenza di \"Campo de' Fiori\" si descrive un ambiente di ricca borghesia che fa dire al cantautore \"troppi pochi soldi in tasca per poter spiare voi\" ed ancora \"troppe scritte nere, nere sui muri\" (il nero \u00e8 riferito al colore politico).\nUn'altra canzone di questo disco, \"Ora che sono pioggia\", viene incisa da Patty Pravo. Di Venditti, la cantante aveva gi\u00e0 interpretato \"Le tue mani su di me\", ma il nuovo pezzo vedr\u00e0 la luce solo nel 1991, sul CD \"Inediti 1972-78\" (pubblicato dalla Raro! Records).\nLa canzone \"A Cristo\" fu riproposta dal cantautore dal vivo nell'album Bologna 2 settembre 1974 (dal vivo) (inciso insieme a Lucio Dalla, Francesco De Gregori e Maria Monti), mentre \"Marta\" e \"Campo de' Fiori\" nel disco live del 1985 Centocitt\u00e0.\nDa notare che nella versione live il testo di \"A Cristo\" ha alcune modifiche (ad esempio \"so' impegnato su in Irlanda\" diventa \"so' impegnato un po' pi\u00f9 a destra\")\nFormazione.\ne con The Cyan:"}
{"id": "1119615", "revid": "8679349", "url": "https://it.wikipedia.org/wiki?curid=1119615", "title": "Pala Maggi\u00f2", "text": ""}
{"id": "1119617", "revid": "8679368", "url": "https://it.wikipedia.org/wiki?curid=1119617", "title": "Palasport Caserta", "text": ""}
{"id": "1119620", "revid": "486946", "url": "https://it.wikipedia.org/wiki?curid=1119620", "title": "Juvecaserta basket", "text": ""}
{"id": "1119621", "revid": "8679412", "url": "https://it.wikipedia.org/wiki?curid=1119621", "title": "Palamaggi\u00f2", "text": ""}
{"id": "1119623", "revid": "287204", "url": "https://it.wikipedia.org/wiki?curid=1119623", "title": "Gunnar Kvaran", "text": "Biografia.\n\u00c8 figlio dell'attore \u00c6var Kvaran. Inizi\u00f2 lo studio del violoncello all'et\u00e0 di dodici anni con Einar Vigf\u00fasson per proseguire dal 1964 con Erling Bl\u00f6ndal Bengtsson all'Accademia Reale Danese di Musica (Det Kgl. Danske Musikkonservatorium) di Copenaghen.\nStudi\u00f2 in seguito anche con Ren\u00e9 Flachot a Parigi e a Basilea.\nAttualmente insegna presso l'Accademia islandese delle Arti (Listah\u00e1sk\u00f3li \u00cdslands)."}
{"id": "1119631", "revid": "146092", "url": "https://it.wikipedia.org/wiki?curid=1119631", "title": "Guglia dell'Immacolata", "text": ""}
{"id": "1119633", "revid": "146092", "url": "https://it.wikipedia.org/wiki?curid=1119633", "title": "Guglia di San Domenico", "text": ""}
{"id": "1119634", "revid": "146092", "url": "https://it.wikipedia.org/wiki?curid=1119634", "title": "Guglia di San Gennaro", "text": ""}
{"id": "1119637", "revid": "1573940", "url": "https://it.wikipedia.org/wiki?curid=1119637", "title": "Convento di Sant'Antonio di Casabianca", "text": "Il convento di Sant'Antonio di Casabianca (in corso \"cunventu Sant'Antone di a Casabianca\" e in francese \"couvent Saint-Antoine de la Casabianca\") \u00e8 un edificio religioso ora ridotto in rovine che si trova nel comune corso di Casabianca nella Castagniccia.\nStoria.\nIl convento di Sant'Antonio di Casabianca venne costruito nel 1420 ed \u00e8 un luogo fortemente simbolico nella Storia della Corsica. Vi si sono svolti molti \"consigli\" o riunioni degli insorti corsi a partire dal XVIII secolo.\nAspetti architettonici.\nOggi rimangono rovine dell'ossatura principale ed il campanile. Nell'interno sono ancora visibili dipinti con affreschi risalenti al periodo della costruzione. \nUn'epigrafe ricorda i fatti del luglio 1755."}
{"id": "1119639", "revid": "466539", "url": "https://it.wikipedia.org/wiki?curid=1119639", "title": "Mansueto Gaudio", "text": "Biografia.\nIl vero nome era Gaudio e Mansueto il cognome. Per scelta artistica, il cantante li invert\u00ec in Mansueto Gaudio. Dopo aver studiato canto col maestro Lentini, debutta nel 1893 al Politeama di Genova in \"La traviata\". Nel 1899 \u00e8 al Teatro dell'Opera di Trieste, poi a Torino, dove viene coinvolto in una rissa sul palcoscenico del teatro Carignano, episodio che gli coster\u00e0 un breve periodo di detenzione. Nel 1900 viene ingaggiato per la stagione lirica alla Scala di Milano dove, sotto la direzione di Arturo Toscanini, il 29 dicembre interpreta il ruolo di Re Marke nella prima di \"Tristano e Isotta\" di Richard Wagner con Amelia Pinto e Giuseppe Borgatti.\nGrazie al successo ottenuto, si aprono per Gaudio le porte dei teatri d'Europa e del mondo.\nScopre il Cile, paese del quale si innamora profondamente stabilendovi solidi legami, cos\u00ec come con tutto il sudamerica.\nLa sua carriera prosegue molto attivamente e conosce il suo momento d'oro durante il primo ventennio del XX secolo. Tra i molti teatri in cui si esibisce all'estero, ricordiamo almeno il Teatro Mariinskij di San Pietroburgo (stagioni 1904-1905 e 1909-1910), il Teatro Real di Madrid (stagione 1908-1909) ed il Gran Teatre del Liceu di Barcellona (tra il 1909 ed il 1911). Nel 1906 alla Scala \u00e8 Iona di Midria nella prima assoluta di \"La figlia di Iorio\" di Franchetti, diretto da Leopoldo Mugnone, con Giovanni Zenatello ed Angelica Pandolfini.\nNel 1907 \u00e8 il protagonista di \"Mefistofele\" al Teatro Donizetti di Bergamo e Rodolfo in \"Loreley\", diretto da Cleofonte Campanini, con Ester Mazzoleni, al Teatro Regio di Parma. Nel 1908, al Teatro Regio di Torino, diretto da Tullio Serafin \u00e8 Veit Pogner ne \"I maestri cantori di Norimberga\", con Angelo Masini; Stromminger ne \"La Wally\", con Maria Farneti, Enrico l'Uccellatore in \"Lohengrin\", con la Farneti e Masini, e Pistola in \"Falstaff\".\nNel 1909 \u00e8 Rangoni nella prima di \"Boris Godunov\", diretto da Toscanini, con Edoardo Ferrari Fontana, Francesco Dominici, F\u00ebdor \u0160aljapin e Aristide Baracchi alla Scala. Nel 1911, al Teatro Costanzi di Roma, diretto da Luigi Mancinelli, con Mattia Battistini, \u00e8 Banquo in \"Macbeth\" di Verdi e Gualtiero Farst in \"Guglielmo Tell\"; una \"tourn\u00e9e\" sudamericana dell'opera \"Guglielmo Ratcliff\" di Mascagni, lo vede protagonista, tra l'altro, al Theatro Municipal di Rio de Janeiro, al Teatro Solis di Montevideo ed al Teatro Municipal di Santiago del Cile.\nNel 1913 a Torino \u00e8 il Grande Inquisitore in Don Carlo diretto da Ettore Panizza con Flora Perini, Giuseppe Nessi e Giuseppe De Luca e Ramfis in Aida di Verdi diretto da Serafin con la Mazzoleni, Maria Gay, Zenatello e Giuseppe Danise per l'inaugurazione della prima stagione lirica in Arena di Verona e diretto da Campanini con Giovanni Martinelli a Parma. Nel 1914 al Teatro La Fenice di Venezia \u00e8 Gurnemanz in \"Parsifal\" diretto da Rodolfo Ferrari ed a Parma Don Bartolo ne \"Il barbiere di Siviglia\", con Graziella Pareto e Riccardo Stracciari.\nIl 22 aprile 1915 interpreta il ruolo di Ramfis in \"Aida\" con la Gay, in occasione dell'inaugurazione del Gran Teatro dell'Avana, a Cuba. Si esibisce spesso anche al Teatro Col\u00f3n di Buenos Aires, consolidando le sue ottime relazioni col sudamerica. L'Italia rimane comunque il paese in cui canta maggiormente. Il 26 dicembre 1916 alla Scala \u00e8 il Gran Sacerdote nella prima di \"Fernando Cortez\", diretto da Panizza con la Mazzoleni, Icilio Calleja e Danise. Nel 1917 \u00e8 Don Alfonso d'Este in \"Lucrezia Borgia\", diretto da Panizza con la Mazzoleni, Alessandro Bonci e Baracchi al Teatro Comunale di Bologna.\nNel 1922 Toscanini insiste per averlo nuovamente alla Scala, dove Mansueto Gaudio si esibisce come Sparafucile in \"Rigoletto\", Pistola in \"Falstaff\" e Pimen nel \"Boris Godunov\". La poderosa voce da autentico basso profondo, unita alla figura imponente, gli permettono d'interpretare con efficacia un gran numero di ruoli (ad esempio, fu un acclamato \"Mefistofele\"), in special modo nell'ambito dell'opera italiana e francese. Verso la fine degli anni venti, si stabilisce definitivamente a Santiago del Cile, dove fonda e dirige un'Accademia di canto. \nNelle sue ultime esibizioni documentate, ha interpretato Padre Guardiano (\"La forza del destino\") e Don Basilio (\"Il barbiere di Siviglia\"), entrambe allestite nel settembre del 1930 al Teatro Municipal di Santiago.\nIl \"controfa\".\nDurante la sua carriera, Gaudio ha avuto modo di esibirsi al fianco di celebri cantanti della sua epoca. Tra questi il tenore Giacomo Lauri-Volpi (1892-1979) il quale, nella sua autobiografia, racconta come il basso \"livornese\" (cos\u00ec lo definisce Lauri-Volpi), quando vestiva i panni di Sparafucile, concludeva il duetto dell'atto I con \"Rigoletto\" emettendo il \"Fa grave\" previsto da Verdi con un'intensit\u00e0 sbalorditiva. Lauri-Volpi ricorda con particolare impressione quella nota - che lui chiama \"controfa\" - descrivendola come una sorta di \"infrasuono\" che si spandeva per tutta la sala come una minacciosa onda sismica.\nIl \"Club 1873\".\nCon questa espressione \u00e8 consuetudine alludere ad un ristretto gruppo di artisti dell'opera lirica, i quali hanno in comune l'essere nati in quel particolare anno. Scorrendo i nomi, possiamo ben dire che il 1873 fu davvero qualitativamente formidabile; ad esempio, i tenori Enrico Caruso e Leo Slezak, il basso Feodor \u0160aljapin, il soprano Antonina Nezhdanova oltre, naturalmente, a Mansueto Gaudio, fanno tutti parte del cosiddetto \"Club 1873\".\nDiscografia.\nLa carriera di Gaudio si \u00e8 sviluppata contemporaneamente al nascere dei primi rudimentali strumenti per la registrazione del suono. Esiste una non vasta ma certamente significativa discografia, edita da \"Gramophone Record\" e da \"Victor Record\", che include i seguenti brani:"}
{"id": "1119640", "revid": "1343317", "url": "https://it.wikipedia.org/wiki?curid=1119640", "title": "Collaborazione musicale", "text": "La collaborazione musicale (identificata anche con il termine inglese featuring, spesso abbreviato in feat., ft. o f.), nell'industria musicale \u00e8 la collaborazione di un artista in una canzone solitamente eseguita da altri. Tale collaborazione pu\u00f2 essere pi\u00f9 o meno estesa e riguardare il solo ritornello o porzioni pi\u00f9 ampie del brano."}
{"id": "1119642", "revid": "599013", "url": "https://it.wikipedia.org/wiki?curid=1119642", "title": "\u00c9cole des ma\u00eetres", "text": "L'\u00c9cole des ma\u00eetres \u00e8 un laboratorio internazionale e itinerante di approfondimento teatrale, per attori sotto i trent'anni, e di incontro fra differenti tipi di culture teatrali. \nFondato nel 1990 dal noto critico teatrale Franco Quadri, negli anni ha goduto del patrocinio di importanti istituzioni internazionali come l'Ente teatrale italiano, Centre de recherche et d'exp\u00e9rimentation en p\u00e9dagogie artistique (Belgio), Minist\u00e8re de la culture et de la communication (Francia), Acad\u00e9mie th\u00e9\u00e2trale de l'Union (Francia), Fonds d'assurance formation des activit\u00e9s du spectacle (Francia), Centro servizi e spettacoli di Udine, Minist\u00e9rio da Cultura - Instituto Portugu\u00eas das Artes do Espect\u00e1culo (Portogallo), Teatro stabile di innovazione del Friuli-Venezia Giulia.\nHanno diretto messinscene per l'\u00c9cole des ma\u00eetres: Luca Ronconi, Jacques Delcuvellerie, Jerzy Grotowski, Anatolij Vasil'ev, Luis Miguel Cintra, Yannis Kokkos, Lev Dodin, Matthias Langhoff, Anton Milenin, Giancarlo Cobelli, Peter Stein, Jacques Vassalle, Dario Fo, Eimuntas Nekro\u0161ius, Antonio Latella, Massimo Castri, Jean Louis Martinelli."}
{"id": "1119643", "revid": "1442080", "url": "https://it.wikipedia.org/wiki?curid=1119643", "title": "Rynchops flavirostris", "text": "Il becco a cesoie africano (Rynchops flavirostris, Vieillot 1816) \u00e8 un uccello della famiglia dei Laridae dell'ordine dei Charadriiformes.\nCaratteristiche.\nIl becco a cesoie \u00e8 lungo 36-42 centimetri, pesa tra i cento e i duecento grammi e ha un'apertura alare di 105 centimetri. La livrea, uguale nei due sessi, \u00e8 nera sul dorso, sulla nuca, sul capo e sulle ali; ventre, coda, collo e viso sono bianchi. Il robusto becco \u00e8 molto pi\u00f9 lungo nella met\u00e0 inferiore e appiattito nei bordi come nelle forbici; \u00e8 di color rosso-arancio tranne sulla punta che \u00e8 gialla. Le corte zampe sono rosso brillanti. Una particolarit\u00e0 \u00e8 la pupilla che somiglia a quella dei gatti.\nDistribuzione e habitat.\nCome indica il nome, vive in Africa, dal Senegal alla valle del Nilo in Etiopia come margine settentrionale, e gi\u00f9 fino ad una linea immaginaria che comprende Angola, Botswana e Mozambico a sud. Raramente si spinge fino all'Egitto o in Israele. \u00c8 un uccello limicolo che abita presso fiumi di basso regime, laghi, stagni, paludi aperte e lagune costiere. Li si incontra anche su spiagge o lingue di sabbia.\nNutrizione.\nEsclusivamente piscivoro, il becco a cesoie \u00e8 un cacciatore esemplare. Vola rasente all'acqua con la parte inferiore del becco sommersa; quando incappa in una preda serra in un attimo il becco inghiottendola al volo.\nRiproduzione.\n\u00c8 un uccello coloniale che nidifica insieme ad altre specie. Il periodo di riproduzione si ha tra i mesi di marzo e giugno se ci si trova a nord dell'equatore, altrimenti si ha tra luglio e novembre (il periodo esatto dipende dalla quantit\u00e0 d'acqua presente nelle zone di nidificazione). Il nido \u00e8 un semplice buco nella sabbia in cui la femmina depone tra le due e le quattro uova. Entrambi i genitori si occupano della cova. Il periodo di incubazione \u00e8 di circa 21 giorni. I pulcini sono biancastri sul ventre e macchiettati di nero nel resto del corpo.\nStatus.\nIl becco a cesoie africano \u00e8 un uccello minacciato su pi\u00f9 fronti. Oltre a dover subire la modifica dell'habitat (in progressiva diminuzione), le uova sono spesso vittima delle migrazioni o dei passaggi di elefanti, di ippopotami o degli gnu."}
{"id": "1119644", "revid": "123495625", "url": "https://it.wikipedia.org/wiki?curid=1119644", "title": "Lilly (album)", "text": "Lilly \u00e8 il quarto album di Antonello Venditti, pubblicato nel 1975 dall'etichetta discografica RCA Italiana.\nIl disco.\nAutore dei testi e delle musiche Venditti ha anche curato gli arrangiamenti delle canzoni \"L'amore non ha padroni\", \"Attila e la stella\" e \"Penna a sfera\"; gli altri brani sono arrangiati da Nicola Samale e Giuseppe Mazzucca, due direttori d'orchestra formatisi nel campo nella musica classica, con alcune esperienze nel pop (nello stesso periodo Samale collabora con Claudio Lolli suonando nell'album Canzoni di rabbia); come il precedente, il disco \u00e8 prodotto dalla Delta Italiana, casa di produzione di propriet\u00e0 di Paolo Dossena.\nAnche in quest'album suonano i componenti del gruppo The Cyan pi\u00f9 altri musicisti come il chitarrista palermitano Saro Liotta; inoltre risulta da alcune testimonianze rilasciate dagli stessi musicisti che abbia partecipato all'incisione il gruppo degli Stradaperta, non accreditato in copertina, forse a causa di alcuni dissidi con il produttore.\nIl disco \u00e8 stato registrato negli studi della RCA Italiana di Roma, e il tecnico del suono \u00e8 Enzo Martella; la prima edizione \u00e8 stata stampata con la copertina lucida, mentre nelle edizioni successive il cartoncino \u00e8 ruvido. Negli anni novanta \u00e8 stato pubblicato in cd dalla RCA e successivamente ristampato (1999) con etichetta Heinz.\nL'album prosegue la strada intrapresa in Quando verr\u00e0 Natale e supera le vendite del disco precedente, al punto che Venditti raggiunge il primo posto delle classifiche, sia negli album che nei 45 giri, con la title track \"Lilly\": indicato da pubblico e critica come l'album pi\u00f9 completo tra quelli della prima fase, passando dal dialetto in \"Santa Brigida\" (orchestrata da Mazzucca e Samale), alla ballata acustica \"Attila e la stella\" (che narra dell'avanzata degli Unni, arrestata da papa Leone Magno, in cui vi \u00e8 un verso in latino, \"flagellum Dei\", cio\u00e8 \"flagello di Dio\", che era il soprannome dato al re degli Unni), all'ironia di \"Penna a sfera\" (rivolta al giornalista di Ciao 2001 Enzo Caffarelli, che lo aveva attaccato dalle pagine del suo giornale), a una canzone sui suoi ricordi di liceo, \"Compagno di scuola\", che per\u00f2 subisce una censura: infatti la RCA si rifiuta di pubblicare il disco con il verso \"\"quella ragazza che l'ha data a tutti meno che a te\", modificato poi in \"filava tutti meno che te\" (ed \u00e8 anche a causa di questi episodi che il rapporto con la RCA si deteriora).\nCompletano il disco, tra le altre, \"Lo stambecco ferito\", una storia che Venditti usa simbolicamente per trattare il tema della violenza politica, e \"L'amore non ha padroni\", brano dedicato a Simona Izzo, che Venditti sposava proprio nel 1975: e il cane citato nella canzone (\"...e ti sei comprata un cane...\") \u00e8 lo stesso che, 7 anni dopo, Venditti citer\u00e0 in \"Dimmelo tu cos'\u00e8\" (\"Il nostro cane non mi riconosce pi\u00f9...\"\").\nLa canzone che d\u00e0 il titolo al disco, \"Lilly\", \u00e8 una ballata struggente dedicata a una ragazza vittima della tossicodipendenza, e rimane uno dei successi pi\u00f9 significativi di Venditti, riconoscibile per l'iterazione ossessiva del nome, dall'angolazione dell'uomo che la ricorda con nostalgia. Lilly \u00e8 una ragazza realmente conosciuta da Venditti, di nome Patrizia.\nTracce.\nLato A\nLato B\nFormazione.\ne con The Cyan:"}
{"id": "1119647", "revid": "1437722", "url": "https://it.wikipedia.org/wiki?curid=1119647", "title": "Ull\u00e0lla", "text": "Ull\u00e0lla \u00e8 il quinto album di Antonello Venditti, pubblicato nel 1976 Pubblicato dall'etichetta discografica RCA Italiana.\nIl disco.\nTutti i testi e le musiche sono di Antonello Venditti, che ha anche curato gli arrangiamenti delle canzoni insieme ad Ivan Graziani; le edizioni musicali sono RCA/IT.&lt;br&gt;\nDopo il successo di \"Lilly\" Venditti decide di cambiare l'\u00e9quipe di lavoro, e di registrare il nuovo disco nello studio \"Il Mulino\", che Mogol ha allestito ad Anzano del Parco (Como): i musicisti con cui suona sono quindi i session-man dello studio, che hanno registrato nei mesi precedenti il disco \"Lucio Battisti, la batteria, il contrabbasso, eccetera\" di Lucio Battisti; sar\u00e0 lo stesso gruppo che seguir\u00e0 Venditti in tour, e tra essi \u00e8 da ricordare il cantautore Ivan Graziani (di cui lo stesso Venditti produrr\u00e0 l'album \"I lupi\").\nUna particolarit\u00e0 riguarda il bassista Hugh Bullen: infatti il suo nome, per un errore, non \u00e8 riportato sulla copertina, e soltanto quando il disco verr\u00e0 ristampato in CD verr\u00e0 inserito il suo nome tra i musicisti.\nPer gli arrangiamenti e la direzione dell'orchestra d'archi Venditti chiama nuovamente Nicola Samale e Giuseppe Mazzucca, gi\u00e0 collaboratori in \"Lilly\".\nI tecnici del suono sono Gianni Prudente e Riccardo Pizzamiglio, quest'ultimo pap\u00e0 del cantautore Alessandro Bono; la foto di copertina \u00e8 di Carlo Massarini.\nDopo un successo di vendite come quello di \"Lilly\" \u00e8 sempre difficile ripetersi, e \"Ullalla\", pubblicato ad ottobre del 1976, non ci riesce; il disco tenta di staccarsi musicalmente dal precedente (grazie soprattutto alla presenza di Ivan Graziani), le canzoni affrontano tematiche importanti, come il compromesso storico in \"Nostra signora di Lourdes\", o il Disastro di Seveso causato dall'ICMESA il 10 luglio del 1976 con la nube tossica di diossina nella \"Canzone per Seveso\" ma nonostante ci\u00f2 le vendite sono inferiori alle aspettative.\nTra gli altri brani sono da ricordare \"Strada\", canzone sulla prostituzione, \"Jodi e la scimmietta\", con un testo molto simbolico, \"Una stupida e lurida storia d'amore\", dedicata a Simona Izzo, all'epoca moglie del cantautore, e \"Per sempre giovane\", nella cui parte finale Venditti inserisce un pezzo di \"Born to run\" di Bruce Springsteen (ringraziandolo nelle note di copertina).\nDopo questo disco lascia la RCA perch\u00e9 furono cambiati i missaggi senza avvisarlo.\nNessuna canzone di \"Ullalla\" \u00e8 stata mai proposta nei numerosi dischi dal vivo incisi dall'artista.\nTracce.\nLATO A\nLATO B"}
{"id": "1119652", "revid": "1573940", "url": "https://it.wikipedia.org/wiki?curid=1119652", "title": "Chiesa di San Michele Arcangelo (Capolona)", "text": "La chiesa di San Michele Arcangelo \u00e8 un edificio sacro di Capolona che si trova in localit\u00e0 Castelluccio.\nStoria e descrizione.\nConosciuta nel Trecento con il nome di Sant'Angelo in Fabriciano, venne unita nel 1770 alla pieve di Santa Maria Maddalena a Sietina. Venne ricostruita completamente nella seconda met\u00e0 dell'Ottocento. Sul fianco destro si erge la torre campanaria con orologio che sostituisce un pi\u00f9 antico campanile a vela.\nL'interno ad una navata, conserva un gruppo ligneo raffigurante la \"Madonna col il Bambino\", ridipinta pesantemente e forse proveniente dalla vicina abbazia di Capolona. La scultura \u00e8 circondata da una serie di 15 formelle dipinte con i \"Misteri del Rosario\" di ambito vasariano della seconda met\u00e0 del Cinquecento."}
{"id": "1119654", "revid": "773636", "url": "https://it.wikipedia.org/wiki?curid=1119654", "title": "Pieve dei Santi Giovanni Battista e Marino", "text": "La pieve dei Santi Giovanni Battista e Marino, anche nota come pieve dei Santi Giovanni Battista e Martino, \u00e8 un edificio sacro di Capolona che si trova in localit\u00e0 Pieve San Giovanni. \nStoria e descrizione.\nL'antica pieve fu fondata probabilmente nel V secolo ed era dedicata a santi Giovanni e Martino. Fu molto importante fino al X secolo, quando venne ceduta da Teuzo di Sassello alla badia delle Sante Flora e Lucilla. Nel Settecento venne completamente ristrutturata (nella attuale controfacciata sono visibili conci in arenaria probabilmente di epoca romanica). Fu nuovamente risistemata nella parte absidale nel 1929. La facciata del tipo a capanna presenta un interno ad aula unica con soffitto a capriate lignee. Sulle pareti laterali si trovano due altari tardomanieristi: in quello di sinistra \u00e8 conservato un crocifisso ligneo trecentesco. Dietro l'altare maggiore una tela seicentesca raffigura il \"Battesimo di Ges\u00f9\"."}
{"id": "1119657", "revid": "7077", "url": "https://it.wikipedia.org/wiki?curid=1119657", "title": "Astronomo Reale", "text": ""}
{"id": "1119659", "revid": "773636", "url": "https://it.wikipedia.org/wiki?curid=1119659", "title": "Pieve di Santa Maria Maddalena a Sietina", "text": "La pieve di Santa Maria Maddalena a Sietina \u00e8 un edificio sacro di Capolona che si trova in localit\u00e0 Pieve a Sietina. La visita \u00e8 possibile su prenotazione.\nStoria e descrizione.\nPoco prima di Castelluccio, arrivando da Capolona, un bivio sulla sinistra conduce in poche centinaia di metri ad una chiesa antichissima: la Pieve di Sietina. Esiste una citazione di questo luogo gi\u00e0 in un documento del 1022. L'edificio religioso non si presenta con la maestosit\u00e0 delle pievi romaniche casentinesi, per le dimensioni ben pi\u00f9 ridotte e l'architettura molto pi\u00f9 semplice e sobria. La struttura, praticamente a base quadrata, ha tre absidi che corrispondono ad altrettante navate divise da grossi pilastri rettangolari. La Pieve di Sietina, dedicata a Santa Maria Maddalena, \u00e8 stata pi\u00f9 volte ristrutturata nel corso della sua storia, nel XVII e XVIII secolo ci sono stati gli interventi pi\u00f9 sostanziali con opere di consolidamento. Tali interventi hanno riguardato essenzialmente l'esterno. Il campanile \u00e8 un'evidentissima testimonianza di questi rimaneggiamenti, ma anche le tre finestre sulla facciata in origine non esistevano.\nL'interno.\nL'interno, al contrario, ha sub\u00ecto ben poche modifiche. Testimoniano questo le pareti e i pilastri completamente affrescati. Affreschi che hanno purtroppo sub\u00ecto il peso dei secoli: diversi sono ancora ben \"leggibili\", altri meno, qualcuno praticamente scomparso. Questi dipinti sono una particolarit\u00e0 della Pieve di Sietina e chiunque visiti la chiesa la ricorder\u00e0 principalmente per questo aspetto artistico. Tra tutti questi affreschi realizzati nel corso di vari secoli si possono distinguere due gruppi di pitture appartenenti il primo agli anni 1370/80 ed attribuibili ad un anonimo pittore noto come \"Maestro di Pieve a Sietina\", al secondo gruppo appartengono affreschi databili fine XV ed attribuiti alla mano di un anonimo artista vicino alla scuola di Lorentino ed Angelo D'Andrea. Non esiste precisa documentazione che attesti ci\u00f2, ma quasi certamente tutte pitture della chiesa furono commissionate dalla Famiglia Bacci, ricca casata aretina originaria di Santa Margherita in Capolona e poco distante dalla Pieve e proprietaria per secoli della Pieve di Santa Maddalena a Sietina e dei terreni e case circostanti. Questa famiglia si dimostr\u00f2 pi\u00f9 volte \"sensibile all'arte\". Da ricordare \u00e8 Baccio di Magio di Baccio che destin\u00f2 parte della sua eredit\u00e0 al finanziamento per la decorazione della cappella maggiore della Chiesa di San Francesco ad Arezzo. Lavoro inizialmente commissionato a Bicci di Lorenzo e da questi appena iniziato, poi mirabilmente portato a termine da Piero della Francesca.\nLa Pieve di Sietina appare dall'esterno piuttosto bassa, specialmente nelle sue navate laterali. Dall'interno ci apparir\u00e0 pi\u00f9 alta, questo per un'altra particolarit\u00e0 di questo edificio: il pavimento della chiesa \u00e8 pi\u00f9 basso del terreno esterno.\nCome detto all'inizio, la chiesa si trova nei pressi di Castelluccio, in zona pianeggiante lungo la sponda destra dell'Arno. Non \u00e8 casuale questa posizione. Va ricordato che in epoca medievale esisteva \"la strada delle pievi\", un percorso che da Arezzo raggiungeva l'alto Casentino tenendo la destra dell'Arno e toccando tutte le importanti pievi medievali. In pratica si attraversava l'Arno a Ponte Buriano, poi, camminando verso nord parallelamente a fiume s'incontrava dopo qualche chilometro Sietina, quindi la Pieve di Socana, prima di Poppi la Pieve di Buiano, poi la Pieve di San Martino a Vado a Strada, per ultimo Romena. Chi avesse continuato poi verso Firenze avrebbe incontrato anche la Pieve di Montemignaio.\nCampanile.\nIl campanile a vela, posto sulla facciata, \u00e8 opera moderna. L'interno \u00e8 completamente rivestito di affreschi. Databili al 1370-1380 sono quelli sopra l'arcata destra del presbiterio. Al 1370 \u00e8 da riferire l'affresco con \"Madonna in trono insieme al Bambino con Santa Maria Maddalena e Santa Caterina inginocchiate\". Alla fine del XV secolo risale il gruppo con \"Madonna in trono, Annunciazione, Martirio di Sant'Agata\"."}
{"id": "1119661", "revid": "15756", "url": "https://it.wikipedia.org/wiki?curid=1119661", "title": "Luigi d'Aragona", "text": "Biografia.\nGiovent\u00f9.\nFiglio dello sfortunato Enrico d'Aragona e di Polissena Ventimiglia di Geraci, e pertanto nipote del re di Napoli Ferrante d'Aragona, nacque a Napoli nel 1474 e divenne marchese di Gerace e gran protonotario del Regno a soli quattro anni di et\u00e0 in seguito alla morte del padre Enrico, avvenuta per avvelenamento da funghi a Terranova da Sibari il 21 novembre 1478). \nNel 1492, in pegno del ritrovato accordo tra la Santa Sede e la corte napoletana, Innocenzo VIII e Ferrante d'Aragona decisero il suo matrimonio con una nipote del pontefice, Battistina Usodimare Cybo (Roma 1477 - Genova 1523), figlia di Gherardo Usodimare. Le nozze, che furono a lungo ricordate per il fasto e per l'eccezionale concorso della pi\u00f9 alta nobilt\u00e0 della Chiesa e del Regno, vennero celebrate il 3 giugno 1492.\nCarriera ecclesiastica.\nPochi mesi dopo lo sfarzoso matrimonio fra Luigi d'Aragona e Battistina Cybo, il 25 luglio 1492 Innocenzo VIII Cybo mor\u00ec e venne eletto papa, col nome pontificale di Alessandro VI, lo spagnolo Rodrigo Borgia. Nel marzo 1494 Alessandro VI annull\u00f2 il matrimonio di Luigi d'Aragona e Battistina Cybo per permettergli di intraprendere la carriera ecclesiastica, alla quale era destinato da una clausola del trattato di alleanza stipulato tra il nuovo re di Napoli Alfonso II e il Borgia: quest'ultimo si era, infatti, impegnato ad elevare Luigi alla porpora nella prima promozione cardinalizia. presi gli ordini e consegnato il suo feudo al fratello minore Carlo il 5 maggio 1494, intraprese la carriera ecclesiastica, ricevendo, il 6 maggio 1494, la tonsura da Alessandro Carafa, vescovo di Napoli.\nTrasferitosi alla corte romana, ottenne l'ufficio di protonotario apostolico e nello e fu creato cardinale in pectore nel concistoro del maggio 1494, nomina resa nota il 19 febbraio 1496. A partire dallo stesso anno ricevette dal pontefice Borgia la diaconia di Santa Maria in Cosmedin e vari e importanti benefici nel Regno. Tra le altre cose, fu nominato nel 1498 amministratore della diocesi di Lecce, quattro anni dopo, nel 1502, ebbe lo stesso ufficio per la diocesi di Aversa, sempre nel 1501 per la diocesi di Policastro e nel 1503 quella di Capaccio.\nNel settembre 1499, in seguito alla conquista francese di Milano, Federico I di Napoli invi\u00f2 Luigi in Spagna, insieme alla regina Giovanna, vedova di Ferdinando I, per richiedere l'aiuto del re Cattolico contro l'incombente minaccia degli eserciti di Luigi XII. Per questa missione Luigi si trattenne a Granada sino al novembre del 1500, allorch\u00e9, venuto forse a conoscenza del trattato segreto stipulato tra Ferdinando e Luigi ai danni degli Aragonesi di Napoli, lasci\u00f2 la corte spagnola. Recatosi in Francia, vi incontr\u00f2 nel 1501 il detronizzato Federico e rimase con lui alla corte di Parigi sino all'agosto 1503, quando fu convocato a Roma per il conclave seguito alla morte di Alessandro VI. Luigi fu nel sacro collegio uno dei pi\u00f9 attivi sostenitori del cardinale Giorgio d'Amboise, candidato della Francia al soglio pontificio, e un uguale atteggiamento egli tenne anche nel conclave successivo alla morte del pontefice Pio III, essendo ostilissimo agli spagnoli, ai quali non poteva perdonare il tradimento compiuto ai danni della sua famiglia.\nNel conclave dell'ottobre 1503 venne eletto Giulio II, di cui Luigi, essendo dotato di notevoli capacit\u00e0 politiche, fu un consigliere strettissimo e uno dei pi\u00f9 ascoltati collaboratori per tutto il suo pontificato. Infatti, in pi\u00f9 occasioni, e particolarmente nei famosi convegni politici di Ostia, tra il 1508 e il 1510, nei quali i cardinali fedeli al Della Rovere si consultavano sulle spregiudicate iniziative del pontefice, nell'incontro di Bologna dell'agosto 1510 tra Giulio II e Alfonso I d'Este, nella campagna dell'inverno 1510-1511 contro il duca di Ferrara, il parere di Luigi influi notevolmente sulle decisioni del pontefice.\nGiulio II gli concesse l'amministrazione dei vescovati spagnoli di Le\u00f3n, il 6 giugno 1511, e di Cadice, il 10 febbraio dello stesso anno, oltre al decanato della chiesa di Siracusa il 10 aprile 1512.\nLa fedelt\u00e0 del cardinale d'Aragona a Giulio II rimase immutata anche durante la grave crisi determinata dalla convocazione del concilio scismatico di Pisa e fu confermata con la partecipazione al concilio del Laterano nel maggio del 1512. Non \u00e8 da escludere che tanta devozione fosse alimentata anche dalla speranza che dalla avventurosa politica del Della Rovere risultasse qualche vantaggio alla causa della restaurazione degli Aragonesi di Napoli: in effetti il Sanudo testimonia che il papa nell'agosto 1512 pensava seriamente ad una iniziativa per scacciare dall'Italia gli spagnoli e addirittura si proponeva di \"far re di Napoli il cardinal di Ragona\".\nQuali che fossero, comunque, i progetti della curia, la morte di Giulio II mise fine ad ogni aspirazione che Luigi potesse nutrire sulla corona napoletana. Il pontificato di Leone X, la cui elezione, del resto, anche Luigi, insieme agIi altri \"cardinali giovani\", aveva sostenuto nel conclave del 1513, si apriva con una promessa di pace universale, che escludeva qualsiasi proposito di modificare la situazione del Regno di Napoli, ed \u00e8 forse in conseguenza di ci\u00f2 che Luigi rinunzi\u00f2 a sostenere ancora l'importante ruolo politico esercitato durante il pontificato precedente: tranne una breve legazione nella Marca nel 1514 e la partecipazione alla congregazione cardinalizia preposta alla stipulazione del concordato con Francesco I, egli non ebbe pi\u00f9 alcun incarico di un qualche rilievo politico. Tuttavia Luigi non fu meno vicino a Leone X di quanto non fosse stato a Giulio II: come a questo lo aveva saldamente legato l'ambizione politica, cos\u00ec lo fecero intimo del Medici i gusti raffmati, l'amore per le arti, le lettere, la musica, la magnificenza delle abitudini, che gli venivano sia dall'alta origine sia dall'educazione umanistica.\nCon bolla del 22 marzo 1513 Papa Leone X, gli affid\u00f2 l'amministrazione apostolica del vescovado della Citt\u00e0 de La Cava, incarico che mantenne fino al 5 maggio 1514.\nInoltre Leone X gli attribu\u00ec le rendite dell'abbazia di Chiaravalle e di quella di Montevergine e l'amministrazione del vescovato di Nard\u00f2 il 17 giugno 1517.\nSin dal pontificato di Giulio II il cardinale d'Aragona aveva eminentemente contribuito allo splendore della corte romana; era rimasta famosa la sua sfarzosa partecipazione ai Carnevali, particolarmente a quello del 1508. Nel suo palazzo San Clemente, oggi dei Penitenzieri, organizzava magnifiche feste e ospitava signori quali Alfonso d'Este nel 1513 e la sorella di lui, la marchesa di Mantova, l'anno successivo. Il cardinale era inoltre tra i pi\u00f9 munifici protettori di artisti e letterati, tra i quali Giangiorgio Trissino e Pietro Martire d'Anghiera (il quale gli dedic\u00f2 i libri quinto e sesto delle \"Decades de Orbe novo\").\nAveva, insomma, tutte le qualit\u00e0 per piacere all'umanista e mondano Leone X, di cui, infatti, fu uno dei favoriti, l'inseparabile compagno dei gioiosi conviti vaticani, il direttore delle famose partite di caccia al cervo nella villa della Magliana, l'accompagnatore prediletto nel viaggio compiuto dal pontefice nell'Italia settentrionale nel 1516.\nNel maggio 1517 Luigi part\u00ec nuovamente da Roma per recarsi nei Paesi Bassi a rendere omaggio a Carlo d'Asburgo, recentemente salito sul trono di Spagna.\nQuesta, almeno, fu la ragione ufficiale del viaggio, ma l'arresto seguito di l\u00ec a poco del cardinale Petrucci e di altri membri del sacro collegio, accusati di cospirare contro il papa, fece nascere a Roma le voci pi\u00f9 disparate intorno ai motivi che avevano indotto Luigi a lasciare improvvisamente la citt\u00e0; si avvert\u00ec retrospettivamente un certo raffreddamento nei rapporti tra Leone X e il suo favorito, per l'innanzi cos\u00ec cordiali; si ricord\u00f2 che Luigi non aveva potuto ottenere dal pontefice la carica di camerlengo alla quale aspirava, si sottoline\u00f2 la sua amicizia con i cardinali Castellesi e Soderini e con il maestro di cerimonie del papa Paride Grassi, tutti compromessi nel complotto, per concludere che egli era stato certamente a conoscenza della congiura e si era sottratto con la partenza al dovere di informarne il suo protettore; ovvero lo si sospett\u00f2 addirittura di essere stato uno dei promotori della cospirazione e di essersi messo in salvo tempestivamente, quando l'aveva vista scoperta. In realt\u00e0 non c'\u00e8 alcuna prova che Luigi abbia avuto qualche parte nell'episodio, sia stato o no questo soltanto una mistificazione di Leone X, come prova del resto l'immutato favore col quale lo accolse il papa al suo ritorno. La ragione dei lungo peregrinare del cardinale attraverso l'Austria, la Germania, i Fiandre e la Francia, sino al marzo del 1518, era invece la sua insaziabile curiosit\u00e0 di umanista, il desiderio di conoscere paesi lontani e genti diverse, paesaggi inconsueti e personaggi singolari, senza immediati fini pratici e senza programmi, cos\u00ec da prolungare di alcune settimane il suo viaggio per andare ad osservare le maree sulle coste bretoni e normanne, mentre non era stato disposto ad un breve ritardo di pochi giorni per recarsi a rendere omaggio all'imperatore Massimiliano.\nIn questo lungo viaggio degli anni 1517 e 1518 che Luigi intraprese, il chierico Antonio de Beatis, originario di Molfetta, redasse un diario a noi pervenuto. In tale diario \u00e8 riportato un incontro del Cardinale con un anziano Leonardo da Vinci avvenuto il 10 ottobre 1517 nel castelletto di Amboise, ospiti di Francesco I, re di Francia. \nMorte e testamento.\nIl 16 marzo 1518 Luigi era nuovamente a Roma, dove il pontefice lo accoglieva con l'abituale benevolenza. Il cardinale mor\u00ec nel 1519 a Roma, all'et\u00e0 di soli 44 anni e fu seppellito nella Basilica di Santa Maria sopra Minerva.\nTre giorni prima aveva fatto testamento, lasciando tutte le sue sostanze al duca di Amalfi Federico d'Aragona, a Enrico Orsini duca di Nola, e al conte di Venafro Enrico Pandano. Da Luigi trasse il cognome la famosa et\u00e8ra Tullia d'Aragona, che si compiaceva di far risalire la propria nascita alla relazione del cardinale con la coltigiana, ferrarese Giulia Campana.\nIl dramma della sorella Giovanna.\nLuigi \u00e8 sospettato di aver fatto assassinare nel 1510 la sorella Giovanna e i tre figlioletti di quest'ultima, un tragico evento che ha ispirato numerose opere letterarie fra cui una novella di Matteo Bandello (Novella XXVI, \"Il signor Antonio Bologna sposa la duchessa di Malfi e tutti dui sono ammazzati\") e il dramma di John Webster \"La duchessa di Amalfi\"."}
{"id": "1119662", "revid": "36426", "url": "https://it.wikipedia.org/wiki?curid=1119662", "title": "L'amore \u00e8 facile, non \u00e8 difficile", "text": "L'amore \u00e8 facile, non \u00e8 difficile... \u00e8 il quinto album di Gabriella Ferri, il quarto pubblicato dalla RCA.\nGli arrangiamenti sono dei fratelli Guido e Maurizio De Angelis, con Maurizio impegnato anche come chitarra solista; il tecnico del suono \u00e8 Sergio Patucchi.\nCome il precedente, anche questo album recupera alcune canzoni della tradizione napoletana (come \"'O surdato 'nnammurato\", \"La pans\u00e9\", \"Guapparia\", \" 'Na sera 'e maggio\") e di quella italiana, come la nota \"Eulalia Torricelli\" (grande successo del cantante torinese Gigi Beccaria) e \"Rosamunda\", che fu presentata dalla cantante in molte trasmissioni televisive, riscuotendo un buon successo.\nLa copertina, opera della ditta grafica \"Campi\", raffigura un ritratto della Ferri disegnato di Mauro Piccini. La prima edizione del disco contiene un fascicoletto di quattro pagine con fotografie in bianco e nero e alcuni scritti su Gabriella, oltre a una presentazione delle canzoni.\nL'album \u00e8 stato ristampato su CD nel 2002.\nTracce.\nLATO A \nLATO B"}
{"id": "1119664", "revid": "327773", "url": "https://it.wikipedia.org/wiki?curid=1119664", "title": "Arctostaphylos uva-ursi", "text": "LUva ursina (Arctostaphylos uva-ursi (L.) Spreng.), \u00e8 una delle specie appartenenti alla famiglia ericacee e al genere Arctostaphylos. \u00c8 un arbusto spontaneo nei boschi.\nDescrizione.\nL'uva ursina \u00e8 un piccolo arbusto, latifoglie e sempreverdi, dell'altezza di circa 30\u201335\u00a0cm. Le foglie si rigenerano ogni circa tre anni. Produce dei frutti a forma di piccole bacche rosse dal sapore aspro e non molto gradevole.\nComposizione chimica.\nIl principale costituente della droga \u00e8 l'arbutina, glicoside dell'idrochinone; sono presenti anche la metilarbutina, l'idrochinone e altri derivati dell'idrochinone. Tra gli acidi fenolici il maggiormente rappresentato \u00e8 l'acido gallico, che, assieme alla galloilarbutina, costituisce la principale frazione dei gallotannini. Altri costituenti sono i flavonoidi e i triterpeni come l'acido ursolico e l'uvaolo.\nPropriet\u00e0 terapeutiche.\nGrazie alle sue propriet\u00e0 antibatteriche e diuretiche \u00e8 solitamente usata come rimedio contro le cistiti, uretriti e infiammazioni/infezioni lievi dell'apparato urinario e nelle prostatiti.\nIl Ministero della Salute nel Decreto 9 luglio 2012, \"Disciplina dell'impiego negli integratori alimentari di sostanze e preparati vegetali\" definisce l'effetto fisiologico dell\"'Arctostaplhylus Uva Ursi\": \"Drenaggio dei liquidi corporei. Funzionalit\u00e0 delle vie urinarie\".\nViene utilizzato come antisettico delle vie urinarie visto che l'idrochinone, il suo principio attivo, combatte l'adesione dei batteri alle pareti uroteliali e agevola il loro allontanamento da parte dell'urina. L'idrochinone ha mostrato ottime azioni antinfiammatorie quando \u00e8 venuto a contatto con i ceppi pi\u00f9 diffusi quali l'Escherichia coli e lo Streptococcus, infatti l'Uva Ursi \u00e8 impiegata come terapia nutraceutica e non anti-antibiotica assieme ad altri prodotti naturali come Cranberry ed Echinacea per la cura della cistite e della cistite recidivante.\nHa dato ottimi risultati anche nell'ipertrofia prostatica e nella ritenzione urinaria. L'uva ursina \u00e8 un'erba medicinale e un'erba officinale.\nSe usato come prodotto di erboristeria, viene raccomandato l'uso delle foglie in tisana e in decotto, soprattutto se associate alla gramigna, al timo. \u00c8 sempre consigliabile la prescrizione medica poich\u00e9 si sono riscontrati casi di gastralgia e anche di intossicazione."}
{"id": "1119665", "revid": "29727", "url": "https://it.wikipedia.org/wiki?curid=1119665", "title": "Uva ursina", "text": ""}
{"id": "1119671", "revid": "767487", "url": "https://it.wikipedia.org/wiki?curid=1119671", "title": "Heinrich Christian Friedrich Schumacher", "text": "Fu professore di anatomia presso l'Universit\u00e0 di Copenaghen e studi\u00f2 a lungo i molluschi e la loro sistematica."}
{"id": "1119672", "revid": "46291", "url": "https://it.wikipedia.org/wiki?curid=1119672", "title": "Trifolium arvense", "text": "Il trifoglio arvense (Trifolium arvense ) \u00e8 una pianta erbacea perenne della famiglia delle Fabacee.\nDescrizione.\nL'altezza della pianta arriva sino ai 40\u00a0cm con radici a fittone e a fusto eretto. I fiori possono essere bianchi, rosei o lilla.\nSi raccoglie in estate anche se rispetto ad altre specie di trifoglio questa \u00e8 pi\u00f9 rustica e, a volte, infestante.\nDistribuzione e habitat.\nGeograficamente diffusissima, dalle Americhe, all'Europa, alla Russia.\nIn Italia ha un ciclo di vita che non supera i due anni.\nPropriet\u00e0.\n\u00c8 una pianta dalle propriet\u00e0 diuretiche e antidiarroiche anche se viene raramente utilizzata ai nostri giorni."}
{"id": "1119673", "revid": "125733707", "url": "https://it.wikipedia.org/wiki?curid=1119673", "title": "Lanterna Magica (azienda)", "text": "Lanterna Magica \u00e8 uno studio di animazione italiano con sede a Torino. Si occupa della produzione di audiovisivi animati (lungometraggi per il Cinema o serie televisive).\nStoria.\nNato nel 1983, lo studio, al momento della fondazione, si occupa principalmente di produrre e realizzare cortometraggi animati a scopo didattico, trattanti temi quali alcol, droga, fumo e altro, progetti che spesso vedono coinvolti gli stessi bambini.\nIl piccolo studio decide, nel 1992, di intraprendere la realizzazione del suo primo lungometraggio intitolato \"La freccia azzurra\", impresa molto ardua che necessiter\u00e0 ben 4 anni tra lavorazione e post-produzione, e che si avvale della collaborazione, tra gli altri, di Dario Fo e Lella Costa per il doppiaggio. Gli sforzi vengono ben ripagati dall'ottimo successo di critica e di pubblico dell'opera prima del gruppo di animatori italiani guidati da Enzo D'Al\u00f2.\nIl successo del primo lungometraggio consente allo studio di raccogliere i fondi necessari per la prosecuzione del lavoro, la squadra viene confermata ed Enzo D'Al\u00f2 \u00e8 ancora a capo del team; quindi in soli due anni viene realizzato \"La gabbianella e il gatto\". Anche questa volta il lavoro \u00e8 apprezzato dalla critica e il riscontro di pubblico non tarda ad arrivare, facendo di questo film il cartone animato italiano di maggior successo.\nLa \"Lanterna Magica\" replica ancora una volta, nel 2001, il successo di critica con \"Aida degli alberi\": il film ottiene anche un buon riscontro commerciale, che rimane comunque inferiore al precedente lungometraggio. Nel 2003 le studio realizza \"Tot\u00f2 Sapore e la magica storia della pizza\", anche quest'ultimo accolto favorevolmente da critica e pubblico, sebbene non riesca a replicare il successo di \"La gabbianella e il gatto\".\nA partire dagli anni novanta lo studio \u00e8 attivo anche nel settore delle serie TV, riscuotendo anche qui un buon successo tra i pi\u00f9 piccoli.\nLa prima sigla della Melevisione \u00e8 stata creata dalla \"Lanterna Magica\"."}
{"id": "1119679", "revid": "1543377", "url": "https://it.wikipedia.org/wiki?curid=1119679", "title": "Oca in onto", "text": "L'oca in onto, detta anche oco in pignatto, \u00e8 una particolare conserva che un tempo nelle campagne venete si produceva in ogni famiglia utilizzando tutte le parti del volatile e serviva per conservare per molti mesi la carne di oca.\nProdotta un tempo in tutto il Veneto, ma soprattutto nel basso vicentino, sui Colli Berici e nella bassa padovana, \u00e8 attualmente riconosciuta tra i prodotti agroalimentari tradizionali italiani, sia nella variante padovana che dei Berici.\nStoria.\nLa ricetta ha origini ebraiche. L'uso di mangiare carne ricavata da volatili di grosse dimensioni si diffuse in Veneto nel Cinquecento e da allora le famiglie rurali cercarono ricette che permettessero di presentare in tavola carne diversa dal maiale. Anticamente le oche venivano macellate a san Martino, quando erano piuttosto grasse e pronte a fornire una riserva di calorie per tutto l'inverno. Inoltre le carni erano insaporite dai profumi delle erbe con cui le bestie si erano nutrite per tutta l'estate: tarassaco, trifoglio, dalle more di gelso ai fichi selvatici.\nLe oche allevate a Vicenza erano pi\u00f9 piccole della variet\u00e0 romagnola che oggi rappresenta la maggioranza della popolazione, in particolare razzolavano libere nei cortili oche pezzate ed oche bigie. Con questi animali, dalle carni rosse e compatte, si preparava una conserva dalla ricetta semplice: l'animale cuoce lentamente ancora intero con olio, rosmarino, sale, pepe ed aglio in modo che rilasci gran parte del proprio grasso. Quando la carne si stacca facilmente dalle ossa si toglie dal fuoco, si taglia a pezzi, si disossa eliminando anche la pelle. Il grasso raccolto viene usato per riporre in un orcio di terracotta (il pignatto) strati di carne con qualche foglia di alloro. In passato la carne era sgrassata a crudo e dopo aver riposato alcuni giorni sotto sale era posta nell'orcio, alternando strati di carne a grasso fuso. La cottura avveniva solo in un secondo tempo, poco prima di consumare la pietanza. Con tale metodo \u00e8 possibile una durata della carne fino a due anni.\nDa qualche anno l'oca in onto \u00e8 presidio Slow Food: \u00e8 in atto in alcune piccole realt\u00e0 in provincia di Treviso e in provincia di Padova, a Sant'Urbano, il tentativo di allevare oche delle razze autoctone in veneto, con il metodo tradizionale.\nUso in cucina.\nUn piatto primaverile considerato prelibato \u00e8 \"r\u00ecsi, b\u00ecsi e \u00f2ca\", secondo un'usanza che risale alla Serenissima. La ricetta non ha prove documentate."}
{"id": "1119681", "revid": "339392", "url": "https://it.wikipedia.org/wiki?curid=1119681", "title": "Santuario dei cetacei", "text": ""}
{"id": "1119684", "revid": "15756", "url": "https://it.wikipedia.org/wiki?curid=1119684", "title": "La Freccia Azzurra", "text": "La Freccia Azzurra \u00e8 un film d'animazione del 1996 di Enzo D'Al\u00f2, ispirato all'omonimo romanzo di Gianni Rodari del 1964. \u00c8 il primo lungometraggio dello studio di animazione Lanterna Magica, e cost\u00f2 ai suoi autori quasi quattro anni di lavoro.\nTrama.\nNella piccola cittadina di Orbetello, molti bambini con i loro genitori si affrettano per le ultime compere, accalcandosi davanti alla vetrina del negozio della Befana che durante tutto l'anno riceve ordinazioni e lettere dai bambini e, proprio nella notte fra il 5 e il 6 gennaio porta i doni a chi \u00e8 stato buono. Quell'anno per\u00f2 molti bambini rischiano di non veder avverato il loro desiderio. Infatti il malefico assistente della Befana, il dottor Scarafoni, dopo aver costretto a letto la vecchina con una \"strana influenza\", ha incominciato a sua insaputa ad accettare ordinazioni solo dietro un profumato compenso e ha deciso di portare i doni solo a chi ha i soldi per pagarglieli. I bambini molto ricchi come Carlo Alberto e Filippo Maria possono perci\u00f2 consegnare la lunga lista dei regali nel negozio, pagare e andarsene soddisfatti e sicuri di ricevere tutto quanto richiesto.\nBen diversa \u00e8 invece l'accoglienza per Francesco, un bambino povero, orfano di padre, che aiuta la famiglia vendendo caramelle in un cinema. Passando davanti al negozio della Befana si \u00e8 innamorato di un treno, la Freccia Azzurra. Dentro al negozio \u00e8 per\u00f2 trattato molto duramente da Scarafoni, che lo rimprovera e lo caccia in malo modo. I giocattoli, dotati di vita propria e indispettiti dalla cattiveria di Scarafoni, ordiscono un piano ai danni del negozio: ognuno di loro ha voglia di finire nelle mani di un bambino che lo desideri veramente e lo tratti con amore e cura e non nelle mani di quei bambini viziati che si stufano di tutto dopo poco tempo. Cos\u00ec, la sera del 5 gennaio, prima che Scarafoni li prenda per consegnarli ai proprietari che hanno pagato, i giocattoli, guidati dal cane di pezza Spicciola, fuggono via. I giocattoli escono cos\u00ec all'esterno, passando per una cantina dove vive un bambino povero; pertanto l'orsetto di peluche, non sentendosi pronto per affrontare il viaggio decide di fermarsi e \"regalarsi\" al bambino.\nNon appena Scarafoni si accorge della scomparsa dei giocattoli, si lancia alla loro ricerca e, a cavallo della scopa della Befana, inizia ad esplorare la citt\u00e0 dall'alto. Intanto i giocattoli proseguono nel loro viaggio e lungo il percorso incontrano amici che li aiutano, come Arturo, il metronotte, o la Statua nella piazza, ma si trovano anche a dover affrontare numerosi pericoli e a superare molti ostacoli: una pozzanghera diventa per loro un terribile gorgo che sta per inghiottire una bambolina, ma per fortuna il Capitano Mezzabarba riesce a salvarla grazie alla sua \u00e0ncora. Scarafoni trova i giocattoli e li insegue; sta per riprenderli tutti, ma arriva il pilota giocattolo che gli sbarra la strada, sparandogli in pieno viso una raffica di cicche, per poi finire col perderli di nuovo. La Freccia Azzurra sta per essere distrutta da un tram e solo all'ultimo momento riesce a fuggire dai binari. Passa un po' di tempo e Scarafoni, grazie al tradimento di un membro del gruppo, un pupazzo mago, riesce a raggiungere un'altra volta i giocattoli e sta per catturarli, quando Spicciola lo assale: i giocattoli riescono cos\u00ec a fuggire mentre il cagnolino finisce nel bidone dell'immondizia.\nLa Befana, svegliata da una telefonata di protesta di un cliente ricco, scopre l'inganno di Scarafoni (la fece ammalare con del veleno, facendolo scambiare per una medicina) e decide dunque di entrare in azione: recupera la sua scopa di riserva, sveglia Mastro Romualdo e tutti gli altri giocattolai della citt\u00e0, per far loro costruire nuovi giocattoli da distribuire prima dell'alba. Frattanto Lesto e Scarpa, due maldestri e litigiosi ladruncoli che hanno visto Scarafoni nascondere molti soldi nella cassaforte, decidono di compiere una rapina, ma non riuscendo a entrare dall'unica finestrella che d\u00e0 accesso al negozio della Befana, decidono di servirsi di un bambino, e rapiscono Francesco che, a quell'ora di notte - terminato il suo lavoro al cinema - \u00e8 l'unico in giro per la citt\u00e0. Intanto i bambini, sia ricchi che poveri, sono sempre pi\u00f9 agitati perch\u00e9 le ore passano e della Befana non c'\u00e8 alcuna traccia. Solo qualche fortunato vede avverarsi il proprio desiderio perch\u00e9 i giocattoli fuggiti dal negozio (che ormai hanno perso Spicciola e non sono pi\u00f9 in grado di seguire le tracce di Francesco), hanno recuperato da Scarafoni il taccuino con gli indirizzi dei bambini buoni, e quando trovano sul loro percorso qualche bimbo interessante, scelgono di staccarsi dal gruppo e di fermarsi in dono. Cos\u00ec le due bamboline si fermano a casa di una bambina, il Capitano Mezzabarba finisce per errore nelle mani di Marina che lo scambia per una bambola; verr\u00e0 poi trovato dalla Befana che lo porter\u00e0 da un altro bambino. Le matite colorate riempiono la casa di disegni magici a un altro bimbo e lo stesso faranno anche il pilota, i componenti della banda, la papera di legno e il mago (pentito per le sue azioni). Il generale invece rimane indietro per la disperazione di aver perso i suoi cannoni in un tombino; viene per\u00f2 trovato dal metronotte Arturo che decide di regalarlo a suo nipote. Infine la Freccia Azzurra, con i macchinisti e il capostazione, si ferma da Roberto, il figlio di un ferroviere.\nNel frattempo Francesco, rinchiuso nel negozio della Befana, chiama la polizia per denunciare i due ladruncoli, ma viene creduto loro complice e arrestato. Per fortuna Arturo - che \u00e8 amico di Francesco - convinto dell'innocenza del ragazzo, corre a chiamare la Befana, la quale si precipita in commissariato e, grazie alla sua autorit\u00e0, lo fa immediatamente rilasciare. \u00c8 ormai l'alba. Francesco stanco morto se ne sta tornando a casa e un vetturino che lo vede solo e affranto gli offre un passaggio sulla sua carrozza.\nLa Befana, dopo aver ritirato i nuovi giocattoli da Mastro Simone, parte a razzo per la distribuzione dei regali e riesce ad accontentare tutti i bambini. Spicciola, che nel frattempo \u00e8 riuscito - grazie all'aiuto di un altro cane - a uscire dal bidone dell'immondizia e, magicamente, si \u00e8 trasformato in un cane in carne ed ossa, vaga triste e malinconico per la citt\u00e0 deserta. Ad un tratto, quando ormai tutto sembra perduto, Spicciola s'imbatte nella carrozza e vi trova Francesco che, felicissimo d'aver trovato un nuovo amico, pensa che quello sia il miglior regalo che la Befana potesse fargli.\nScarafoni ormai perde la speranza di recuperare i giocattoli, decide di tornare al negozio, prendere i soldi dalla cassaforte e scappare velocemente. Ma nella fuga \u00e8 inseguito dai ragazzi e dai genitori, infuriati per non aver ricevuti i regali gi\u00e0 pagati; la valigia si apre, tutte le banconote si spargono in cielo e in terra e lui si accascia al suolo disperato, e allora un poliziotto lo arresta per truffa ai danni della Befana e ai famigliari dei ragazzi e lo porta al commissariato. Per Francesco invece \u00e8 l'inizio di una nuova vita: la Befana gli propone di diventare il suo nuovo aiutante di fiducia.\nRiconoscimenti.\nIl film si aggiudic\u00f2 alcuni prestigiosi premi cinematografici italiani:\nMusiche.\nNel film, figurano le versioni strumentali di alcuni brani di Paolo Conte, come \"Il miglior sorriso della mia faccia\" e \"Vita da sosia\".\nCuriosit\u00e0.\nNel dicembre de 2019 in occasione dei 100 anni dalla nascita di Gianni Rodari viene proiettata una versione restaurata in 2k."}
{"id": "1119686", "revid": "10652", "url": "https://it.wikipedia.org/wiki?curid=1119686", "title": "Agaricus phyllophilus", "text": ""}
{"id": "1119689", "revid": "287204", "url": "https://it.wikipedia.org/wiki?curid=1119689", "title": "Radio Free Albemuth (album)", "text": "Radio Free Albemuth \u00e8 il primo album solo di Stuart \"Stu\" Hamm, pubblicato nel 1988.\nIl brano che d\u00e0 titolo all'album \u00e8 ispirato al romanzo omonimo di Philip K. Dick."}
{"id": "1119692", "revid": "287204", "url": "https://it.wikipedia.org/wiki?curid=1119692", "title": "Kings of Sleep", "text": "Kings of Sleep \u00e8 il secondo album solo di Stuart \"Stu\" Hamm, pubblicato nel 1989."}
{"id": "1119693", "revid": "287204", "url": "https://it.wikipedia.org/wiki?curid=1119693", "title": "The Urge (album)", "text": "The Urge \u00e8 il terzo album solo di Stuart \"Stu\" Hamm, pubblicato nel 1991."}
{"id": "1119702", "revid": "287204", "url": "https://it.wikipedia.org/wiki?curid=1119702", "title": "Outbound (Stuart Hamm)", "text": "Outbound \u00e8 il quarto album solo di Stuart \"Stu\" Hamm, pubblicato nel 2000."}
{"id": "1119708", "revid": "124676931", "url": "https://it.wikipedia.org/wiki?curid=1119708", "title": "Eterocromia", "text": "L'eterocromia (s.f. [comp. di \"etero\"- e -\"cromia\"], termine che deriva dalle parole greche \u1f15\u03c4\u03b5\u03c1\u03bf\u03c2, h\u00e9teros che significa diverso e \u03c7\u03c1\u03ce\u03bc\u03b1, chr\u00f3ma che significa colore) \u00e8 la caratteristica somatica di quegli individui che presentano differente colorazione di due parti del corpo omologhe. In medicina, solitamente si intende nello specifico la differente colorazione delle iridi, trattandosi del caso pi\u00f9 comune di eterocromia.\nEterocromia delle iridi.\nIl colore degli occhi \u00e8 determinato principalmente dalla concentrazione e dalla distribuzione della melanina all\u2019interno dei tessuti dell\u2019iride, un pigmento che a varie gradazioni conferisce ai nostri occhi il loro colore caratteristico. Gli occhi marroni presentano grandi quantit\u00e0 di depositi del pigmento melanina mentre gli occhi azzurri tendenzialmente ne sono carenti. \nLa melanina \u00e8 inoltre responsabile della colorazione della pelle: questo \u00e8 il motivo per cui persone con pelle molto chiara tendono ad avere occhi chiari, mentre persone di carnagione pi\u00f9 scura tendono ad avere occhi scuri. Il colore finale dell'iride dell'adulto non \u00e8 presente alla nascita, in particolare, nei caucasici l'iride neonatale \u00e8 blu a causa della scarsit\u00e0 di melanociti stromali che, presumibilmente, devono ancora migrare dalla cresta neurale o differenziarsi dalle cellule primitive mentre nelle persone non di pelle bianca l'iride appare grigio ardesia. L'iride normalmente adotta il suo vero colore da adulto all'et\u00e0 di 3-5 mesi.\nSi ritiene che ci siano quattro fattori principali che determinano il colore dell'iride: i granuli di pigmento all'interno dell'epitelio del pigmento posteriore, la concentrazione di pigmento all'interno dei melanociti stromali dell'iride, la natura del pigmento della melanina all'interno dei melanociti dell'iride e la diffusione della luce e le propriet\u00e0 di assorbimento della matrice stromale extracellulare.\nQuando si ha una quantit\u00e0 di melanina diversa all'interno dell'iride dei due occhi si verifica il caso di eterocromia (\"eterocromia iridis\"); visibile, in alcuni casi, anche all'interno di una sola iride se le singole cellule producono quantit\u00e0 differenti di pigmento (\"eterocromia iridum\").\nL'eterocromia non \u00e8 una caratteristica esclusiva del genere umano (1% delle persone), ma \u00e8 anzi pi\u00f9 frequente (arriva al 5% circa) in alcuni animali, come cavallo, gatto e cane. Normalmente \u00e8 una semplice curiosit\u00e0 cromatica congenita presente alla nascita, altre volte pu\u00f2 essere acquisita quindi indotta da traumi che possono causare atrofia dell'iride e successivo schiarimento, reazioni avverse ad alcuni farmaci o da malattie oculari come la sindrome di Waardenburg, una condizione genetica che pu\u00f2 causare perdita dell'udito e cambiamenti nella colorazione di capelli, pelle e occhio o la ciclite eterocromica di Fuchs.\nClassificazione.\nL'eterocromia viene classificata principalmente per insorgenza genetica o acquisita ma anche per la sua posizione nello stroma irideo. In particolare, viene definita eterocromia completa se \u00e8 presente una differente colorazione delle due iridi e eterocromia segmentale o settoriale quando aree dello stesso iride contengono due colori completamente diversi.\nIn parte simile alla seconda, l'eterocromia centrale consiste nella presenza due colori miscelati insieme sulla stessa iride. In questo caso i due colori possono svilupparsi intorno alla pupilla oppure ai bordi dell\u2019iride. \u00c8 il caso pi\u00f9 diffuso, solo in America si contano pi\u00f9 di 200\u00a0000 casi.\nSebbene si osservi anche negli esseri umani, l\u2019eterocromia completa \u00e8 pi\u00f9 frequentemente rilevabile in altre specie, dove spesso interessa un occhio blu. Queste specie includono il gatto, in particolare le razze come Van turco, Angora turca, Khao Manee e (raramente) Bobtail giapponese che si presentano quasi sempre bianchi, o prevalentemente bianchi e con un occhio color rame, arancione, giallo o verde e un occhio blu. Tra i cani, l\u2019eterocromia completa \u00e8 spesso presente nel Siberian Husky e in poche altre razze, in genere Australian Shepherd e Catahoula Leopard Dog e raramente in Shih Tzu. L\u2019eterocromia completa si verifica anche nei cavalli, nei bovini e persino nei furetti con la sindrome di Waardenburg, anche se pu\u00f2 essere difficile da individuare con certezza.\nL\u2019eterocromia settoriale, solitamente ipocromia settoriale, si riscontra spesso nei cani, in particolare nelle razze con mantello merle. Queste razze includono l\u2019Australian Shepherd, Border Collie, Collie, Shetland Sheepdog, Welsh Corgi, Pastore dei Pirenei, Mudi, Beauceron, Catahoula Cur, Dunker, Alano, Bassotto e Chihuahua.\nCuriosit\u00e0.\nMolto spesso viene confusa l'eterocromia con l'anisocoria delle iridi, che consiste, invece, in una differente dimensione delle due pupille legata ad una dilatazione anormale di uno sfintere pupillare rispetto all'altro (fenomeno presente, per esempio, nel cantante David Bowie).\n\u00c8 scientificamente provato che un colore degli occhi diverso non pregiudica, in alcun modo, la capacit\u00e0 della persona di vedere e distinguere i colori ma, in tempi antichi, le persone con occhi diversi venivano temute e considerate figli del diavolo. Ci\u00f2 \u00e8 collegato alla leggenda secondo la quale il diavolo presentava occhi diversi, uno blu e l'altro nero. Pertanto, la madre che partoriva un bambino con tale rara caratteristica era sospettata di legami criminali con il diavolo.\nAl giorno d'oggi, nonostante la superstizione stia diventando sempre pi\u00f9 rara, la correzione di questo tratto con lenti a contatto colorate pu\u00f2 facilmente attenuare questa \"diffidenza\".\nTra i personaggi famosi che presentano questa caratteristica ci sono Johnny Dorelli, Jane Seymour, Annamaria Malipiero, Lilimar Hernandez, Dominic Sherwood, Kate Bosworth, Lee Van Cleef e Daniela Ruah ma anche condottieri storici come Alessandro Magno. Di quest\u2019ultimo si narra che avesse un occhio nocciola e uno verde e che pretendesse di cavalcare destrieri con le stesse caratteristiche ."}
{"id": "1119709", "revid": "767487", "url": "https://it.wikipedia.org/wiki?curid=1119709", "title": "ViperXXL", "text": "Biografia.\nAll'et\u00e0 di 14 anni ha il suo primo contatto con la musica elettronica quando suo fratello ascoltava la musica hardcore. Incomincia all'et\u00e0 di 15 anni a suonare musica trance e trance progressiva. All'et\u00e0 di 17 anni va all'U6o311 dove suonavano Sven V\u00e4th e Chris Liebing con la loro splendida techno. Dopo inizia a fare musica da solo e a diffonderla attraverso internet e incomincia a sviluppare quella che poi diventer\u00e0 la musica schranz. All'et\u00e0 di 18 anni grazie all'apparecchiatura professionale di cui era dotato inizia a suonare schranz seriamente, e da l\u00ec inizia il suo successo come dj internazionale, infatti sia in patria e all'estero \u00e8 molto famoso e acclamato per il suo ritmo incessante e spettacolare. Al giorno d'oggi ha realizzato delle produzioni con molte etichette, e con la collaborazione di dj affermati come Pet Duo, DJ Rush o DJ Amok."}
{"id": "1119711", "revid": "36426", "url": "https://it.wikipedia.org/wiki?curid=1119711", "title": "Corporazioni di arti e mestieri di Firenze", "text": ""}
{"id": "1119712", "revid": "38120", "url": "https://it.wikipedia.org/wiki?curid=1119712", "title": "Arte di Calimala", "text": ""}
{"id": "1119714", "revid": "44024", "url": "https://it.wikipedia.org/wiki?curid=1119714", "title": "New Orleans Jazz", "text": ""}
{"id": "1119715", "revid": "124742423", "url": "https://it.wikipedia.org/wiki?curid=1119715", "title": "Flex-Able", "text": "Flex-Able \u00e8 il primo album solista di Steve Vai, pubblicato nel 1984. Originariamente fu stampato solo su vinile e cassetta e poteva essere solamente ordinato tramite posta.\nPresenta molte differenze rispetto ad altri suoi album ed \u00e8 fortemente influenzato dallo stile di Frank Zappa. \"Flex-Able\" non \u00e8 incentrato sullo \"shred\", aspetto tipico degli altri lavori di Vai dal 1990 in poi - con l'eccezione di 'Leftovers', una compilation di tracce bonus riprese dalle sue sessioni presso lo 'Stucco Blue'.\nTracce.\nNota: le ultime quattro tracce mancano nella edizione originale in vinile e sono state incluse solo nella edizione su CD. Inoltre sono presenti nell'album \"Flex-Able Leftovers\". Esistono tre versioni con copertine diverse e quattro versioni diverse dell'album."}
{"id": "1119720", "revid": "1543377", "url": "https://it.wikipedia.org/wiki?curid=1119720", "title": "Trasporti in Brasile", "text": "Questa voce raccoglie le principali tipologie di trasporti in Brasile.\nTrasporti su rotaia.\nReti ferroviarie.\nLa rete ferroviaria brasiliana ha un'estensione di circa 30.000 chilometri. Fondamentalmente \u00e8 utilizzato per il trasporto di minerali. Di solito, il settore ferroviario viene trattato in modo secondario in Brasile, a causa delle difficolt\u00e0 logistiche, economiche o politiche per installare pi\u00f9 ferrovie. \nIn totale: 27.882\u00a0km, 1.122 dei quali elettrificati, escludendo le ferrovie urbane (dati 1999)\nReti metropolitane.\nIn Brasile esistono sistemi di metropolitana nelle seguenti citt\u00e0:\nReti tranviarie.\nAttualmente il servizio tranviario, a trazione elettrica, \u00e8 presente in questa nazione soltanto a Santa Teresa (Rio de Janeiro) ed a Campos do Jord\u00e3o, dove \u00e8 presente una rete urbana ed una interurbana, con un suggestivo percorso di 21\u00a0km (linea Campos do Jord\u00e3o - Pindamonhangaba).\nTrasporti su strada.\nRete stradale.\nIn totale: 1.700.000 km (dati 2018)\nReti filoviarie.\nIn Brasile circolano filobus a Santos (dal 1963) e a San Paolo: in quest'ultima citt\u00e0 esiste una rete urbana, installata nel 1949, gestita dall'azienda SPT ed una interurbana, inaugurata nel 1988, esercitata dall'EMTU.\nAutolinee.\nNella capitale dello Stato, Brasilia, ed in altre zone abitate operano aziende pubbliche e private che gestiscono i trasporti urbani, suburbani, interurbani e turistici esercitati con autobus.\nPorti e scali.\nIl porto pi\u00f9 trafficato del paese e il secondo pi\u00f9 trafficato di tutta l'America Latina, perdendo solo per Porto di Col\u00f3n, \u00e8 il Porto di Santos. Altri porti ad alto movimento sono il Porto di Rio de Janeiro, Porto di Paranagu\u00e1, Porto di Itaja\u00ed, Porto di Rio Grande, Porto di S\u00e3o Francisco do Sul, Porto di Santar\u00e9m, Ponta da Madeira e Porto di Suape. I 15 porti pi\u00f9 attivi del Sud America sono: Porto di Santos (Brasile), Porto di Bah\u00eda de Cartagena (Colombia), Callao (Per\u00f9), Guayaquil (Ecuador), Buenos Aires (Argentina), San Antonio (Cile), Buenaventura (Colombia), Itaja\u00ed (Brasile), Valpara\u00edso (Cile), Montevideo (Uruguay), Paranagu\u00e1 (Brasile), Rio Grande (Brasile), S\u00e3o Francisco do Sul (Brasile), Manaus (Brasile) e Coronel (Cile).\nIdrovie.\nLa nazione dispone di 50.000\u00a0km di acque navigabili (dati 1996).\nTra i principali rotte navigabili brasiliani, due spiccano: Corso d'acqua Paran\u00e1-Tiet\u00e9 (che ha una lunghezza di 2.400 km, 1.600 nel fiume Paran\u00e1 e 800 km nel fiume Tiet\u00ea, prosciugando la produzione agricola dagli stati di Mato Grosso, Mato Grosso do Sul, Goi\u00e1s e parte di Rond\u00f4nia, Tocantins e Minas Gerais) e Corso d'acqua Solim\u00f5es-Amazonas (ha due sezioni: Solim\u00f5es, che va da Tabatinga a Manaus, con circa 1600 km, e Amazonas, che si estende da Manaus a Bel\u00e9m, con 1650 km. Quasi tutto il trasporto di passeggeri dalla pianura amazzonica viene effettuato da questa via d'acqua, oltre a praticamente tutto il trasporto di merci che va al principali centri regionali di Bel\u00e9m e Manaus). In Brasile, questo trasporto \u00e8 ancora sottoutilizzato: le sezioni pi\u00f9 importanti delle vie navigabili interne, dal punto di vista economico, si trovano nel sud-est e nel sud del Paese. Il suo pieno utilizzo dipende ancora dalla costruzione di chiuse, grandi lavori di dragaggio e, principalmente, dai porti che consentono l'integrazione intermodale.\nTrasporti aerei.\nAeroporti.\nCi sono pi\u00f9 di 2.000 aeroporti in Brasile. Il paese ha il secondo pi\u00f9 grande numero di aeroporti al mondo, dietro solo agli Stati Uniti. L'Aeroporto di San Paolo-Guarulhos, situato nella regione metropolitana di San Paolo, \u00e8 il pi\u00f9 grande e il pi\u00f9 trafficato del paese: l'aeroporto collega San Paolo con praticamente tutte le principali citt\u00e0 del mondo. Il Brasile ha 44 aeroporti internazionali, come Rio de Janeiro, Brasilia, Belo Horizonte, Porto Alegre, Florian\u00f3polis, Cuiab\u00e1, Salvador, Recife, Fortaleza, Bel\u00e9m e Manaus, tra gli altri. I 10 aeroporti pi\u00f9 trafficati del Sud America nel 2017 sono stati: San Paolo-Guarulhos (Brasile), Bogot\u00e1 (Colombia), San Paolo-Congonhas (Brasile), Santiago (Cile), Lima (Per\u00f9), Brasilia (Brasile), Rio de Janeiro. (Brasile), Buenos Aires-Aeroparque (Argentina), Buenos Aires-Ezeiza (Argentina) e Minas Gerais (Brasile).\nIn totale: 3.277 (dati 1999)\na) con piste di rullaggio pavimentate: 541\nb) con piste di rullaggio non pavimentate: 2.736"}
{"id": "1119721", "revid": "121609285", "url": "https://it.wikipedia.org/wiki?curid=1119721", "title": "Java Native Interface", "text": "La Java Native Interface o JNI \u00e8 un framework del linguaggio Java che consente al codice Java di richiamare (o essere richiamato da) codice cosiddetto \"nativo\", ovvero specifico di un determinato sistema operativo o, pi\u00f9 in generale, scritto in altri linguaggi di programmazione, in particolare C, C++ e assembly. Nella letteratura in lingua italiana, il nome del framework viene in genere tradotto come \"interfaccia nativa Java\".\nLa principale applicazione della JNI \u00e8 quella di richiamare all'interno di programmi Java porzioni di codice che svolgono funzionalit\u00e0 intrinsecamente non portabili (per esempio primitive di sistema operativo) e che pertanto non possono essere implementate in Java puro. L'interfacciamento \u00e8 basato sulla definizione di un insieme di classi di raccordo fra i due contesti, che presentano una interfaccia Java, ma che delegano al codice nativo l'implementazione dei loro metodi.\nUtilizzo di JNI.\nUna classe pu\u00f2 definire un numero arbitrario di metodi implementati in codice nativo. Per far questo, nel sorgente della classe il metodo deve avere la parola-chiave codice_1 e deve avere un punto e virgola al posto del corpo del metodo. Ad esempio:\n public class Classe {\n public native void metodoNativo();\nCome si evince dall'esempio, non \u00e8 necessario che la classe abbia \"solo\" metodi nativi.\nUn metodo codice_1 pu\u00f2 essere codice_3 e anche codice_4; non ha senso, invece, definire un metodo nativo come codice_5.\nUso dei metodi nativi.\nIn genere, i metodi nativi vengono mantenuti privati dalla classe che li definisce, mentre dei metodi pubblici o codice_6 (invocati dai client o dalle sottoclassi) fungono da \"wrapper\". In accordo con il principio dell'incapsulamento delle informazioni, questo consente di definire un'interfaccia per la classe che sia completamente indipendente dall'uso del codice nativo; in questo modo, sar\u00e0 pi\u00f9 facile in futuro modificare il comportamento della classe mantenendo un'interfaccia nativa retrocompatibile con le librerie native gi\u00e0 implementate.\nApplicazioni pratiche.\nIl JNI viene principalmente utilizzato per consentire al programma l'accesso a funzioni definite nelle librerie del sistema operativo ospite mediante primitive di sistema. In realt\u00e0, l'accesso avviene in modo indiretto, nel senso che le funzioni del sistema operativo vengono invocate dalle funzioni che implementano i metodi nativi della classe che li definisce e che vengono a loro volta utilizzati dal codice Java.\nL'uso del JNI si rende inoltre necessario quando l'implementazione di una certa funzionalit\u00e0 nel programma dipende dal sistema operativo in uso a \"run-time\" e non \u00e8 presente nelle librerie standard di Java. Il programma risultante non pu\u00f2 essere definito \"100%-Java\", in quanto esso fa direttamente uso di codice nativo.\nNell'implementazione Sun delle librerie standard della piattaforma Java, sono molti i metodi \"native\". L'implementazione di questi metodi \u00e8 presente solo nella macchina virtuale che verr\u00e0 utilizzata a run-time.\nJNI e portabilit\u00e0.\nL'utilizzo del JNI limita la portabilit\u00e0 del programma all'insieme delle piattaforme per le quali \u00e8 realmente presente un'implementazione della libreria nativa. Questo significa che la classe che fa uso di metodi nativi non potr\u00e0 essere utilizzata su \"tutti\" i sistemi per i quali \u00e8 presente un Java Runtime Environment. Di fatto, un programma che faccia uso di classi con metodi nativi non pu\u00f2 essere definito \"100% Java\".\nPer questo motivo, \u00e8 consigliabile utilizzare JNI solo se strettamente necessario o se il programma verr\u00e0 utilizzato unicamente su un numero limitato di piattaforme specifiche.\nLe librerie standard sono un'eccezione: l'implementazione dei metodi nativi da esse definiti \u00e8 (necessariamente) presente in \"ogni\" virtual machine e spesso \u00e8 addirittura necessaria per la corretta esecuzione del programma stesso."}
{"id": "1119726", "revid": "287204", "url": "https://it.wikipedia.org/wiki?curid=1119726", "title": "Clemente Susini", "text": "Biografia.\nFamoso modellatore, gi\u00e0 nel 1773, a diciannove anni, entr\u00f2 a lavorare nel laboratorio di ceroplastica del Museo di Fisica e Storia Naturale di Firenze denominato Officina ceroplastica fiorentina, dove rimase per il resto della sua vita, ricoprendo anche il ruolo di direttore. Dopo i primi studi anatomici con Felice Fontana (1730-1805) e sulla base delle dissezioni praticate sui cadaveri da Paolo Mascagni (1755-1815) e Filippo Uccelli (1770-1832), cre\u00f2 molti modelli anatomici in cera che riuscirono a coniugare mirabilmente scienza e arte.\nLe sue opere sono presenti principalmente nei musei:"}
{"id": "1119733", "revid": "14691", "url": "https://it.wikipedia.org/wiki?curid=1119733", "title": "Browser game", "text": ""}
{"id": "1119735", "revid": "1603714", "url": "https://it.wikipedia.org/wiki?curid=1119735", "title": "Ratto di Polissena", "text": "Il Ratto di Polissena \u00e8 una scultura di Pio Fedi collocata nella Loggia dei Lanzi a Firenze.\nDescrizione.\nScolpita tra il 1855 e il 1865 dopo una lunga gestazione con studi e disegni (molti dei quali ancora conservati a Firenze e a Roma) , tanto da meritarsi la prestigiosissima collocazione in piazza della Signoria a Firenze, unica opera moderna tra capolavori antichi e rinascimentali.\nIl soggetto della scultura \u00e8 Polissena, figlia minore di Priamo, rapita da Neottolemo per essere sacrificata in previsione della partenza delle navi greche per il ritorno dalla guerra di Troia. La violenza del rapimento \u00e8 sottolineata dall'uccisione del fratello di Polissena Polidoro, caduto per difendere la sorella, e dal braccio alzato di Pirro con la spada impugnata che sta per vibrare il colpo per uccidere anche la madre di Polissena, Ecuba, che cerca di trattenerlo.\nPer scolpirla il Fedi si ispir\u00f2 a una statua di Lorenzo Bartolini (\"Pirro che getta Astianatte da una torre\") ed all\"'Ercole e Lica\" di Antonio Canova, ma anche al vicino \"Patroclo e Menelao\" di fattura romana, soprattutto nella fisionomia del protagonista.\nLa statua \u00e8 caratterizzata dalla complessit\u00e0 del soggetto, trattato con un'azione quasi teatrale, rappresentata dal gesto del braccio di Pirro che alza la spada."}
{"id": "1119737", "revid": "2093951", "url": "https://it.wikipedia.org/wiki?curid=1119737", "title": "Chiesa di San Zaccaria", "text": "La chiesa di San Zaccaria \u00e8 un luogo di culto cattolico della citt\u00e0 di Venezia, situato nel sestiere di Castello, presso il campo che da essa trae nome. La chiesa \u00e8 dedicata a Zaccaria, padre di Giovanni Battista.\nStoria.\nChiesa antichissima risalente al IX secolo, all'origine della citt\u00e0, fu luogo molto legato alla storia arcaica di Venezia.\nLa chiesa di San Zaccaria si trova nel centro di Venezia, vicino a piazza San Marco e a Palazzo Ducale.\nIl primo edificio fu costruito nel IX secolo, per accogliere i resti del padre di san Giovanni Battista che erano stati donati dall'imperatore bizantino Leone V l'Armeno alla citt\u00e0 di Venezia per rafforzarne l'amicizia.\nI dogi Agnello e Giustiniano Partecipazio fecero aggiungere un monastero di Benedettine, che fu riedificato sotto il doge Orso I Partecipazio dalla badessa Giovanna, che ne era la figlia. \nNell'anno 1105 un terribile incendio lo distrusse, insieme alla chiesa, e si racconta che morirono asfissiate pi\u00f9 di cento monache, che si erano rifugiate nel sotterraneo ancor oggi esistente sotto l'altare maggiore.\nTrov\u00f2 ospitalit\u00e0 in questo monastero papa Benedetto III nell'anno 855 mentre era in fuga dalla violenza scatenata dall'antipapa Anastasio. Per gratitudine alle Benedettine il Pontefice don\u00f2 molte reliquie, che divennero il vanto del monastero.\nSi fiss\u00f2 la consuetudine che nel giorno di Pasqua il doge si recasse con il suo entourage a far visita a questa chiesa, in segno di gratitudine alle monache per aver concesso il suolo su cui venne edificata la cappella ducale, che era di loro propriet\u00e0. In quest'occasione il doge presentava alla badessa il riccamente ingioiellato corno ducale, usato solamente per la solenne incoronazione e poi riposto, salvo appunto per questa andata ducale.\nIl monastero accoglieva un gran numero di fanciulle delle pi\u00f9 nobili famiglie veneziane: molti sono i racconti sulla vita che si teneva in questo luogo; nonostante la clausura, feste e divertimenti non mancavano per queste giovani monache che avevano trasformato il loro parlatoio in un elegante salotto meta di concerti e spettacoli vari, con un continuo \"pellegrinaggio\" di giovani cavalieri mascherati.\nDal \"brolo\" delle monache di San Zaccaria deriva molto probabilmente l'espressione italiana \"broglio\" (elettorale), in quanto ancora nella tarda Repubblica di Venezia con tale nome era ricordata una parte della piazzetta antistante il Palazzo Ducale nella quale solevano riunirsi i \"Barnabotti\", membri della nobilt\u00e0 impoverita, per mettere in vendita il proprio voto nel Maggior Consiglio.\nDescrizione.\nLa chiesa attuale \u00e8 opera quattrocentesca di Mauro Codussi, a tre navate, con volte a crociera, presenta una facciata tripartita da colonne binate e aperta da numerose finestre, in numero decrescente dal basso verso l'alto, sovrastate dal grande timpano ad arco sormontato dalla statua di San Zaccaria. Le opere di decorazione in pietra sono dovute a Antonio Gambello e Luca Taiamonte.\nInterno.\nAl suo interno le sepolture di molti dogi e opere di notevole pregio tra cui i polittici intagliati da Ludovico da Forl\u00ec (XV secolo) ed una pala del 1505 opera del Bellini, \"Madonna in trono col Bambino e santi\" e dipinti raffiguranti l\"'Adorazione dei Magi e l'Adorazione dei Pastori\" e \"la Visita annuale del Doge alla Chiesa nel giorno di Pasqua\". Sulla parete interna della facciata vi sono quattro opere di Antonio Vassilacchi detto \"l'Aliense\". Nei lunettoni alle pareti, un ciclo risalente agli anni '80 del Seicento, composto da 8 opere di Andrea Celesti, Giovanni Antonio Fumiani, Daniel Heintz, Antonio Zanchi, e Antonio Zonca, illustra, caso praticamente unico, le vicende storiche e mitiche del monastero e della chiesa di San Zaccaria. All'ingresso sinistro del deambulatorio \u00e8 la tomba di Alessandro Vittoria, scolpita dall'artista stesso.\nL'organo.\nL'organo, situato nel coro, \u00e8 opera di Gaetano Callido (\"opus 270\"), costruito nel 1790.\nCappella di Sant'Atanasio.\nCostituiva il coro delle monache, le quali attraverso le grate alle finestrelle aperte sul muro della navata destra potevano assistere alle funzioni in chiesa senza essere viste. Vi si trova una \"Madonna col Bambino tra i santi Bernardino, Gregorio Magno, Paolo, Elisabetta, Benedetto e Placido\", dipinto di Palma il Vecchio del 1512.\nCappella di San Tarasio.\nCostituiva l'abside della primitiva chiesa. Per la sua decorazione venne chiamato il fiorentino Andrea del Castagno che esegu\u00ec una serie di affreschi tra 1442 e il 1444 in collaborazione con Francesco da Faenza.\nCripta.\nVi si accede attraverso la Cappella di San Tarasio. Fu realizzata fra il X e il XI secolo, \u00e8 divisa in tre navate da colonnine sostenenti volte a crociera. Qui si custodisce il corpo del Santo eremita e patriarca di Costantinopoli."}
{"id": "1119739", "revid": "767487", "url": "https://it.wikipedia.org/wiki?curid=1119739", "title": "Photographs (Mest)", "text": "Photographs pubblicato nell'ottobre 2005, dalla Maverick Records, \u00e8 il quarto album della band Pop punk Mest."}
{"id": "1119745", "revid": "486946", "url": "https://it.wikipedia.org/wiki?curid=1119745", "title": "Cecit\u00e0 ai colori", "text": ""}
{"id": "1119746", "revid": "16066", "url": "https://it.wikipedia.org/wiki?curid=1119746", "title": "Anti-Ballistic Missile Treaty", "text": ""}
{"id": "1119775", "revid": "6923", "url": "https://it.wikipedia.org/wiki?curid=1119775", "title": "Borobudur", "text": "Borobudur (pi\u00f9 correttamente \"Barabu\u1e0dur\") \u00e8 un monumento buddhista Mah\u0101y\u0101na risalente circa all'800 d.C. situato in Indonesia (pi\u00f9 precisamente nella parte centrale dell'isola di Giava a circa 42 chilometri da Yogyakarta), patrimonio mondiale dell'UNESCO.\n\u00c8 stato oggetto di paragone con altre opere colossali dell'antichit\u00e0 (ad esempio le Piramidi di Giza); ha infatti una base di 123 x 123 metri ed un'altezza di 35 metri, poggia su circa 1.600.000 colossali blocchi di pietra e le sue pareti sono ricoperte da 2.672 bassorilievi (per una lunghezza complessiva che supera i 5 km e una superficie che arriva agli 8 km\u00b2) di cui pi\u00f9 di 1.400 narranti storie riguardanti Buddha e da 504 statue dedicate a quest'ultimo. L'edificio ha una linea quadrata e divisa in gradini e appare come una montagna; nella vista dall'alto si apprende la complessit\u00e0 della pianta e la sua struttura architettonica. \u00c8 il monumento pi\u00f9 visitato di tutta l'Indonesia.\nStoria.\nCostruzione.\nLa costruzione cominci\u00f2 all'incirca nell'800 d.C., si suppone in un periodo tra il 750 e l'830 e venne commissionata dalla dinastia regnante in quel momento, i Sailendra, all'apice del loro splendore e potere. Non si sa con precisione se la costruzione inizi\u00f2 ad opera di sovrani induisti o buddhisti\nLa scelta del luogo fu attentamente studiata, in quanto la piana in cui si erge ricordava contemporaneamente diversi luoghi sacri per la popolazione, infatti poco lontano dal tempio si pu\u00f2 trovare una confluenza di due fiumi che ricorda quella dei fiumi Gange e Yumna considerata sacra in molte culture; inoltre sullo sfondo del paesaggio si pu\u00f2 notare una catena montuosa che ha alcuni tratti concordanti con il profilo dell'Himalaya, la catena montuosa sacra anch'essa per molte culture.\nL'architetto che la progett\u00f2 fu Gunadharma, il quale venne assistito da alcuni monaci particolarmente saggi in ogni genere di disciplina provenienti da tutte le parti del mondo, ; richiese la manodopera di pi\u00f9 di 10.000 persone per circa 75 anni e fin\u00ec poco prima della fine della dinastia ad opera di Mataram.\nAbbandono.\nDopo la fine dei Sailendra, la nuova dinastia mantenne questa costruzione e ne edific\u00f2 altre simili nei paraggi (i famosi templi di Prambanan). L'attivit\u00e0 di questo tempio dur\u00f2 poco perch\u00e9 una serie di cataclismi naturali costrinse i residenti ad abbandonare la zona, in seguito ad una eruzione vulcanica (si suppone poco dopo l'anno mille) il tempio venne completamente sommerso dai detriti, in seguito su questi detriti crebbe una vegetazione.\nNei secoli successivi inizi\u00f2 un processo di conversione e nel XV secolo la popolazione era in maggior parte di culto islamico e quindi nessuno pi\u00f9 era interessato a questo colossale luogo di culto al punto che se ne perse anche la memoria e rimase solo nelle tradizioni popolari.\nScoperta.\nDopo la guerra tra olandesi e inglesi per il possesso dell'isola, dal 1811 al 1816 l'isola si trov\u00f2 sotto il controllo inglese espresso in questo periodo dal governatore Thomas Stamford Raffles, questi era un grande appassionato di archeologia e di storia locale, era anche un collezionista di reperti e a lui si deve la scoperta di molti monumenti.\nFu proprio lui che messo al corrente della leggenda del tempio-montagna decise di intraprendere una ricerca, che sventuratamente non port\u00f2 risultati, si decise quindi a ingaggiare H.C. Cornellius un ricercatore olandese per il ritrovamento e gli mise a disposizione 200 uomini.\nCornellius e i suoi 200 uomini impiegarono due mesi di intensi lavori (scavi e deforestamento) ma alla fine trovarono ci\u00f2 che cercavano nei pressi del villaggio di Bumisegoro e cominciarono a lavorare per riportare tutto alla luce, i lavori finirono verso la met\u00e0 del secolo.\nOggi.\nDopo un lungo restauro oggi \"Borobudur\" \u00e8 meta di credenti e di turisti. Il lama tibetano Gangchen Rinpoche fu il principale maestro di scuola tibetana a organizzarvi viaggi e ritiri a cadenza annuale dal 1987. Inoltre \u00e8 stato oggetto anche di alcuni attentati ad opera di alcuni fondamentalisti, il caso pi\u00f9 famoso \u00e8 quello del 21 gennaio 1985, in cui vennero piazzati degli ordigni esplosivi che causarono il danneggiamento di nove Stupa.\nRecentemente (27 maggio 2006) un terremoto di magnitudo 6,2 ha colpito la zona ma il monumento \u00e8 rimasto quasi miracolosamente illeso.\nCaratteristiche architettoniche.\nL'edificio \u00e8 strutturato in 10 terrazze (corrispondenti alle 10 fasi del cammino spirituale verso la perfezione), le quali sono divise in tre gruppi, anche questo non \u00e8 casuale ma ha un significato ben preciso, infatti rappresentano i tre regni del sa\u1e43s\u0101ra:\nArrivati in cima si pu\u00f2 constatare che la struttura si evolve in una serie di spazi aperti e non pi\u00f9 in stretti passaggi; sulla cima dell'edificio \u00e8 presente una serie di stupa con una centrale che non eccelle per dimensioni, infatti \u00e8 poco pi\u00f9 grande delle altre e la sua architettura \u00e8 simile alle altre, quindi la cima non \u00e8 il punto di culmine del viaggio, ma \u00e8 il viaggio il culmine di se stesso. \nL'intero cammino \u00e8 caratterizzato dalla presenza costante e ripetuta di nicchie contenenti statue di Buddha e ogni Buddha \u00e8 diverso dagli altri. Circoambulando il devoto buddhista meditava lungo le terrazze successive ricche di progressivi insegnamenti, accumulando meriti e liberandosi progressivamente dalla \"mondanit\u00e0\", giungendo infine alla liberazione della sofferenza ovvero al \"nirva\u1e47a\", rappresentato dalla sommit\u00e0 del monumento.\nBassorilievi.\nI bassorilievi narrano la storia del Buddha divisa in vari passaggi:\nKarmavibhangga.\nQuesta serie di bassorilievi illustra il Karma, le sue caratteristiche e la sua natura, vale a dire il rapporto di causa-effetto secondo cui una buona azione porta dei benefici nelle vite future mentre una cattiva azione avr\u00e0 effetti sicuramente negativi per le vite future di chi la esegue, questi bassorilievi illustrano quali sono le azioni migliori e quali le peggiori. In sostanza questa parte del tempio \u00e8 una specie di \"manuale\" sul Karma.\nLalitavistara.\n\u00c8 la storia della gravidanza della Regina Maya, moglie del re Suddhodana, e dell'attesa per la nascita dell'erede al trono da parte degli esseri viventi sulla terra e da parte delle creature superiori, la storia prosegue con la cronaca della nascita del piccolo e con i suoi primi anni di vita fino a quando decide di intraprendere il suo viaggio.\nLa storia continua nella sezione successiva della sequenza di bassorilievi del tempio.\nJ\u0101taka-Avadana.\n\u00c8 la storia del principe Siddharta e di altri importanti personaggi della storia e della religione buddhista.\nGandavyuha.\nDurante la sua ricerca, Sudhana si reca da non meno di 30 saggi, ma nessuno di questi riesce a soddisfare appieno la sua sete di sapere. Nel suo viaggio Sudhana incontra Supratisthita, Muktaka, Saradhvaja (un eremita), Up\u0101saka, Bhismottaranirghosa (un bramino), Jayosmayatna, Maitrayani (una principessa), Sudarsana (un eremita), Indriyesvara (un ragazzo), Upasika Prabhuta, Ratnachuda, King Anala, il dio Siva Mahadeva, Maya, Maitreya e di nuovo Ma\u00f1ju\u015br\u012b. Ognuno di questi incontri ha permesso a Sudhana di apprendere qualcosa di nuovo. Questi incontri sono narrati nella terza galleria.\nDopo l'ultimo incontro con Ma\u00f1ju\u015br\u012b, Sudhana va a casa di Bodhisattva Samantabhadra. Tutta la quarta galleria \u00e8 dedicata agli insegnametni di Samantabhadra. La storia finisce quando Sudhana apprende la suprema conoscenza e la verit\u00e0 finale."}
{"id": "1119777", "revid": "287204", "url": "https://it.wikipedia.org/wiki?curid=1119777", "title": "L'apprendista ammiraglio", "text": "L'apprendista ammiraglio (\"Warrior's Apprentice\", 1986), anche pubblicato come L'apprendista ammiraglio Vorkosigan o L'apprendista, \u00e8 un romanzo di fantascienza, il quarto in ordine cronologico del \"ciclo dei Vor\" ideato dalla scrittrice Lois McMaster Bujold.\nTrama.\nIl giovane protagonista diciassettenne, Miles Vorkosigan, a causa del suo handicap fisico che consiste in una grande fragilit\u00e0 ossea, non riesce a superare l'esame per accedere all'accademia militare di Barrayar, rompendosi entrambe le gambe.\nPer riprendersi dell'insuccesso viene mandato su Colonia Beta dove, per una serie di particolari avvenimenti, si ritrova in poco tempo ad avere una astronave, un pilota ed una missione: consegnare delle armi di contrabbando ad un governo in pericolo. Durante la missione cattura, in maniera piuttosto casuale, una nave dei mercenari Oseran presentadosi come l'ammiraglio Naismith, comandante della flotta degli inesistenti mercenari Dendarii, coinvolgendo l'equipaggio grazie alla sua audacia, improvvisazione e fortuna. Sotto il brillante comando di Naismith i Dendarii sconfiggono il resto delle forze Oserans e vincono la guerra.\nL'arrivo inaspettato del cugino di Miles, Ivan Vorpatril, lo informa che il \"Consiglio dei conti\" richiede il suo ritorno a Barrayar in quanto \u00e8 accusato di aver creato un esercito privato violando la legge Vorloupulou\u2014il che costituisce alto tradimento. Ritornato a casa scopre le vere trame dietro l'accusa e riesce ad evitare il processo facendo arruolare le forze Dendarii nell'esercito imperiale. Viene ricompensato con l'ammissione all'accademia."}
{"id": "1119778", "revid": "121946558", "url": "https://it.wikipedia.org/wiki?curid=1119778", "title": "Wandering Spirit", "text": "Wandering Spirit \u00e8 il terzo album solista di Mick Jagger, pubblicato nel 1993.dall'Etichetta Atlantic Records\nTracce.\nTutte le tracce sono state scritte da Mick Jagger eccetto dove \u00e8 indicato"}
{"id": "1119780", "revid": "126257", "url": "https://it.wikipedia.org/wiki?curid=1119780", "title": "Riso alla cantonese", "text": "Il riso alla cantonese, o riso cantonese, \u00e8 un riso fritto cinese al salto. \u00c8 il pi\u00f9 popolare tra i risi fritti cinesi e il piatto pi\u00f9 conosciuto della cucina huaiyang in Occidente; si trova nei men\u00f9 di quasi tutti i ristoranti cinesi all'estero.\nNonostante il nome in italiano, non \u00e8 originario della citt\u00e0 cinese di Canton, ma invece di quella di Yangzhou (nella provincia cinese del Jiangsu), uno dei pi\u00f9 antichi centri della cucina huaiyang: in cinese questo piatto \u00e8 infatti chiamato riso fritto di Yangzhou (). Nel Regno Unito \u00e8 conosciuto invece come \"special fried rice\" (riso fritto speciale), mentre negli Stati Uniti come \"house fried rice\" (riso fritto della casa). Il nome italiano \u00e8 dovuto al fatto che i ristoranti cinesi pi\u00f9 diffusi nel mondo sono quelli cantonesi e la maggior parte servono questo riso fritto, presentandolo nel men\u00f9 appunto come \"riso cantonese\".\nEsistono diverse varianti di questo piatto, che presentano diversi ingredienti. Nelle abitazioni private viene di solito cucinato utilizzando il riso in bianco al vapore avanzato dai pasti precedenti.\nStoria.\nIl piatto risale al periodo della dinastia Sui, che govern\u00f2 in Cina tra il 581 e il 618. Si \u00e8 tramandato nei secoli diventando uno dei pi\u00f9 famosi piatti della cucina Huaiyang.\nPreparazione.\nCottura.\nSecondo il sistema classico cinese di cottura del riso fritto, il riso viene prima risciacquato diverse volte per rimuovere l'eccesso di amido che renderebbe il piatto troppo pastoso. Va quindi cotto al vapore o bollito e quando \u00e8 pronto i chicchi vanno separati con una spatola per renderlo vaporoso. Va quindi lasciato raffreddare, messo in un recipiente coperto e lasciato in frigorifero per evitare che si alteri, va quindi cucinato entro tre giorni. Anche friggere il riso dopo la cottura al vapore quando \u00e8 ancora caldo renderebbe il piatto pastoso. Per una cottura ideale, il riso va messo nella \"wok\" ben calda quando si sente lo sfrigolio dell'olio. \u00c8 importante separare dall'inizio i chicchi di riso con una spatola per rimuovere eventuali grumi.\nIngredienti.\nA seconda delle ricette si sceglie quale altro ingrediente principale aggiungere oltre al riso, tra i pi\u00f9 popolari vi sono carne di maiale (in particolare il prosciutto), gamberetti, pollo, funghi, legumi (preferibilmente piselli), scalogno, germogli di bamb\u00f9, broccoli, chicchi di granoturco, carote, vino cinese, brodo di pollo, uovo, olio di oliva o di sesamo, salsa di soia, sale e pepe."}
{"id": "1119781", "revid": "767487", "url": "https://it.wikipedia.org/wiki?curid=1119781", "title": "La trasgressione", "text": "La trasgressione \u00e8 un film drammatico, distribuito nelle sale italiane nel 1987, diretto da Fabrizio Rampelli.\nSi tratta dell'edizione rimontata di una pellicola girata da Pierfrancesco Campanella l'anno precedente col titolo Cattivi Pierrot, presentata in anteprima in una sezione collaterale della Mostra del Cinema di Venezia del 1986.\nTrama.\nAngelo \u00e8 uno studente universitario complessato che, per motivi di studio, s'inietta droga per provarne gli effetti. Da quel momento il ragazzo cade vittima d'allucinazioni e visioni, i cui soggetti principali sono la professoressa che gli ha respinto la tesi, la madre che l'esaspera con continui rimproveri e la sua ragazza che lo schernisce. Spaventato, Angelo fugge di casa e riceve un passaggio da un automobilista elegante, bello e ricco che l'accompagna fino alla sua villa, dove abita con la perversa e poco raccomandabile figlia Valeria. Un giorno l'uomo tenta un approccio sessuale con Angelo che, nel respingerlo, l'uccide accidentalmente. Dopo la tragedia, Angelo e Valeria uccidono anche la cameriera, scomoda testimone, e fuggono insieme: da quel momento si divertono ad ammazzare sadicamente alcune persone, adescate in vari modi. Infine, Angelo comprende che l'intera storia \u00e8 frutto soltanto delle sostanze stupefacenti da lui assunte."}
{"id": "1119782", "revid": "120710322", "url": "https://it.wikipedia.org/wiki?curid=1119782", "title": "Sistema europeo delle banche centrali", "text": "Il Sistema europeo delle banche centrali (SEBC), istituito dal trattato di Maastricht, \u00e8 costituito dalla Banca centrale europea e dalle banche centrali nazionali dei 27 stati membri dell'Unione europea.\nCompiti e obiettivi.\n\u00c8 stato istituito dal Trattato di Maastricht nel 1992, che ne ha definito gli obiettivi:\nIl SEBC \u00e8 costituito dalla Banca Centrale Europea e le Banche Centrali Nazionali dei 27 stati membri dell\u2019UE, a prescindere dall\u2019adozione della moneta unica da parte di alcuni di questi, che compongono l\u2019 \u201cEurosistema\u201d. \nFra gli altri compiti del Sistema sono annoverabili: \nIl SEBC (che quindi comprende al suo interno l\u2019Eurosistema) ha anche il compito di fissare il tasso ufficiale di riferimento (TUR), ovvero il costo del denaro per le altre banche e per i clienti delle stesse.\nStruttura.\nIl SEBC non ha personalit\u00e0 giuridica necessaria per regolare le Banche centrali o la BCE, ma costituisce un accordo di coordinamento fra le stesse. La BCE rappresenta il vertice del SEBC. \u00c8 gestita da due organi decisionali che compongono il Sistema:\nPer riassumere, il Consiglio Direttivo assume decisioni in campo di politica monetaria, il Comitato Esecutivo si occupa dell\u2019attuazione delle decisioni e della gestione corrente della BCE, il Consiglio generale, sostanzialmente, cesser\u00e0 di esistere quando tutti gli stati membri del UE avranno adottato l\u2019euro come valuta.\nMediante vari comitati, i rappresentanti delle banche centrali nazionali realizzano le funzioni del SEBC.\nI mandati dei Comitati sono definiti dal Consiglio Direttivo e le banche centrali nazionali posso svolgere, sotto la propria responsabilit\u00e0, funzioni che non rientrano in quelle dell\u2019Eurosistema, a meno che il Consiglio Direttivo non giudichi queste funzioni in contrasto con gli obiettivi e i compiti dello stesso.\nLe BCN assumono una grande importanza all\u2019interno del SEBC per il principio di Decentramento Operativo, che trasferisce la responsabilit\u00e0 dell\u2019attuazione della politica monetaria decisa dal comitato esecutivo della BCE alle stesse Banche Nazionali.\nLa Banca d'Italia nel SEBC.\nLa Banca d\u2019Italia, in quanto Banca Centrale Nazionale di uno dei 27 stati facenti parte dell\u2019UE e dei 19 membri dell\u2019Eurosistema, \u00e8 una delle componenti del SEBC.\nLa Banca Centrale Italiana partecipa alla decisioni in ambito SEBC e si occupa di attuare a livello nazionale le decisioni prese dallo stesso.\n\u00c8 responsabile della stampa delle banconote in euro, della gestione della circolazione e della lotta alla contraffazione. Svolge un ruolo all\u2019interno del SEBC anche come autorit\u00e0 di vigilanza sulla stabilit\u00e0 complessiva di sistema bancario e sistema finanziario.\nInoltre svolge una funzione gestione di un'eventuale crisi bancaria.\nLe ulteriori funzioni svolte dalla Banca all\u2019interno del SEBC sono:"}
{"id": "1119786", "revid": "3115", "url": "https://it.wikipedia.org/wiki?curid=1119786", "title": "Batizovce", "text": "Bastizovce (in ungherese \"Batizfalva\", in tedesco \"Botzdorf\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1264."}
{"id": "1119793", "revid": "838137", "url": "https://it.wikipedia.org/wiki?curid=1119793", "title": "Gerlachov", "text": "Gerlachov pu\u00f2 riferirsi a diversi toponimi della Slovacchia:"}
{"id": "1119796", "revid": "29727", "url": "https://it.wikipedia.org/wiki?curid=1119796", "title": "Campanula di Marchesetti", "text": ""}
{"id": "1119798", "revid": "3115", "url": "https://it.wikipedia.org/wiki?curid=1119798", "title": "G\u00e1novce", "text": "G\u00e1novce (in ungherese \"G\u00e1n\u00f3c\", in tedesco \"Gansdorf\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1317 con il nome di Gehansdorf.\nIl suo nome significa villaggio di \"Jan\" (Giovanni), e deriva da quello del cavaliere proveniente dalla Vallonia che lo fond\u00f2. "}
{"id": "1119800", "revid": "3115", "url": "https://it.wikipedia.org/wiki?curid=1119800", "title": "Gerlachov (Poprad)", "text": "Gerlachov (in ungherese \"Gerlahfalva\", in tedesco \"Gerlsdorf in der Zips\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl suo nome significa \"villaggio di Gerald (Gerardo)\" e deriva da quello del nobiluomo che lo fond\u00f2."}
{"id": "1119802", "revid": "767487", "url": "https://it.wikipedia.org/wiki?curid=1119802", "title": "Hozelec", "text": "Hozelec (in ungherese \"\u00d3szelec\", in tedesco \"Hohesalz\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1248."}
{"id": "1119803", "revid": "767487", "url": "https://it.wikipedia.org/wiki?curid=1119803", "title": "H\u00f4rka", "text": "H\u00f4rka (in ungherese \"L\u00e1ndsz\u00e1s\u00f5tfalu\", in tedesco \"Horke\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1347."}
{"id": "1119807", "revid": "29727", "url": "https://it.wikipedia.org/wiki?curid=1119807", "title": "Finocchio marino", "text": ""}
{"id": "1119810", "revid": "2209788", "url": "https://it.wikipedia.org/wiki?curid=1119810", "title": "Fraternit\u00e0 sacerdotale San Pietro", "text": "La Fraternit\u00e0 sacerdotale San Pietro (in latino \"Fraternitas sacerdotalis Sancti Petri\") \u00e8 una societ\u00e0 clericale di vita apostolica di diritto pontificio: i membri della congregazione pospongono al loro nome la sigla F.S.S.P.\nFu fondata il 18 luglio 1988 da alcuni chierici come societ\u00e0 clericale di vita apostolica ed eretta con decreto della Commissione Pontificia \u201cEcclesia Dei\u201d il 18 ottobre 1988. Fortemente legata alla tradizione liturgica latina, ma in comunione con la Chiesa Cattolica, la FSSP celebra e difende la Messa Tridentina.\nStato canonico.\nSecondo il codice di diritto canonico, la FSSP \u00e8 una \"societ\u00e0 clericale di vita apostolica di diritto pontificio\". Contrariamente alla maggior parte delle societ\u00e0 ecclesiastiche, non \u00e8 un istituto di vita consacrata. I suoi membri prestano le stesse promesse di carit\u00e0 e obbedienza dei sacerdoti diocesani e, in pi\u00f9, prestano un giuramento come membri della Fraternit\u00e0. Sono sacerdoti che non prendono i voti, ma che lavorano insieme per una comune missione nel mondo che ha due obiettivi: la formazione e santificazione dei preti per mezzo dell'esercizio pastorale, conformando in modo particolare la loro vita al Santissimo Sacrificio della messa con l'osservanza delle tradizioni liturgiche e disciplinari della forma extraordinaria del rito romano; l'assegnazione dei sacerdoti al servizio della Chiesa.\nIl diritto pontificio cui \u00e8 sottoposta la Fraternit\u00e0 indica che essa \u00e8 direttamente subordinata al papa (e non al vescovo locale), in principio tramite la pontificia commissione \"Ecclesia Dei\". Papa Francesco, il 19 gennaio 2019, con la \"lettera apostolica in forma di Motu proprio circa la pontificia commissione \"Ecclesia Dei\"\", ha soppresso la pontificia commissione \"Ecclesia Dei\" e ha disposto che i suoi compiti siano integralmente assegnati a una specifica Sezione (appositamente istituita) della Congregazione per la dottrina della fede. Il 16 luglio 2021, con il motu proprio \"Traditionis custodes\", lo stesso pontefice ha trasferito la competenza sulla fraternit\u00e0 dalla Congregazione per la dottrina della fede alla Congregazione per gli istituti di vita consacrata e le societ\u00e0 di vita apostolica.\nCarisma.\nLa FSSP \u00e8 composta da sacerdoti e seminaristi che intendono perseguire l'obiettivo della perfezione cristiana attraverso un carisma ben preciso. Essi, infatti, offrono la messa e amministrano i sacramenti secondo la forma extraordinaria del rito romano, in base al messale del 1962, riformato da papa Giovanni XXIII, l'ultimo edito prima della riforma liturgica del Concilio vaticano II.\nOgni sacerdote della fraternit\u00e0, seguendo questo carisma, celebra messe, amministra i sacramenti, catechizza, e organizza gruppi giovanili e pellegrinaggi.\nFondazione.\nLa fraternit\u00e0 \u00e8 stata fondata su iniziativa di padre Josef Bisig, e con il beneplacito di papa Giovanni Paolo II, \nil 18 luglio 1988, nell'abbazia di Hauterive nei pressi di Friburgo in Svizzera, dall'unione di una dozzina di sacerdoti e una ventina di seminaristi; poco pi\u00f9 tardi, su richiesta dell'allora cardinale Joseph Ratzinger, il vescovo di Augusta Josef Stimpfle concesse alla Fraternit\u00e0 una casa a Wigratzbad, un santuario della Beata Vergine Maria in Baviera, dove tutt'oggi ha sede il seminario europeo della fraternit\u00e0.\nI sacerdoti fondatori appartenevano alla Fraternit\u00e0 sacerdotale San Pio X fondata dall'arcivescovo Marcel Lefebvre, e quando quest'ultimo decise di ordinare quattro vescovi senza l'autorizzazione papale incorrendo nella scomunica \"latae sententiae\" e nello stato di scisma, decisero di allontanarsene per restare pienamente nell'ambito della Chiesa cattolica.\nLa nuova Fraternit\u00e0 venne inserita tra gli istituti religiosi sottoposti alla supervisione della pontificia commissione \"Ecclesia Dei\" creata da papa Giovanni Paolo II per il coordinamento delle associazioni di carattere tradizionale e l'organizzazione del culto nella forma extraordinaria del rito romano.\nOrganizzazione.\nSeminari.\nLa Fraternit\u00e0 San Pietro opera attualmente in due case internazionali di formazione:\nLa Fraternit\u00e0 ha organizzato il suo corso di seminario in accordo con le linee guida della Chiesa sulla formazione dei sacerdoti, che include un anno di preparazione spirituale pi\u00f9 intensa prima di entrare nei cicli di filosofia e teologia. Per favorire una vita bilanciata di preghiera, studio, vita di comunit\u00e0 e disciplina personale si incoraggia la maturit\u00e0 umana e l'acquisizione dello spirito del Vangelo insieme a Cristo. La vita spirituale delle Case \u00e8 incentrata sul sacrificio della messa. Speciale attenzione \u00e8 riservata alla fedele osservanza delle \"tradizioni spirituali e liturgiche\" in funzione delle disposizioni del motu proprio \"Ecclesia Dei adflicta\" del 2 luglio 1988 che \u00e8 all'origine della fondazione della Fraternit\u00e0. (Costituzione, art.8)\nDiffusione.\nLa Fraternit\u00e0 sacerdotale San Pietro \u00e8 strutturata in tre distretti (di Francia, germanofono e nord americano) e due regioni (del Belgio-Paesi Bassi e dell'Australia), a capo dei quali \u00e8 un sacerdote col titolo di \"superiore\". Cappelle con clero appartenente alla fraternit\u00e0 sono presenti in 16 paesi: Australia, Austria, Belgio, Canada, Colombia, Francia, Germania, Italia, Messico, Nigeria, Nuova Zelanda, Paesi Bassi, Polonia, Regno Unito, Stati Uniti d'America e Svizzera. L'attuale superiore generale della FSSP \u00e8 il padre John Berg.\nLa FSSP in Italia.\nAttualmente in Italia la Fraternit\u00e0 \u00e8 presente a Roma, a Venezia e in Alto Adige.\nRoma.\nPapa Benedetto XVI, accogliendo la proposta del cardinale vicario Camillo Ruini, con decreto datato il giorno di Pasqua (23 marzo) 2008, ha eretto a parrocchia personale la chiesa della Santissima Trinit\u00e0 dei Pellegrini ai Catinari (piazza Trinit\u00e0 dei Pellegrini, 1 Roma), affidandola alla Fraternit\u00e0 sacerdotale San Pietro per assicurare un'adeguata assistenza religiosa all'intera comunit\u00e0 dei fedeli residenti nella diocesi di Roma che seguono la forma tridentina del rito romano.\nFra le molte diocesi nelle quali serve la Fraternit\u00e0, quello di Roma \u00e8 il decimo apostolato ad essere riconosciuto come parrocchia personale, e il primo in Europa.\nIl reverendo Joseph Kramer, FSSP, \u00e8 stato nominato primo parroco, primicerio dell'arciconfraternita e rettore della chiesa.\nLa cerimonia della presa di possesso di padre Kramer, e la messa di apertura ufficiale della parrocchia hanno avuto luogo l'8 giugno 2008.\nAlla parrocchia e ai suoi parroci \"pro tempore\" sono riconosciuti gli stessi diritti di cui godono le altre parrocchie dell'Urbe e i loro parroci secondo il diritto comune; al contempo essa ha gli stessi obblighi e doveri delle altre, mentre per l'amministrazione e il sostentamento del parroco vengono osservate le norme promulgate dalla Conferenza episcopale italiana e dal vicariato di Roma.\nNei locali annessi alla parrocchia, anche la Comunit\u00e0 di Sant'Egidio svolge alcune delle sue opere assistenziali, e l'antica Arciconfraternita della Santissima Trinit\u00e0 dei pellegrini e convalescenti ha ancora sede nella chiesa.\nDa settembre 2017 il ruolo di parroco \u00e8 ricoperto da don Jean-Cyrille Sow, FSSP, gi\u00e0 cappellano della Fraternit\u00e0 a Venezia per tre anni.\nVenezia.\nIl patriarca di Venezia cardinale Angelo Scola nel 2006 ha affidato alla Fraternit\u00e0 sacerdotale San Pietro la chiesa di San Simeon Piccolo, di fronte alla stazione ferroviaria, nominando don Konrad zu Loewenstein, FSSP, cappellano per i fedeli che seguono la liturgia secondo la messa tridentina. Il cappellano, a San Simon, celebra la messa quotidiana e festiva, confessa e tiene lezioni di dottrina cattolica. Dal 2014, don Jean-Cyrille Sow, FSSP, ha sostituito don Konrad come cappellano della chiesa. Il suo apostolato veneziano si \u00e8 concluso nell'agosto 2017, quando don Sow \u00e8 stato sostituito dal nuovo cappellano don Joseph Kramer.\nIl 6 marzo 2010, in occasione della visita pastorale, il cardinale Angelo Scola, patriarca di Venezia, ha assistito pontificalmente, presso questa chiesa, alla messa nella forma tridentina del Rito Romano celebrata da don Konrad.\nNell\"estate 2016, grazie ad un accordo stipulato con la Diocesi di Treviso, la Fraternit\u00e0 sacerdotale San Pietro fu incaricata per breve periodo anche della celebrazione della messa in forma tridentina che aveva luogo a cadenza mensile nella parrocchia di San Leopoldo Mandic a Mirano, popoloso comune dell'entroterra veneziano. La Messa \u00e8 stata poi soppressa nella primavera 2018, per unilaterale decisione del vescovo di Treviso, Gianfranco Agostino Gardin. Il locale gruppo stabile ha deciso di non fare ricorso alla Pontificia Commissione Ecclesia Dei.\nDon Sow si recava mensilmente anche a Milano per officiare la messa presso l'Universit\u00e0 Cattolica del Sacro Cuore. Lo stesso incarico da settembre 2017 non \u00e8 stato ripreso da don Kramer, in quanto la Messa alla Cattolica \u00e8 stata sospesa dal rettore.\nAlto Adige.\nLa fraternit\u00e0 \u00e8 presente in Alto Adige fin dal 2015, quando il vescovo Ivo Muser incontr\u00f2 i rappresentanti altoatesini della FSSP. Nel 2018 lo stesso vescovo accolse la proposta di estendere a tutte le domeniche la celebrazione della messa tridentina nella chiesa di Maria Ausiliatrice a Bressanone. A Bolzano, invece, la messa in forma tridentina viene officiata una volta al mese nella Chiesa dell'Ordine Teutonico.\nA guidare l'apostolato nella provincia autonoma di Bolzano fu all'inizio don Sven Conrad a cui successe nel 2019 don Bernward van der Linden."}
{"id": "1119812", "revid": "228587", "url": "https://it.wikipedia.org/wiki?curid=1119812", "title": "Nereo e Achilleo", "text": "Nereo e Achilleo (morti a Roma, probabilmente nella persecuzione dei cristiani sotto Diocleziano) furono due soldati romani convertiti al cristianesimo, venerati come santi martiri dalla Chiesa cattolica.\nPrimo documento.\nIl papa Damaso I (366\u2013384) mise nella tomba di Nereo e Achilleo un'iscrizione della quale due frammenti di rilievo sono stati trovati \"in situ\" da Giovanni Battista de Rossi nel 1874.\nIl testo completo dell'iscrizione era gi\u00e0 noto, essendo stato conservato, con indicazione del luogo di appartenenza e dell'identit\u00e0 dei martiri, in diversi manoscritti dell'VIII secolo continenti copie fatte nel VII secolo. Un esempio \u00e8 un manoscritto di Einsiedeln, che in una sezione intitolata \"Inscriptiones Urbis Romae\" dice che l'iscrizione si trovava \"in sepulchro Nerei e Achillei\" e riguardava \"Nereus et Achilleus martyres\". Il testo si trova pure in manoscritti di Heidelberg, Klosterneuburg e Gottwick. La scoperta nel 1874 dell'originale rese ancora pi\u00f9 evidente chi erano i martiri elogiati da Damaso.\nQuesto testo, in cui il pensiero e la terminologia dell'ultimo verso in latino ricordano un'iscrizione damasiana sulla conversione di san Paolo, celebra come simile miracolo brillante di conversione per la potenza di Cristo quella di Nereo e Achille, i quali dovevano essere soldati della guardia pretoria di Roma.\nGli storici ritengono probabile che questi due santi sono stati uccisi nella persecuzione di Diocleziano, diretta inizialmente contro i cristiani dell'esercito (295-298) e poi contro la Chiesa cristiana in quanto tale (a partire dal 303).\nLeggenda.\nUna leggenda tardiva, presentata negli \"Atti dei santi Nereo e Achilleo\", (V o VI secolo), rappresenta Nereo e Achilleo non come soldati ma come eunuchi \"cubicularii\" (camerieri al servizio della camera da letto) della dama nobile Flavia Domitilla, descritta inizialmente come nipote dell'imperatore romano Domiziano (81\u201396) e pi\u00f9 avanti nello stesso documento come nipote di un certo console Clemens, generalmente identificato come Tito Flavio Clemente (console 95), marito di una nipote dello stesso imperatore Domiziano chiamata Flavia Domitilla.\nIn questa leggenda i due eunuchi convincono la loro padrona Domitilla, la quale sta per sposarsi, che \u00e8 preferibile la verginit\u00e0. Il fidanzato piantato ottiene dall'imperatore che Domitilla sia relegata ad un'isola per farle cambiare idea. 'I due eunuchi l'accompagnano all'isola, dove hanno una disputa con due discepoli di Simone Mago. Continuano a confermare Domitilla nel suo intento di verginit\u00e0 e perci\u00f2 il fidanzato li fa trasferire a Terracina, torturare duramente e uccidere. Un loro discepolo ruba i loro corpi, e li seppellisce \"nella tenuta suburbana di Domitilla nella cripta di arenaria ... sulla via Ardeatina ad un miglio e mezzo dalle mura della citt\u00e0 nei pressi della tomba dove era stata sepolta Petronilla, la figlia dell'apostolo Pietro\".\nSecondo Dennis Trout, si includono simili dettagli allo scopo di collegare il racconto ai martiri sepolti nelle tombe vicine, di aumentare la fiducia dei lettori nella raccomandazione della castit\u00e0, e di convalidare l'autenticit\u00e0 della tomba di Nereo e Achille, una delle attrazioni principali, insieme a quella di Petronilla, per i visitatori alle catacombe di Domitilla.\nQuesta leggenda \u00e8 di almeno un secolo pi\u00f9 recente del testo che san Damaso ha fatto incidere in marmo, la pi\u00f9 antica testimonianza dell'esistenza e della professione dei martiri Nereo e Achilleo, come confermano Dennis Trout, J.H. Crehan, Everett Ferguson e Johann Peter Kirsch\nMartirologi.\nSi menzionano insieme Nereo e Achilleo, senza metterli in relazione con altri santi, nelle liste del V secolo dei martiri romani, nel Martyrologium Hieronymianum attribuito a san Gerolamo, nel Sacramentario gelasiano e negli itinerari utilizzati dai pellegrini del VII secolo in visita alle tombe dei martiri a Roma.\nNel IX secolo Nereo e Achilleo vengono per la prima volta associati, come nella leggenda, con Flavia Domitilla: il martirologio di Adone di Vienne li chiama suoi eunuchi (\"qui fuerunt eunuchi beatae Flaviae Domitillae\"). Giovanni Battista de Rossi accenna alla \"variet\u00e0. che corre tra il carme damasiano e la leggenda accettata da Adone e indi propagata nei posteriori martirologii\". Infatti la menzione di Adone \u00e8 stata copiata dal Martirologio di Usuardo e, attraverso di questo, dal Martirologio Romano di Cesare Baronio. Perci\u00f2 Henri Quentin ha detto di Adone: \"In quasi tutti i luoghi in cui la tradizione dei martirologi ha causato agli storici un serio imbarazzo incontriamo la mano di questo autore... Adone ha avuto sullo sviluppo della letteratura martirologica un incresciosissimo influsso\".\nPrima della revisione del 2001, il Martirologio Romano diceva: \"A Roma nella via Ardeatina i santi Martiri Nereo ed Achilleo fratelli; i quali prima con Flavia Domitilla (di cui eran Eunuchi) essendo stati lungamente confinati nell'Isola Ponza, di poi furono con molte battiture afflitti; finalmente con l'eculeo e le fiamme violentati da Minuzio Rufo Consolare a sacrificare agl'Idoli, e rispondendo essi di esser stati battezzati da San Pietro Apostolo, e perci\u00f2 di non poter sacrificare agl'Idoli, furono decapitati\".\nIl decreto di promulgazione dell'edizione 2001 del Martirologio Romano dice: \"Secondo quanto disposto dalla costituzione \"Sacrosanctum Concilium\" del Concilio ecumenico Vaticano II sulla sacra liturgia, affinch\u00e9 \u201cle passioni o vite dei santi siano riportate alla fedelt\u00e0 storica\u201d (art. 92 c), \u00e8 necessario sottoporre al giudizio della disciplina storica e trattare con pi\u00f9 diligenza rispetto al passato sia i nomi dei santi iscritti nel Martirologio sia i loro elogi\".\nCos\u00ec, questa edizione non presta agli \"Atti dei santi Nereo e Achilleo\" alcuna attenzione e fornisce su questi martiri informazioni basate solo sull'iscrizione di Damaso incisa su marmo: \"Santi Nereo e Ach\u00edlleo, martiri, che, come riferisce il papa san Damaso, si erano arruolati come soldati e, spinti da timore, erano pronti ad obbedire agli empi comandi del magistrato, ma, convertitisi al vero Dio, gettati via scudi, armature e lance, lasciarono l'accampamento e, confessando la fede in Cristo, godettero del suo trionfo. In questo giorno a Roma i loro corpi furono deposti nel cimitero di Domitilla sulla via Ardeatina\".\nBasilica dei santi Nereo e Achilleo.\nNel 1874, Giovanni Battista de Rossi ha portato alla luce nelle Catacombe di Domitilla una basilica semi-interrata dedicata a questi santi con tre navate, abside e nartece.\nQuesta basilica semi-interrata \u00e8 stata preceduta da due fasi strutturali sotterranee, che non sono state scavate fino ad ora.\nLa data della basilica \u00e8 contestata: Pergola (1982) attribuisce la costruzione di Papa Damaso; De Rossi (1874) allo stesso IV secolo, ma dopo la morte di Damaso, Krautheimer (1967) e Tolotti (1985) a circa l'anno 600. Nel XXI secolo si verifica un crescente consenso per il V secolo o pi\u00f9 tardi.\nGli scavi del 1874 hanno scoperto due frammenti dell'iscrizione di Damaso, che conferma l'esistenza dei due santi e la loro professione militare. Hanno inoltre rilevato una colonna di marmo, che serviva per sostenere il ciborio dell'altare della basilica, e che porta la scritta \"Acileus\" e un bassorilievo raffigurante un uomo con le mani legate dietro la schiena, e dietro di lui un soldato che sta per decapitarlo. Un'altra colonna, trovata rotta, deve aver avuto il nome \"Nereus\": ne rimane una piccola sezione che mostra i piedi dei due personaggi di una scena simile.\nIl \"Liber Pontificalis\" informa che il papa Giovanni I (523-526) ha riparato il \"cimitero dei beati martiri Nereo e Achilleo\", ma non \u00e8 chiaro se questo lavoro riguardava la basilica scoperta nel 1874.\nLa basilica certamente esisteva intorno all'anno 600, quando il papa Gregorio I ha predicato in essa la sua omelia 28.\nStoria successiva.\nNell'VIII secolo, in una situazione di insicurezza testimoniata dall'assedio longobardo di Roma nel 756, le reliquie di molti martiri sono state trasferite dalle catacombe a delle chiese all'interno delle mura della citt\u00e0. De Rossi ritiene che le reliquie dei santi Nereo e Achilleo probabilmente sono rimaste nelle catacombe, ma Northcote e Brownlaw considerano pi\u00f9 probabile che anche queste famose rel\u00edquie sono state portate dentro la citt\u00e0. Non si pu\u00f2 escludere la possibilit\u00e0 che le reliquie siano state trasferite alla chiesa dedicata ai due martire prima della fine del VI secolo o, pi\u00f9 probabilmente, quando questa chiesa \u00e8 stata ricostruita dal papa Leone III nel 814.\nNel 1215, sono state depositate nella chiesa Sant'Adriano al Foro (la Curia Iulia) nel Foro Romano delle reliquie di ignota provenienza che sarebbero di Nereo e Achilleo. Nel 1597, queste reliquie, insieme a quelle che sarebbero le reliquie di Flavia Domitilla, sono state trasportate con la massima solennit\u00e0 da questa chiesa alla chiesa dei Santi Nereo e Achilleo, allora il titolo cardinalizio di Cesare Baronio, che credeva nella leggenda degli \"Atti dei santi Nereo e Achilleo\" e che era il primo ad affermare che c'erano due Domitille esiliate da Domiziano, una la moglie e l'altra la nipote di Flavio Clemente.\nNaturalmente, \u00e8 possibile che le reliquie siano state asportate quando a una data sconosciuta la basilica \u00e8 stata spogliata sistematicamente (forse a beneficio di una chiesa di nuova costruzione) dell'altare, dei banchi del clero, degli amboni, del pavimento.\nLa causa della distruzione finale della basilica dev'essere il terremoto dell'897, che ha anche danneggiato gravemente la Basilica di San Giovanni in Laterano, cattedrale della diocesi di Roma. Le colonne della basilica dei due santi martiri sono state rovesciate e da allora giacevano parallele tra loro fino alla scoperta del 1874.\nOggi, la basilica \u00e8 ancora una volta una chiesa funzionante con spazio per 500 fedeli.\nNella parete di fronte all'abside \u00e8 posta la restaurata inscrizione di Damaso, e le colonne cadute somo state rimesse in posizione verticale.\n\u00c8 stato in questa basilica che, poco prima della chiusura del Concilio Vaticano II, un gruppo di vescovi cattolici hanno firmato quello che si chiama il Patto delle catacombe, impegnandosi ad adottare uno stile di vita semplice e di servizio dei poveri.\nFesta.\nFin dall'inizio, la festa dei santi Nereo e Achilleo \u00e8 il 12 maggio. Gi\u00e0 prima del Calendario romano tridentino del 1570 si celebrava insieme ad essi san Pancrazio. Il nome di Flavia Domitilla (la cui festa propria \u00e8 il 7 maggio), \u00e8 stato aggiunto nel 1595 su richiesta del cardinale Cesare Baronio, ma \u00e8 stato rimosso nel 1969 perch\u00e9 non appartenente all'antica tradizione romana. Dal 1969 i Santi Nereo e Achilleo hanno nell'attuale Calendario romano generale una memoria facoltativa distinta da quella di san Pancrazio."}
{"id": "1119814", "revid": "2178", "url": "https://it.wikipedia.org/wiki?curid=1119814", "title": "Belmullet", "text": ""}
{"id": "1119816", "revid": "29727", "url": "https://it.wikipedia.org/wiki?curid=1119816", "title": "Solidago virga aurea", "text": ""}
{"id": "1119818", "revid": "1543377", "url": "https://it.wikipedia.org/wiki?curid=1119818", "title": "Allegoria del trionfo di Venere", "text": "L'Allegoria del trionfo di Venere \u00e8 un dipinto ad olio su tavola (146x116 cm) di Agnolo Bronzino, databile tra il 1540 e il 1545 circa e conservato dal 1860 alla National Gallery di Londra.\n\u00c8 considerato uno tra i pi\u00f9 raffinati capolavori del primo Manierismo italiano.\nStoria.\nIl dipinto venne inviato come regalo di Cosimo I de' Medici al re Francesco I di Francia, ed era quindi innanzitutto un oggetto politico: il neonato Ducato di Toscana era in cerca di alleanze strategiche per evitare di venire fagocitato dal grande impero di Carlo V (come era avvenuto per il Ducato di Milano). Per questo cercava di ingraziarsi la Francia inviando preziosi doni come questo mentre, per allearsi con la Spagna, Cosimo I spos\u00f2 la figlia del vicer\u00e9 di Napoli, Eleonora di Toledo; per ingraziarsi il papato infine consegn\u00f2 a Pio V Pietro Carnesecchi, un suo amico intimo accusato di eresia, che fin\u00ec per questo bruciato al rogo.\nNell'Ottocento la sensualit\u00e0 erotica del dipinto destava imbarazzo: per questo il pube di Venere fu coperto da un panno giallo e le natiche di Cupido da un ramo di mirto, tolti solo successivamente durante un restauro novecentesco eseguito con ottimi risultati.\nDescrizione.\nEssendo un quadro prodotto da una \"\u00e9lite\" a beneficio di un'altra \"\u00e9lite\", il soggetto, suggerito sicuramente da qualche personaggio erudito della corte medicea, \u00e8 estremamente complesso e d\u00e0 la possibilit\u00e0, alla mano di Bronzino, di realizzare uno dei capolavori pi\u00f9 famosi del manierismo in auge all'epoca. Lo stile \u00e8 molto sensuale ma anche freddo, quasi marmoreo, sublimemente idealizzato.\nLa tela presenta pi\u00f9 livelli di lettura. Il soggetto in generale \u00e8 quasi sicuramente un'allegoria dell'amore sensuale, del sesso. Venere in primo piano (identificata dal pomo d'oro del giudizio di Paride e dalle due colombe in basso), bacia sensualmente il figlio Cupido, il quale, mostrando vistosamente la sua nudit\u00e0 attraverso le natiche, le solletica un capezzolo. Pi\u00f9 complessa \u00e8 l'interpretazione delle figure sul retro. Il putto con i campanelli alla caviglia, che sparge petali di rosa, ben illuminato sulla destra, simboleggia il riflesso pi\u00f9 immediato del piacere carnale, la Gioia; ma, al contempo, si \u00e8 ferito i piedi con delle spine. Dietro di esso una fanciulla appena in ombra si presenta con un grazioso volto, ma \u00e8 una figura molto ambigua: la sua natura ingannatrice \u00e8 testimoniata dall'inversione della mano destra, che sostiene un aculeo di scorpione, con quella sinistra, che invece sostiene un favo di miele, e dal corpo di serpente con zampe da leone, appena visibile in basso; \u00e8 infatti l'Inganno; dopotutto anche Venere e Cupido si stanno ingannando a vicenda: lei sta rubando una freccia dalla sua faretra, lui le sta sfilando il diadema di perle. Le stesse maschere da teatro, forse un satiro e una ninfa, presenti in basso a destra sono un simbolo della realt\u00e0 celata dagli inganni.\nSul lato opposto le due figure grottesche sono la Disperazione e la Follia o la Malattia (in basso), che sono le conseguenze di medio e lungo periodo dell'amore sensuale. Infine un vecchio con le ali e una clessidra in alto a destra scosta un pesante velo che scopre la scena: \u00e8 il Tempo accompagnato dalla Verit\u00e0 (in alto a sinistra), che svela; infatti l'altro titolo del dipinto, e forse quello pi\u00f9 azzeccato, \u00e8 proprio la \"Lussuria smascherata\"."}
{"id": "1119820", "revid": "110157", "url": "https://it.wikipedia.org/wiki?curid=1119820", "title": "Basilica di San Pietro di Castello", "text": "La basilica di San Pietro di Castello \u00e8 un importante luogo di culto di Venezia, fino al 1807 cattedrale del patriarcato di Venezia; \u00e8 situata all'estremit\u00e0 nord-orientale della citt\u00e0 di Venezia, nel sestiere di Castello, non lontano dai bacini dell'Arsenale. \nLa chiesa ha la dignit\u00e0 di basilica minore e fa parte dell'associazione Chorus Venezia.\nStoria.\nCome riferito dal cronista Giovanni diacono, la chiesa di San Pietro fu iniziata all'incirca ai tempi della cacciata del patriarca di Grado Fortunato, mentre la consacrazione avvenne nove anni dopo, nel periodo in cui fu ucciso il doge Obelerio; quindi, essa dovrebbe essere stata edificata a partire dall'822-823 e conclusa verso l'831-832. La testimonianza \u00e8 in parte confermata dal testamento di Orso, vescovo di Olivolo dall'822, il quale afferma che fu lui a gettare le fondamenta dell'edificio.\nQuesto significa che la diocesi di Olivolo, fondata nel 775-776, ebbe in origine un'altra cattedrale. Potrebbero avere un fondo di verit\u00e0 quelle tradizioni che vorrebbero San Pietro fondata nel VII secolo e inizialmente consacrata ai santi Sergio e Bacco, le cui reliquie giacciono qui. Questo farebbe pensare all'esistenza di una chiesa pi\u00f9 antica in luogo della quale, nella prima met\u00e0 del IX secolo, fu costruita l'attuale. Altri studiosi hanno teorizzato che la prima cattedrale di Olivolo fosse la chiesa di San Teodoro, l'attuale basilica di San Marco.\nDel primitivo edificio non resta nulla, se si eccettua un lacerto di mosaico, conservato nella cappella Lando.\nNel 1120 un incendio devast\u00f2 la chiesa; la nuova struttura, riportata fedelmente sulla pianta di Jacopo de' Barbari del Cinquecento, assunse una dimensione pi\u00f9 maestosa, con attiguo un battistero, intitolato a San Giovanni Battista, ora andato perduto.\nNel 1451, con la soppressione del Patriarcato di Grado e la costituzione della Diocesi di Castello a Patriarcato di Venezia (bolla di Papa Niccol\u00f2 V, la basilica di San Pietro divenne la nuova cattedrale patriarcale.\nFu il patriarca Antonio Contarini a decidere di effettuare lavori di restauro dal 1508 al 1524 sul soffitto, le volte e il pavimento. Fra il 1512 e il 1526 furono ricostruite le cappelle minori e furono rifatti gli arredi e le decorazioni.\nNel 1556, divenuto patriarca di Venezia, Antonio Diedo stipul\u00f2 il 7 gennaio 1558 un contratto con Andrea Palladio, il quale per\u00f2 si ritir\u00f2 nel 1559, alla morte del Diedo; questo sarebbe stato il suo primo intervento a Venezia. Al prestigioso incarico, non portato a termine, Palladio era giunto probabilmente grazie a Daniele e Marcantonio Barbaro, che risultano garanti del contratto con i muratori nel gennaio del 1558.\nI lavori ripresero nel 1596 sotto la direzione di Francesco Smeraldi, incaricato dal patriarca Lorenzo Priuli, al quale si deve la realizzazione della facciata. Dal 1619 Gerolamo Grapiglia cura la realizzazione degli interni, sotto il patriarcato di Giovanni Tiepolo.\nDal 1630 alla caduta della Repubblica, la Serenissima Signoria svolgeva un annuale pellegrinaggio nella basilica, l'8 gennaio, per celebrare la liberazione della citt\u00e0 dalla peste.\nCon la caduta della Repubblica di Venezia ed il venir meno della funzione della basilica di San Marco come chiesa di Stato, sottoposta all'autorit\u00e0 di un primicerio ducale, nel 1807, per volere di Napoleone, la sede patriarcale venne trasferita a San Marco. Contestualmente il capitolo canonicale di San Pietro di Castello venne unito a quello palatino di San Marco.\nLo \"status\" canonico della basilica cattedrale (\"rectius\" patriarcale) e della basilica di san Pietro di Castello \u00e8 regolato dalla bolla di Pio VII \"Ecclesias Quae\", datata 24 settembre 1821. Trasferita definitivamente la cattedralit\u00e0 a San Marco, a San Pietro \u00e8 stata concessa la dignit\u00e0 di basilica minore \"ad instar basilicarum minorum almae Urbis\" e il relativo parroco ha ottenuto il titolo di arciprete; inoltre l'arciprete \u00e8, \"durante munere\", canonico della basilica Cattedrale di San Marco.\nCon la traslazione della sede, il monastero attiguo alla basilica di San Pietro venne trasformato in polveriera per ordine di Eugenio di Beauharnais, vicer\u00e9 d'Italia.\nDescrizione.\nArchitettura.\nLa pianta attuale si pu\u00f2 far risalire al 1120 quando un incendio devast\u00f2 la precedente chiesa dell'841. La struttura aveva tre navate, la facciata tripartita e le absidi circolari. Al suo fianco sorgeva il battistero di San Giovanni Battista, ormai perduto.\nLa facciata attuale non riprende esattamente il progetto iniziale di Andrea Palladio del 1568, ma \u00e8 fedele alle sue linee essenziali. Si nota un impianto tripartito, con la parte centrale rialzata, poggiata su quattro semicolonne si trovano basamenti che terminano in un timpano. Il tema fondamentale prevede un ordine maggiore corrispondente alla navata centrale, ed uno minore in relazione a quelle laterali. Il tutto \u00e8 ornato da un bassorilievo ottocentesco raffigurante \"La Carit\u00e0\", dello scultore Marsili. Lo stile pu\u00f2 essere definito classico.\nL'edificio vede uno schema a croce latina a tre navate suddivise da tre arcate l'una, con al loro interno un altare; all'incrocio col transetto si trova la cupola.\nAl profondo presbiterio, che segue la grande navata centrale della chiesa, si affiancano due cappelle laterali.\n\u00c8 del 1646 il grande altare maggiore nel quale sono conservate le spoglie di San Lorenzo Giustiniani, primo Patriarca di Venezia. Fu opera di Clemente Moli, a cui fu dato il compito di scolpire anche alcune statue in esso presenti, su disegno di Baldassarre Longhena, che progett\u00f2 anche la cappella dedicata al cardinale Francesco Vendramin, sulla navata sinistra.\nOpere d'arte.\nLa Cattedra di San Pietro, che secondo la tradizione \u00e8 appartenuta allo stesso Apostolo quando era vescovo di Antiochia, si racconta fosse stata donata al Doge Pietro Tradonico dall'Imperatore d'Oriente Michele III, in realt\u00e0 \u00e8 costruita da uno schienale ricavato da un'antica stele funeraria islamica, recanti motivi decorativi arabi e incisioni in cufico di versetti del Corano: la Sura III, vv. 192-194 \"O Signore! Dacci quel che ci promettesti, per bocca dei Tuoi Angeli, e non ci svergognare nel giorno della risurrezione\" e la Sura XXIII, v. 118 \"E Tu perdona! Sii misericordioso! Tu sei tra il migliore tra i pietosi!\"\nNella navata destra \"San Pietro in Cattedra e quattro Santi\" di Marco Basaiti, XVI secolo.\nNella navata sinistra la \"cappella Vendramin\", dedicata a Nostra Signora del Carmine contiene bassorilievi di Michele Ungaro, 1675 e ospita la pala d'altare di Luca Giordano 1650 della \"Madonna col Bambino e anime del Purgatorio\".\nSempre nella navata sinistra si trova la \"cappella Lando\", con una pala a mosaico di Arminio Zuccato, su cartone forse di Jacopo Tintoretto, 1570.\nTra le due cappelle l'opera del Veronese del 1585 circa, i \"Santi Giovanni Evangelista, Pietro e Paolo\", l\"'Immacolata\" di Giovanni Maria Morlaiter, XVIII secolo, e \"Il Martirio di san Giovanni Evangelista\", del Padovanino.\nFra dipinti maggiori presenti nella basilica, possiamo identificare la \"Cena di Emmaus\" di Pietro Malombra e Antonio Vassilacchi, sulla parete di sinistra del portale.\nMentre a destra, di Jacopo Beltrame, XVI secolo, \"Cena in Casa di Simone\", due statue di Orazio Marinali, \"Fede\" e \"Meditazione\" che attorniano il \"Crocifisso\" di Jacopo Strada, XVIII secolo.\n\"San Giorgio e la principessa e il Drago\", lavoro di Marco Basaiti; dal 1985 \u00e8 in deposito presso le Gallerie dell'Accademia.\nOrgano a canne.\nSulla cantoria, alle spalle dell'altare maggiore, vi \u00e8 l'organo a canne Nachini \"opus 276\", costruito nel 1754 e restaurato da Pietro Bazzani nel 1898.\nLo strumento, a trasmissione integralmente meccanica, ha un'unica tastiera di 57 note con prima ottava scavezza ed una pedaliera a leggio di 18 note (la 18\u00b0 corrisponde al \"Tamburo\"), costantemente unita al manuale e con prima ottava scavezza.\nLa cassa lignea barocca, \u00e8 dipinta a finto marmo e presenta delle decorazioni a rilievo in legno dorato. Al centro, la mostra, composta da 25 canne di principale con bocche \"a scudo\" allineate orizzontalmente, disposte in cuspide unica con ali laterali.\nCampanile.\nIl campanile iniziato nel 1463, venne danneggiato da un fulmine, e ricostruito nel 1482 ad opera di Mauro Codussi, in pietra d'Istria a vista. La cupola sulla sommit\u00e0, in legno rivestito di lastre di piombo e ornata da una piccola lanterna, venne demolita e rifatta nel 1670, il 17 ottobre 1822, colpita da un fulmine, venne definitivamente distrutta. \nData la pendenza del campanile, le campane suonano a battaglio cadente. Ne ospita 5, di cui le 2 grosse fuse dai Fratelli De Poli di Ceneda (TV) nel 1870 e le 3 piccole da Domenico Dalla Venezia nel 1825:\nI: Re3 calante\nII: Mib3 crescente\nIII: Fa3 \nIV: Sol3 calante\nV: Lab3\nCuriosit\u00e0.\nLa tradizione racconta che qui vennero rapite le dodici spose che sono ricordate nella festa delle Marie rievocata ogni anno nella chiesa di Santa Maria Formosa.\nDurante la prima guerra mondiale la cupola \u00e8 stata colpita due volte da bombe incendiarie che hanno causato la distruzione della lanterna.\nIl campo situato davanti alla basilica si differenzia dalla norma dei campi veneziani, oggigiorno completamente pavimentati, avendo un percorso obbligatorio, disegnato su un vero e proprio giardino."}
{"id": "1119821", "revid": "1869172", "url": "https://it.wikipedia.org/wiki?curid=1119821", "title": "Poprad", "text": "Poprad (in ungherese \"Popr\u00e1d\", in tedesco \"Deutschendorf\") \u00e8 una citt\u00e0 della Slovacchia, capoluogo del distretto omonimo, nella regione di Pre\u0161ov, ai piedi degli Alti Tatra.\nLa citt\u00e0 possiede un centro storico, un aeroporto internazionale ed \u00e8 uno dei capolinea della Tatransk\u00e1 elektrick\u00e1 \u017eeleznica (Ferrovia elettrica dei Tatra) \u2014 composta da speciali treni a scartamento ridotto che collegano i luoghi di villeggiatura degli Alti Tatra tra loro e con Poprad. I treni delle principali linee collegano Poprad con altre destinazioni, sia in Slovacchia sia all'estero; in particolare, effettuano il servizio verso Praga, in Repubblica Ceca.\nNell'estate 2006 furono investite grandi somme di denaro nella costruzione di nuovi itinerari e nella creazione di nuovi parchi.\nStoria.\nStoricamente, il territorio occupato dagli insediamenti slovacchi fu colonizzato nel XIII secolo da tedeschi e divenne un villaggio abitato prevalentemente da tedeschi. Dal 1412 al 1770, come le altre citt\u00e0 di Spi\u0161, Poprad fu ceduta dal Regno d'Ungheria (a cui la Slovacchia appartenne dall'XI secolo al 1918) al Regno di Polonia, che divent\u00f2 il principale responsabile dello sviluppo dell'area.\nPoprad, le cui prime menzioni scritte risalgono al 1256, fu per 690 anni (fino al 1946) solo una delle citt\u00e0 minori della nazione. Le altre parti dell'attuale area cittadina sono \"Matejovce\" (\"Matzdorf\") (primo documento scritto 1251), \"Spi\u0161sk\u00e1 Sobota\" (1256), \"Ve\u013ek\u00e1\" (\"Oberwarth\") (1268), e \"Str\u00e1\u017ee pod Tatrami\" (\"Michelsdorf\") (1276). La pi\u00f9 importante di queste cittadine originarie era Spi\u0161sk\u00e1 Sobota (\"Georgenberg\"), che preserv\u00f2 la sua posizione dominante fino alla fine del XIX secolo.\nNel 1999 Poprad partecip\u00f2 alla corsa per l'aggiudicazione dei XX Giochi olimpici invernali da tenersi nel 2006, ma perse contro Torino.\nSociet\u00e0.\nEvoluzione demografica.\nSecondo il censimento del 2001, il 94,1% degli abitanti erano slovacchi, il 2,1% rom, l'1% cechi, lo 0,2% ungheresi, lo 0,2% tedeschi, lo 0,1% ruteni, lo 0,1% ucraini e lo 0,1% polacchi. La composizione religiosa era per il 65,9% rappresentata da cattolici, il 16,8% con nessuna religione particolare e il 7,3% luterani\nDivisione territoriale.\nLa citt\u00e0 \u00e8 divisa in sei parti, per una divisione dell'amministrazione municipale:"}
{"id": "1119822", "revid": "100676", "url": "https://it.wikipedia.org/wiki?curid=1119822", "title": "Isomeri", "text": ""}
{"id": "1119823", "revid": "110157", "url": "https://it.wikipedia.org/wiki?curid=1119823", "title": "Diana e Atteone", "text": "Diana e Atteone \u00e8 un dipinto a olio su tela (185x202 cm) realizzato tra il 1556 e il 1559 dal pittore italiano Tiziano.\n\u00c8 conservato nella National Gallery of Scotland ad Edimburgo e nella National Gallery di Londra.\nIl quadro fa parte di una serie di sette tele raffiguranti scene mitologiche tratte dalla Metamorfosi di Ovidio dipinte per Filippo II di Spagna. In questa opera, \u00e8 raffigurato il momento in cui Atteone vede la nudit\u00e0 di Diana, episodio che provocher\u00e0 la tremenda vendetta della dea.\nIl quadro rimase nella collezione reale spagnola fino al 1704, quando venne regalato da Filippo V all'ambasciatore francese. I duchi d'Orl\u00e9ans presto lo acquistarono per la loro prestigiosa collezione, che tennero fino al 1791, quando la cedettero a un mercante di Bruxelles durante gli eventi della Rivoluzione francese. Dopo alcuni altri rapidi passaggi di propriet\u00e0, parte dei dipinti fu esposta a Londra. Gran parte della collezione, comprendente Diana e Atteone, venne comperata nel 1798 da lord Francis Egerton, terzo duca di Bridgewater, dal quale pass\u00f2 in eredit\u00e0 ai duchi di Sutherland. Ad essi rimase in propriet\u00e0 fino al 2009; dal 1946, per\u00f2, era stato dato in prestito alla National Gallery of Scotland. Nel 2009 il settimo duca di Sutherland vendette il dipinto, a circa un terzo del prezzo di mercato, alla National Gallery of Scotland e alla National Gallery di Londra, presso le quali \u00e8 ora esposto, alternativamente, per cinque anni."}
{"id": "1119825", "revid": "36426", "url": "https://it.wikipedia.org/wiki?curid=1119825", "title": "La barca durante l'inondazione a Port-Marly", "text": "La barca durante l'inondazione a Port-Marly (\"La barque pendant l'inondation, Port-Marly\") \u00e8 un dipinto del pittore inglese Alfred Sisley, realizzato nel 1876 e conservato presso il museo d'Orsay di Parigi.\nDescrizione.\nNel 1874 Sisley si ritir\u00f2 a Marly-le-Roi, pittoresco villaggio sulle rive della Senna dove visse una delle fasi pi\u00f9 intense della sua vicenda pittorica. Nella primavera del 1874 proprio Marly fu falcidiata da un devastante nubifragio, a causa del quale i flutti della Senna ruppero gli argini e inghiottirono l'intero villaggio. Sisley, pittore vivamente interessato al \"plein air\", non se lo fece ripetere due volte e subito fiss\u00f2 il ricordo di questa calamit\u00e0 naturale in sei dipinti: notevoli le versioni oggi esposte al museo di Belle Arti di Rouen e al museo d'Orsay di Parigi. Questa seconda \u00e8 pi\u00f9 famosa rispetto alla prima e perci\u00f2 di essa tratteremo: d'altra parte le due opere differiscono solo per pochi,\nininfluenti particolari.\nSisley, seguendo la lezione di Daubigny e di Corot, in quest'opera incentra il suo interesse sul trattamento atmosferico del cielo e degli specchi d\u2019acqua. Il vero protagonista de \"L'inondazione a Port-Marly\", infatti, \u00e8 proprio l'acqua, che non pi\u00f9 contenuta dagli argini della Senna ora occupa le strade: si tratta di uno scenario senza dubbio inconsueto, e dove prima passeggiavano gli abitanti di Marly ora sono ormeggiate alcune barche. Sopra di esse vi sono alcuni uomini che, dopo lo scampato pericolo, cercano di tornare lentamente alla vita e alle normali abitudini. La presenza di queste esili figure nere sulle imbarcazioni rammentano all'osservatore di stare davanti a uno scenario di vita quotidiana scosso da \u00abun'invasione devastatrice e l'irresistibile sostituzione temporanea di un'espressione nuova, imprevista, enigmatica, inquietante, all'aspetto conosciuto, consueto, familiare, delle cose\u00bb (Paul Jamot).\nMa torniamo a parlare dello specchio d'acqua: se notoriamente le acque esondate dai fiumi sono fangose e mezze imputridite, Sisley le fa invece vibrare da una fantasmagoria di riflessi colorati. Si perde dunque ogni contingenza con il reale: il pittore non vive la catastrofe naturale in tutta la sua potente drammaticit\u00e0, bens\u00ec la considera alla stregua di un mero pretesto pittorico. Un artista romantico, ad esempio, avrebbe rappresentato l'inondazione a Port-Marly nella sua fenomenologia pi\u00f9 ruggente e soverchiatrice: Sisley, invece, preferisce rimandare a un ideale di tranquillit\u00e0 e di calma sospesa. Questa poetica pacatezza viene accentuata dalla compenetrazione tra l'elemento celeste e quello acquatico, che sembrano fondersi in un precario equilibrio tra la realt\u00e0 e l'immaginazione. L'abbondante massa d'acqua, inoltre, \u00e8 leggermente increspata dal vento ed \u00e8 solcata da mutevoli iridescenze azzurre, rosa e gialle. \u00abC'era nella sua pittura pi\u00f9 fascino che energia\u00bb avrebbe scritto Mirbeau di Sisley nel 1892 \u00abuna grazia innata, qualcosa di riservato, attraente, non esibito, la cui finezza era viva, dava all'inespresso una poesia talora squisita\u00bb.\nL'edificio a sinistra, rappresentante la casa di un mercante di vino, \u00e8 stato dipinto in un angolo per lasciare spazio al cielo che viene dipinto con il celeste e il bianco per rappresentare la presenza delle nuvole. infine, troviamo una cortina di alberi, la quale agisce come elemento di raccordo tra l'acqua in primo piano e il fondale atmosferico, ingombro di vaporosi stratocumuli bianchi (che, nel caso della versione di Rouen, diventano rabbiose nuvolaglie gravide di tempesta). Dal punto di vista tecnico, invece, Sisley orchestra un'armoniosa sinfonia di grigi, azzurri, rosa, gialli e pallidi bruni: talvolta egli non esita a diluire questi colori, cos\u00ec da esaltare la trasparenza dell'acqua e da inondare l'intera composizione di una luminosit\u00e0 diffusa, nonostante il tempo tutt'altro che soleggiato. Alla massiccia mole dell'edificio di sinistra, inoltre, Sisley contrappone la fluida libert\u00e0 dell'acqua, elemento fluttuante e in continuo divenire. Il colore, infine, viene depositato sulla tela con pennellate a tocchi brevi e orizzontali."}
{"id": "1119826", "revid": "29727", "url": "https://it.wikipedia.org/wiki?curid=1119826", "title": "Arctostaphylos uva ursi", "text": ""}
{"id": "1119840", "revid": "16073", "url": "https://it.wikipedia.org/wiki?curid=1119840", "title": "Hasan Sabah", "text": ""}
{"id": "1119842", "revid": "1123126", "url": "https://it.wikipedia.org/wiki?curid=1119842", "title": "Sant'Achilleo", "text": ""}
{"id": "1119843", "revid": "287204", "url": "https://it.wikipedia.org/wiki?curid=1119843", "title": "Fyborg", "text": ""}
{"id": "1119850", "revid": "1305772", "url": "https://it.wikipedia.org/wiki?curid=1119850", "title": "Sant'Achilleo (disambigua)", "text": "Sant'Achilleo pu\u00f2 riferirsi a pi\u00f9 santi:"}
{"id": "1119851", "revid": "125312606", "url": "https://it.wikipedia.org/wiki?curid=1119851", "title": "2\u00ba Stormo", "text": "Il 2\u00ba Stormo, prima denominato 2\u00ba Stormo Caccia, \u00e8 uno stormo dell'Aeronautica Militare e dal 1\u00ba luglio 2007 svolge il ruolo di polo missilistico di riferimento per la difesa aerea nazionale. Dipende dal Comando delle Forze da Combattimento di Milano e oggi ha sede presso l'aeroporto di Rivolto nel comune di Codroipo, in provincia di Udine.\nLo stormo, intitolato alla memoria del capitano pilota Mario D'Agostini, ha alle sue dipendenze il Gruppo Missili e l\u201980\u00ba Gruppo OCU, che si occupa dell\u2019addestramento ed abilitazione del personale di categoria Difesa Aerea Missilistica sul sistema d\u2019arma SPADA e dal 2020 appresenta un punto di riferimento all\u2019interno della Forza Armata come polo missilistico, con l\u2019introduzione del nuovo sistema d\u2019arma SIRIUS e l\u2019evoluzione dal Sirius verso il MAADS.\nStoria.\nLo stormo caccia.\nIl 2\u00ba Stormo Caccia Terrestre venne costituito sulla sede della Caserma La Marmora a Torino il giorno di Natale del 1925, assemblando il 7\u00ba Gruppo Autonomo Caccia Terrestre (dal campo di Ciampino con la 76\u00aa Squadriglia caccia, 84\u00aa Squadriglia, 86\u00aa e 91\u00aa Squadriglia su Fiat C.R.1 e Nieuport 29), l'8\u00ba Gruppo di Volo (dal Mirafiori (campo di volo) con la 92\u00aa, 93\u00aa, 94\u00aa e 95\u00aa su Ni 29 ed Ansaldo AC.2) ed il 13\u00ba Gruppo caccia (dall'Aeroporto di Venaria Reale con la 77\u00aa Squadriglia aeroplani, 78\u00aa Squadriglia Caccia, 82\u00aa Squadriglia e 85\u00aa Squadriglia su SPAD S.XIII e CR 1).\nA far parte dello stormo furono chiamate squadriglie con gloriose tradizioni alle spalle, quali la 91\u00aa di Francesco Baracca, di Fulco Ruffo di Calabria e di Ferruccio Ranza (comandante di Stormo dal 1927), la 77\u00aa di Pier Ruggero Piccio e di Giannino Ancillotto e la 78\u00aa di Guido Nardini ed Amedeo Mecozzi. Il 10 gennaio 1926 lo stormo conta su un organico di 405 uomini.\nIl 10 gennaio 1927 il VII Gruppo esce dallo Stormo diventando autonomo, sostituito dal 23\u00ba Gruppo di Cinisello Balsamo con la 74\u00aa Squadriglia, 75\u00aa Squadriglia caccia e 79\u00aa Squadriglia con i Ni 29 e dalla 83\u00aa Squadriglia con i CR 1, ed in maggio i Nieuport vennero sostituiti dagli Ansaldo AC 3.\nDal 1928 al 1929 lo stormo \u00e8 comandato da Pietro Pinna Parpaglia ed dall'ottobre 1929 \u00e8 comandato da Mario Ajmone Cat.\nDal 1929 il 7\u00ba ed il 23\u00ba Gruppo adottarono i nuovi Fiat C.R.20.\nIl 19 novembre 1929 il 13\u00b0 va Mirafiori seguito nel 1930 dallo Stormo.\nIl 15 gennaio 1931 lo stormo perde il 23\u00ba Gruppo oltre alla 85\u00aa Squadriglia del 13\u00ba Gruppo ed alla 95\u00aa dell'8\u00ba Gruppo.\nTra il maggio 1934 e l'agosto 1935 lo stormo fu comandato Vittorio Marchesi.\nNel giugno del 1934 inizia il transito sui Fiat C.R.30, sui quali, nel mese di settembre 1935 per la Guerra d'Etiopia, si giungeva al rischieramento dell'8\u00ba Gruppo e di una parte del 13\u00ba Gruppo sull'aeroporto di El-Adem (poi Base aerea Gamal Abd el-Nasser).\nNel dicembre successivo l'intero reparto andava all'Aeroporto di Berca.\nIl 24 Maggio del 1936 anche lo Stormo ed la parte restante del 13\u00ba Gruppo partivano da Napoli sul piroscafo \"Citt\u00e0 di Trieste\" e arrivavano il 27 all'Aeroporto di Benina, raggiungendo l'8\u00ba Gruppo.\nNel 1938 allo Stormo arrivano i Breda Ba.65 da assalto e nella primavera del 1939 i Fiat C.R.32 al posto dei Breda 65.\nIl 9 agosto 1939 va a Castel Benito nell'Aeroporto di Tripoli.\nAllo scoppio della seconda guerra mondiale, lo stormo \u00e8 in Africa settentrionale (nell'Aeronautica della Libia - Ovest), con il 13\u00ba Gruppo a Castel Benito sui primi C.R.42 e l'8\u00ba Gruppo sui C.R.32 all'Aeroporto di Tobruch nella 14\u00aa Brigata Aerea \"Rex\" (nell'Aeronautica della Libia - Est). \nLo Stormo, comandato dal Colonnello Angelo Federici, era dotato di 45 CR 32 e 35 CR 42, con 73 piloti, 147 specialisti e 124 avieri.\nSeconda guerra mondiale.\n1940.\nL'11 giugno 1940 una formazione di Bristol Blenheim e Gloster Gladiator inglesi attaccava il campo T3 di Tobruk, ma i lenti caccia dell'8\u00b0 non riuscirono a raggiungerli. Nello stesso mese il reparto oper\u00f2 ottenendo dei successi (9 Blenheim abbattuti, un idro Short S.25 Sunderland e 3 Gladiator). A met\u00e0 giugno erano state trasferite sul campo T2 di Tobruch la 77\u00aa e la 82\u00aa Squadriglia, del 13\u00ba Gruppo mentre la 78\u00aa restava a Buka.\nAlla fine di giugno l'8\u00b0 cedeva i rimanenti CR 32 e il 1\u00ba luglio riceveva altri CR 42. All'inizio di luglio il 13\u00ba Gruppo si schierava con 18 CR 42 sul campo T3.\nIl 9 agosto lo stormo avevano solamente 6 aerei operativi fino all'arrivo nello stesso mese dei motori con gli apparati antisabbia.\nIl 4 settembre lo Stormo attacca una formazione di Blenheim in volo sulla Marmarica abbattendone 2. Quindi il reparto si fraziona con le squadriglie disposte all'Aeroporto di Martuba, al T4 di Tobruch, al T2 e a Sidi Hamed el Magrum (80\u00a0km a sud di Bengasi), l'8\u00ba Gruppo, ad Uadi Tamet (ad ovest di Sirte) ed Monaster ed il 13\u00b0 all'Aeroporto militare di Gambut.\nAl 15 settembre lo stormo disponeva di 56 CR 42 operativi ed il 25 settembre avviene uno scontro tra 3 CR 42 e 6 bombardieri inglesi. Gli italiani attaccarono la seconda pattuglia della formazione riuscendo ad abbatterne 2.\nL'11 dicembre l'8\u00ba Gruppo rimase con un solo velivolo operativo, cedendolo al 13\u00ba Gruppo che, con gli aerei efficienti rimasti, va a Bengasi. Successivamente anche questo reparto, con pochi velivoli operativi, ripiega su Tobruk, mentre gli aerei inefficienti rimasero sull'Aeroporto di Benina.\nIl 20 dicembre i primi aerei dello Stormo iniziavano a tornare in Italia.\nPer i primi sei mesi di operazioni vengono effettuate 2403 missioni, abbattendo 45 velivoli nemici e perdendone 13, mentre perdono la vita dieci piloti. Per l'operazione venne conferita una medaglia d'argento al valor militare.\nIl reparto viene rischierato in Italia alla fine del 1940 per la difesa delle principali citt\u00e0 del settentrione e del centro.\n1941.\nLo Stormo si rischierava a Mirafiori il 20 gennaio 1941 con 68 piloti e 119 specialisti, in attesa dei nuovi Macchi M.C.202 quando il reparto disponeva di 12 CR 42 ceduti dal 157\u00ba Gruppo.\nPer due mesi ebbe il compito di difesa di alcuni aeroporti dell'Italia settentrionale come Torino, Milano, Genova e Savona. Alla fine di febbraio arrivarono i primi Macchi M.C.200 portando la dotazione del reparto a 62 MC 200 e 22 CR 42. Fino alla fine di novembre successivo lo stormo svolse un servizio d'allarme con spostamenti di sede: all'Aeroporto di Novi Ligure, Aeroporto di Varese-Venegono, Aeroporto di Albenga, Aeroporto di Piacenza-San Damiano, Aeroporto di Bergamo-Orio al Serio, Aeroporto di Jesi, Aeroporto di Milano-Linate, vigilando fin sulla costa adriatica e con la 93\u00aa Squadriglia inquadrata per un periodo nel 54\u00ba Stormo.\nIl 25 novembre l'8\u00ba Gruppo tornava in Africa settentrionale, prima al campo K3 di Bengasi poi, arretrato a El Nufilia (circa 20\u00a0km ad ovest di Ben Giauad nel Distretto di Sirte) ed il 13\u00ba Gruppo andava a Ciampino.\n1942.\nNel gennaio 1942 il comando di Stormo era all'Aeroporto di Torino-Caselle con una squadriglia d'allarme; altre sezioni d'allarme diurno e notturno erano sugli aeroporti di Albenga, Genova, Novi Ligure, Venegono e Sarzana.\nIl 14 febbraio lo Stormo va sull'aeroporto K3 di Bengasi, dove era arrivato anche l'8\u00ba Gruppo per la difesa del porto della citt\u00e0. \nAlla fine di febbraio il 13\u00ba Gruppo va a Castel Benito ed ai primi di marzo a Misurata. Dopo quasi un mese il Gruppo va sul campo K3 insieme all'8\u00ba Gruppo ed il comando di Stormo.\nNel mese di aprile il comando di Stormo passa dal Colonnello Umberto al Maggiore Athos Ghelardi. \nNel mese di maggio lo Stormo va a Martuba, poi a Ain Gazzale (a sud di Sirte): l'8\u00ba Gruppo va ad Abu Haggag (Fuka) ed il 13\u00ba a Bu Amud. \nI due gruppi arrivarono alla fine dicembre con 3 MC 200 l'8\u00ba Gruppo e 10 Macchi 200 pi\u00f9 3 MC 202 il 13\u00ba. Il 10 dicembre l'8\u00ba Gruppo iniziava il rientro il Italia per riorganizzarsi ed il 13\u00ba, ricevuti gli aerei operativi dell'altro gruppo, restava in Libia.\nIn questo periodo gli MC 200 dello Stormo effettuarono pi\u00f9 di 4800 missioni belliche per quasi 9000 ore di volo.\nL'8\u00ba Gruppo con gli MC 200 va Sarzana per scorta alle navi e difesa di La Spezia.\n1943.\nIl 13\u00ba Gruppo prese parte alla campagna di Tunisi. Nei primi mesi del 1943 opera anche con gli MC 200 armati con bombe alari da 15\u00a0kg: il 10 gennaio, su 17 velivoli che presero parte ad un attacco a Tanner e su una colonna meccanizzata, 12 rientrarono bersagliati dalla contraerea ed uno venne abbattuto; il giorno dopo 3 aerei nella stessa azione venivano attaccati al rientro da una formazione di Curtiss P-40 e 2 aerei italiani vennero abbattuti. Il 22 gennaio 1943 venne ferito gravemente il tenente Giorgio Savoja su Macchi 202 del 13\u00ba Gruppo, di scorta ai bombardieri SM-79. Poi il gruppo rientra in Italia lasciando ad altri gruppi i 5 aerei operativi.\nLo stormo us\u00f2 i Macchi M.C.200 e i M.C.202, per circa un anno, fino al gennaio del 1943 quando venne sciolto dopo 10.000 ore di volo ed ingenti perdite.\nA Caselle, il 13\u00ba Gruppo del Ten. Col. Vincenzo Dequal riceve una decina di MC 202 nel mese di luglio. Il gruppo venne poi trasferito in Sicilia, dove i 202, appena atterrati, vennero resi non operativi dal bombardamento di una formazione nemica.\nIl gruppo venne poi inviato all'aeroporto di Arena Metato per il servizio d'allarme con i caccia Dewoitine D.520 catturati sugli aeroporti francesi. In agosto veniva sciolto lo Stormo ed suoi 2 gruppi divennero autonomi, l'8\u00ba a Sarzana e il 13\u00ba in Sardegna all'Aeroporto di Olbia-Venafiorita. Nei primi 7 mesi del 1943 lo stormo effettu\u00f2 1520 ore di volo, 19 combattimenti con 8 aerei nemici abbattuti e 5 distrutti al suolo.\nSuccessivamente all'armistizio dell'8 settembre dopo il ritiro dei tedeschi dalla Sardegna il 13\u00ba Gruppo, o meglio la 82\u00aa, si riportava di sua iniziativa da Venafiorita a Casa Zeppera vicino ad Oristano per andare insieme al 155\u00ba Gruppo (poi 155\u00ba Gruppo ETS) del 51\u00ba Stormo per combattere durante la guerra di liberazione. \nL'8\u00ba Gruppo del comandante Maggiore Bacich, il gruppo (dislocato a Sarzana) all'alba dell'8 settembre va con 22 MC 200 prima a Guidonia Montecelio poi a Castiglione del Lago. Il 10 settembre visto che l'aeroporto di Sarzana era in mani tedesche Bacich trasferiva il gruppo sull'Aeroporto di Decimomannu, il 13 settembre sulla Base aerea di Sciacca, il 16 settembre ad Agrigento, il 22 settembre a Korba (Tunisia) e il 1\u00ba ottobre all'Aeroporto di Lecce-Galatina.\nNella primavera del 1944, quando il reparto era in Sardegna, su ordine del Tenente Colonnello Duilio Fanali, comandante del Raggruppamento Caccia dell'Unit\u00e0 Aerea, 11 MC 200, 2 CR 42 ed un Fiat G 50 si spostarono ai primi di giugno a Leverano nel 5\u00ba Stormo.\nL'11 luglio attaccarono un treno blindato tedesco in Kosovo. \nPoi ancora da Lecce il gruppo con gli MC 202 oper\u00f2 su vari obiettivi in territorio balcanico, da Scutari a Tirana, Durazzo, ecc., combattendo fino al termine della guerra (5 maggio 1945).\nLa ricostituzione.\nIl 13 dicembre 1950 lo stormo viene ricostruito sull'aeroporto di Vicenza con il solo 8\u00ba Gruppo su North American P-51D Mustang. In seguito, il reparto cambi\u00f2 base nel mese di giugno e si trasfer\u00ec sull'aeroporto di Orio al Serio dove nel 1953 viene raggiunto dal 13\u00ba Gruppo. Nel 1954 viene consegnata la bandiera e l'anno dopo, il 1955, inizia la consegna dei primi aerei a getto de Havilland DH.100 Vampire. Nel 1956 lo stormo, dopo l'aggiunta del 14\u00ba Gruppo (o XIV Gruppo) e dopo aver ceduto ad altri reparti i Mustang, completa la transizione su aerei a reazione e cambia denominazione in 2\u00aa Aerobrigata Intercettori Diurni (o 2\u00aa Brigata Aerea Intercettori Diurni). Nello stesso anno arrivano i North American F-86E Sabre che progressivamente sostituiranno i Vampire.\nDal 13 aprile 1956 al 23 settembre 1957 \u00e8 comandato da Vincenzo Lucertini futuro Capo di stato maggiore dell'Aeronautica Militare.\nNel 1957 il Reparto viene spostato a Cameri e nello stesso anno venne fondata la Pattuglia Acrobatica Nazionale, che prende il nome di Lanceri Neri dallo stemma della Brigata, equipaggiata su sei velivoli North American F-86 Sabre dal caratteristico colore nero con le ali dipinte con il tricolore.\nLa Brigata venne sciolta nuovamente nel 1962, per poi essere ricostruita nel 1964 a Treviso come 2\u00ba Stormo Caccia con il 14\u00ba Gruppo e con il 103\u00ba Gruppo e i nuovi FIAT G-91R.\nNel 1989 il 103\u00ba Gruppo viene assegnato al 51\u00ba Stormo mentre il 14\u00ba Gruppo rimane con il 2\u00ba Stormo e nel 1991 inizia la transizione sul nuovo velivolo AMX in sostituzione dei G-91R. \nNel 1994 il 2\u00ba Stormo viene trasferito sulla base di Rivolto, gi\u00e0 sede delle Frecce Tricolori e occasionale base di rischieramento durante le numerose esercitazioni negli anni 70 e 80. Dalla nuova base, il 2\u00ba Stormo partecipa con i suoi assetti all'Operazione Decisive Endeavour con missioni di supporto aereo in favore delle forze di terra delle Nazioni Unite dispiegate in Bosnia ed Erzegovina in ambito all'operazione \"Implementation Force\".\nNel 1999 il 14\u00ba Gruppo partecipa all'Operazione Allied Force rischierandosi sulla base di Amendola (FG) con 3 velivoli AMX, ottenendo lusinghieri risultati. \nNell'ottobre 2002 il 14\u00ba Gruppo viene sciolto e posto in Riserva, e nel dicembre dello stesso anno viene posto alle dipendenze dello Stormo il 313\u00ba Gruppo Addestramento Acrobatico, le Frecce Tricolori.\nIl reparto missili.\nIl 1\u00ba luglio 2007, nell'ottica della riorganizzazione dell'Aeronautica Militare, passano sotto il comando del 2\u00ba Stormo i Gruppi Intercettori Teleguidati (58\u00ba, 72\u00ba e 80\u00ba), poi soppressi nel 2009 e il Reparto Missili del disciolto 17\u00ba Stormo, mentre il 313\u00ba Gruppo Addestramento Acrobatico torna ad essere \"Gruppo autonomo\".\nIl Gruppo missili viene dotato del Sistema missilistico \"Spada 2000\" per la difesa antiaerea.\nDa Settembre 2020 il Gruppo Missili \u00e8 dotato del sistema SIRIUS, che con il nuovo missile CAMM-ER MBDA diventer\u00e0 MAADS (Medium Advanced Air Defence System). \nCaratterizzato da una grande mobilit\u00e0 e facilmente proiettabile per intervenire in contesti particolari, sia sul territorio nazionale che internazionale, ovvero laddove vi sia l\u2019interesse di mantenere il controllo di uno spazio aereo, il MAADS potr\u00e0 essere dispiegato sia come sistema d\u2019arma completo o sia, utilizzando solamente il SIRIUS, come sistema di comunicazione, scambio dati e sistema di sorveglianza di precisione con elevate capacit\u00e0 di discernimento e definizione dello spazio aereo, per un ruolo definito come RAP Enhancer\u00a0 (Reconnaissance Air Picture) o Gap Filler, in presenza di zone senza una adeguata copertura radar (come potrebbe essere una circondata da montagne) colmando delle lacune nell\u2019ambito di un quadro di sorveglianza aerea. \nAl Gruppo Missili \u00e8 prevista la consegna di tre sistemi MAADS che comprendono quindi tre SIRIUS e fino a tre lanciatori ciascuno, ogni lanciatore provvisto di otto celle per i CAMM-ER.\nOrganizzazione.\nIl 2\u00ba Stormo dipende dal \"Comando forze da combattimento\", con sede a Milano.\nReparti dipendenti.\nIl 2\u00ba Stormo fornisce inoltre supporto tecnico, amministrativo e logistico al 313\u00ba Gruppo (Autonomo) Addestramento Acrobatico, noto pi\u00f9 comunemente come Frecce Tricolori. Le altre unit\u00e0 dipendenti sono gli organi di staff costituiti da Ufficio Comando, Ufficio Operazioni, Ufficio Sicurezza Volo e Servizio Locale e Comprensoriale di Prevenzione e Protezione."}
{"id": "1119856", "revid": "1566286", "url": "https://it.wikipedia.org/wiki?curid=1119856", "title": "Marg Helgenberger", "text": "La sua fama \u00e8 dovuta soprattutto al ruolo di Catherine Willows nel telefilm poliziesco di grande successo \"CSI - Scena del crimine\".\nBiografia.\nFa parte della banda della sua scuola, la North Bend Central High School, come suonatrice di corno.\nComincia come addetta alle previsioni del tempo in un notiziario locale del Nebraska col nome \"Margi McCarty\".\nNel marzo 1982 debutta nella \"soap opera\" \"I Ryan\" in onda sulla rete ABC, e vi recita fino al 1986.\nIl suo primo ruolo televisivo importante \u00e8 nel dramma a puntate \"China Beach\", in cui interpreta il ruolo di una prostituta al servizio delle Forze Armate, che le vale un premio Emmy nel 1990. A questo segue il premio della critica per il suo ruolo nella miniserie TV del 2000 \"Perfect Murder, Perfect Town\".\nDal 2000 al 2012 ha partecipato alla serie televisiva \"CSI - Scena del crimine\", dove ha interpretato il ruolo di Catherine Willows. Il 22 agosto 2013 \u00e8 stato annunciato il suo ritorno in occasione del 300\u00ba episodio.\nNel 2001 \u00e8 tra le nominate ai Blockbuster Entertainment Awards come migliore attrice non protagonista per il suo ruolo nel film \"Erin Brockovich - Forte come la verit\u00e0\", al fianco di Julia Roberts.\nVita privata.\nNel 1984, Helgenberger incontr\u00f2 Alan Rosenberg, un attore ospite con lei in Ryan's Hope. I due sono diventati amici e hanno iniziato a frequentarsi nel 1986. Si sono sposati nel 1989 e hanno un figlio, Hugh Howard Rosenberg (nato nel 1990), dal nome del defunto padre di Helgenberger. Il 1\u00ba dicembre 2008, la coppia ha annunciato che si stava separando, il divorzio \u00e8 stato finalizzato nel febbraio 2010. \nDoppiatrici italiane.\nNelle versioni in italiano dei suoi lavori, Marg Helgenberger \u00e8 stata doppiata da:"}
{"id": "1119866", "revid": "72129", "url": "https://it.wikipedia.org/wiki?curid=1119866", "title": "Amici del vento", "text": ""}
{"id": "1119871", "revid": "767487", "url": "https://it.wikipedia.org/wiki?curid=1119871", "title": "Hranovnica", "text": "Hranovnica (in ungherese \"Szepesv\u00e9ghely\", in tedesco \"Gr\u00e4nitz\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1294."}
{"id": "1119874", "revid": "767487", "url": "https://it.wikipedia.org/wiki?curid=1119874", "title": "J\u00e1novce (Pre\u0161ov)", "text": "J\u00e1novce (in ungherese \"Szepesj\u00e1nosfalva\", in tedesco \"Johannsdorf\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1312."}
{"id": "1119879", "revid": "181699", "url": "https://it.wikipedia.org/wiki?curid=1119879", "title": "Cristoforo Migazzi", "text": "Biografia.\n\"Trentino\" (in altre fonti \"trentino tirolese\") di lingua romanza, ossia di nazionalit\u00e0 italiana, e cittadinanza tridentina, Cristoforo Antonio Migazzi di Waal e Sonnenthurn nacque a Trento il 20 ottobre 1714. La famiglia, proveniente nel \u2018400 dalla Valtellina, si stabil\u00ec a Cogolo, in Val di Peio, quindi a Trento ('500), Innsbruck e in Ungheria. Nel corso degli anni la casata acquis\u00ec titoli nobiliari, col predicato di \u00abWaal e Sonnenthurn\u00bb: la torre e il sole. \nCristoforo divent\u00f2 il personaggio pi\u00f9 importante della famiglia. Fu ordinato sacerdote il 7 aprile 1738, divenne poi ausiliare dell'arcivescovo di Malines in Belgio e arcivescovo titolare di Cartagine (1751) poi arcivescovo (titolo personale) di V\u00e1c (1756), sede che comportava il titolo e la carica di vescovo-conte, quindi arcivescovo di Vienna (1757). Lasciata la sede ungherese di V\u00e1c, Migazzi vi torn\u00f2, nominato dall'imperatrice Maria Teresa d'Austria amministratore a vita della diocesi, dal 1762 al 1786, mantenendo contemporaneamente anche la sede di Vienna, per poi detenere solo Vienna fino alla morte nel 1803, poich\u00e9 nel 1786 il nuovo imperatore Giuseppe II gli chiese di rinunciare alla diocesi di V\u00e1c.\nA V\u00e1c, citt\u00e0 distrutta dai turchi conseguentemente alla loro ritirata, Migazzi fu molto attivo. In campo urbanistico si occup\u00f2 del piano della citt\u00e0. A livello architettonico fece realizzare, tra le altre cose, il palazzo vescovile, il seminario, un convitto, l'arco di trionfo in onore di Maria Teresa. Nei pressi di Ver\u0151ce, cittadina non lontana da V\u00e1c, fece costruire la villa chiamata \"Migazziburg\"/\"Castello di Migazzi\". A lui si deve inoltre la nuova cattedrale neoclassica, opera dell'architetto italo-francese Isidore Canevale con affreschi di Franz Anton Maulbertsch. Tale chiesa venne definita dal coevo viaggiatore toscano Domenico Sestini \"la chiesa pi\u00f9 bella d'Ungheria\". Commission\u00f2 infine molte opere ad artisti italiani e danubiani.\nTra i suoi pi\u00f9 importanti collaboratori, tra i quali non mancavano gli italiani, si segnalano alcuni padri scolopi.\nPapa Clemente XIII lo elev\u00f2 al rango di cardinale il 23 novembre 1761, con il titolo dei Santi Quattro Coronati.\nNel 1782 Cristoforo Migazzi vendette la sua biblioteca, ricca anche di codici antichissimi, alcuni di origine italiana, al vescovo di Transilvania Ign\u00e1c Batthy\u00e1ny. La collezione \u00e8 oggi ancora conservata nella sua sede originaria di Alba Iulia, nel Batthyaneum.\nMor\u00ec a Vienna il 14 aprile 1803 all'et\u00e0 di 88 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1119883", "revid": "22643", "url": "https://it.wikipedia.org/wiki?curid=1119883", "title": "Diocesi di Vienna", "text": ""}
{"id": "1119884", "revid": "2138421", "url": "https://it.wikipedia.org/wiki?curid=1119884", "title": "Controriforma", "text": "Per riforma cattolica, o controriforma, si intende quell'insieme di misure di rinnovamento spirituale, teologico, liturgico con le quali la Chiesa cattolica riform\u00f2 le proprie istituzioni dopo il Concilio di Trento. Gi\u00e0 durante il Concilio di Costanza i padri conciliari avevano auspicato una riforma \u00abnel capo e nelle membra\u00bb; ma fu solo in seguito alla Riforma protestante iniziata da Martin Lutero, un monaco agostiniano, che tale esigenza si fece urgente, concretizzandosi nell'applicazione delle disposizioni conciliari tridentine.\nPremesse.\nIl Concilio di Trento.\nStoria.\nDi fronte al disastro che il Cattolicesimo stava subendo in tutta Europa a causa dell'avanzata del movimento protestante, la gerarchia romana cominci\u00f2 a preparare una controffensiva. Papa Clemente VII, memore del conciliarismo affermatosi a Costanza e a Basilea nel secolo precedente, prefer\u00ec non convocare alcun concilio ecumenico, timoroso che questo potesse mettere in discussione il primato petrino. \nLa situazione cambi\u00f2 con Paolo III (1534-1549), il quale affid\u00f2 ai cardinali Contarini e Pole di mettersi d'accordo con l'imperatore Carlo V per trovare una citt\u00e0 dove i luterani e i cattolici potessero confrontarsi. Si scelse Trento per due motivi: apparteneva all'Impero ed era geograficamente vicina alla Germania luterana. Il percorso fu lungo e travagliato: convocato prima per il 1542, fu poi definitivamente convocato dal pontefice per il 1545 con la bolla \"Laetare Jerusalem\". I lavori furono interrotti a seguito di contrasti con l'Imperatore e ripresero con Giulio III (1550-1555), mentre l'intransigente Paolo IV (1555-1559) non volle che si continuasse in quanto riteneva che spettasse solo alla sede romana il compito della Riforma. Ripreso sotto Pio IV (1562), si concluse soltanto nel 1563.\nDecreti dottrinali.\nLa conclusione dei decreti conciliari furono completamente opposti rispetto a quelli progettati inizialmente da Paolo III e da Carlo V. Se costoro erano desiderosi di trovare un compromesso con i luterani (significativa l'azione mediatrice del Contarini ai colloqui di Ratisbona), l'ala reazionaria guidata da Paolo IV prese il sopravvento, grazie alla morte dei fautori dell'ala mediatrice quali Contarini e Pole. Difatti, i decreti conciliari che furono approvati poi con la bolla \"Benedictus Deus \"il 26 gennaio 1564 andavano a consolidare i punti dottrinali opposti a quelli promossi dal Protestantesimo, sottolineando il rapporto tra fede e opere, l'autorit\u00e0 della Chiesa nell'interpretazione delle Scritture e il ripristino della monarchia assolutista papale. Riassumendo:\nDecreti disciplinari.\nPerch\u00e9 i decreti trovassero una concreta applicazione, si procedette alla definizione di una prassi ecclesiale estremamente rigorosa, volta all'edificazione del popolo attraverso una condotta esemplare del clero, stabilendo che:\nRito tridentino.\nFino al XVI secolo, esistevano numerosissimi riti liturgici occidentali che, bench\u00e9 uniformi dal punto di vista strutturale, si differenziavano per invocazioni e preghiere legate alla cultura locale. Il Concilio, per evitare ulteriori problematiche e per sottomettere l'edizione dei libri liturgici all'autorit\u00e0 delle Sede Apostolica, decise di estendere il pi\u00f9 possibile il rito romano. Papa Pio V, proclam\u00f2, nella bolla \"Quo primum \"(1570), che l'eucaristia si dovesse celebrare in tutta la Chiesa latina secondo il Messale Romano edito in quello stesso anno, con l'eccezione di quei riti che avessero pi\u00f9 di duecento anni, che potevano essere mantenuti.\nBench\u00e9 sia diffuso, non \u00e8 corretto parlare di rito \u00abtridentino\u00bb. In realt\u00e0, al Concilio di Trento non fu elaborato nessun nuovo libro liturgico, il Concilio chiese al Papa di esaminare il Messale, ma le uniche variazioni riguardano alcune feste di santi: per il resto il Messale ricalcava le precedenti edizioni a stampa, in particolare l'edizione veneziana del 1497, a sua volta derivata dalla prima edizione a stampa del 1474.\nCaratteri della civilt\u00e0 post-tridentina.\nLe guerre di religione.\nLa conseguenza di queste drastiche riforme, fu un'accentuazione del clima di intolleranza che si poteva gi\u00e0 percepire all'indomani della Riforma luterana. Dagli anni sessanta del XVI secolo, infatti, l'Europa sprofond\u00f2 in una serie di guerre di religione tra protestanti e cattolici che destabilizzarono profondamente gli equilibri interni degli stati, accentuando il ruolo politico e religioso del campione della Controriforma, il cattolicissimo sovrano di Spagna Filippo II.\nL'assolutismo papale.\nPremessa.\nElemento caratteristico della cultura religiosa post-tridentina fu l'affermazione definitiva dell'assolutismo papale e la morte del conciliarismo. I pontefici della seconda met\u00e0 del XVI secolo si impegnarono, infatti, a sottolineare il decreto conciliare tridentino che ribadiva il carattere divino della sede episcopale romana, limitando cos\u00ec fortemente eventuali spinte autonomiste delle sedi episcopali cattoliche suffraganee. Grazie anche alla trattatistica del teologo gesuita (e poi cardinale) Roberto Bellarmino, si giunse ad un'esaltazione personale del Romano Pontefice quale \"Vicarius Dei \"e cuore della Chiesa stessa:\nIl \"clou\" del periodo in cui si consolid\u00f2 questa dimensione curiale, accentratrice ed assolutista si pu\u00f2 tratteggiare dal pontificato di Paolo III (1534-1549) fino a quello di Gregorio XV (1621-1623), durante i quali pontefici autoritari ed assolutisti quali Pio V e Sisto V incarnarono lo spirito di rinnovamento diffusosi nella coscienza cattolica post-tridentina. Dal pontificato di Urbano VIII (1623-1644) fino a quello di Clemente XII (1730-1740), cio\u00e8 quel \"lungo Seicento delle Chiese cristiane\", si assistette alla fine del sogno di restaurazione cattolica dell'Europa (con la fine della guerra dei trent'anni, 1648) e all'assestamento della mentalit\u00e0 controriformista e delle strutture curiali romane, fino alla comparsa dell'Illuminismo che fu il primo, serio movimento culturale capace di mettere in crisi l'impianto socio-religioso uscito fuori da Trento.\nPio V fu uno dei pi\u00f9 energici ed attivi pontefici dell'immediato periodo post-tridentino, incarnandone appieno lo spirito di riaffermazione del prestigio romano.\nIl Papato della Controriforma.\nDa Pio IV a Clemente VIII (1559-1605). L'attuazione del Concilio.\nPio IV, negli ultimi anni del suo pontificato, si mobilit\u00f2 perch\u00e9 i canoni disciplinari e teologici approvati a Trento fossero messi in pratica. Per questo motivo, gi\u00e0 nel 1564 cre\u00f2 una Congregazione del concilio perch\u00e9 sorvegliasse l'attuazione delle disposizioni conciliari e, il 13 novembre 1565, la pubblicazione della \"Professio fidei tridentina\", \"compendio\" della teologia della Riforma cattolica. L'opera di Pio IV fu continuata da Michele Ghisleri, intronizzato nel 1565 col nome di Pio V (1565-1572), implacabile inquisitore animato da una ferrea ed intransigente volont\u00e0 di sottolineare la \"plenitudo potestatis \"romana e di combattere le eresie con tutti i mezzi a disposizione possibili. Sotto di lui:Oltre alla riforma del messale (il cosiddetto \"Messale di San Pio V\"), Pio V patrocin\u00f2 anche l'uniformit\u00e0 dei vari riti liturgici presenti nella Chiesa Cattolica (mantenendo intatto il rito ambrosiano, anche a causa della caparbia volont\u00e0 di San Carlo Borromeo nel mantenerne la ricchezza spirituale); diede impulso alle missioni (istituzione di una congregazione cardinalizia nel 1568); instaur\u00f2 a Roma un clima di assoluta ortodossia dottrinale accompagnata da una corretta ortoprassi da parte del clero e dei fedeli; favor\u00ec la diffusione del Santo Rosario presso il popolo, preghiera che venne solennizzata come ringraziamento alla Madonna per la vittoria ottenuta dalla Lega Santa a Lepanto contro i Turchi (1571). Le riforme furono proseguite da Gregorio XIII (1572-1585), decretando la costituzione di ambascerie diplomatiche permanenti (le nunziature apostoliche) per mantenere strette e continue relazioni con i monarchi d'Europa ed avvi\u00f2 le prime disposizioni ecclesiali riguardo all'obbligo, da parte dei vescovi, di presentare a Roma delle relazioni delle visite pastorali da loro condotte nelle varie diocesi. Solamente nel 1585, sotto Sisto V (1585-1590), tali decreti divennero ufficiale, dando origine alle \"relationes ad limina apostolorum\" tuttora vigenti. Quest'ultimo pontefice, bench\u00e9 avesse regnato solo 5 anni, si dimostr\u00f2 energico nell'azione teologica ed esegetica, tanto da portare a compimento la revisione della \"Vulgata\" (edita nel 1592 sotto Clemente VIII, papa dal 1592 al 1605), in ottemperanza ai canoni tridentini che prevedevano la definizione dei libri delle Sacre Scritture.\nLa fine del sogno dell'egemonia cattolica (1605-1648).\nLa prima met\u00e0 del secolo vide il papato impegnato nel tentativo di imporre la sua supremazia in campo religioso in tutta Europa, e non limitandosi soltanto agli Stati che nel frattempo avevano abbracciato il protestantesimo. Supportati da un apparato politico-religioso stabile ed efficiente, i pontefici del primo Seicento cercarono di ricostruire il sogno medievale di Gregorio VII e di Innocenzo III: una \"plenitudo potestatis directa\" che non si limitasse ad esercitare il potere spirituale nelle questioni prettamente religiose, ma che interferisse anche nella politica interna degli stati, considerati come il braccio \"secolare\" dell'azione della Chiesa.\nLa concretizzazione di questo progetto si trov\u00f2 nell'autoritario Paolo V (1605-1621), allorch\u00e9 scagli\u00f2 l'interdetto contro la Repubblica di Venezia (1606) per essersi rifiutata di consegnare a Roma dei preti rei di aver commesso dei delitti e per non aver accolto le richieste pontificie in merito alla legislazione ecclesiastica. Paolo V, per\u00f2, non si rese conto che la sua presa di posizione era anacronistica: la difesa dei principi giurisdizionalisti statali, nell'et\u00e0 delle monarchie assolute, avevano sviluppato un senso di orgoglio \"laico\" negli Stati, opponendosi fortemente contro le pretese di intervento diretto del pontefice nelle loro questioni di politica interna. Il Bellarmino stesso si accorse, anni addietro, che era impossibile esercitare tale politica:\nInfatti, il Pontefice non riusc\u00ec ad ottenere il risultato sperato: l'indifferenza dei veneziani (che continuarono a celebrare i sacramenti nonostante l'interdetto papale), la reazione teologico-politica di fra Paolo Sarpi e le minacce della Francia di Enrico IV costrinsero Paolo a retrocedere dai suoi propositi.\nDopo il breve ma intenso pontificato di Gregorio XV (1621-1623), promotore dell'importante dicastero pontificio di \"Propaganda fide \"(1622), segu\u00ec quello ventennale di Urbano VIII (1623-1644). Il Pontefice, bench\u00e9 assertore della maest\u00e0 pontificia nella regolamentazione delle questioni internazionali, dovette amaramente constatare il fallimento dei suoi progetti quando la Francia del cardinale Richelieu, nella guerra dei trent'anni, si batt\u00e9 a fianco dei protestanti contro i cattolici. La pace di Westfalia\nIl riformismo barocco e la sua fine (1650-1740).\nIl papato della seconda met\u00e0 del XVII secolo dovette constatare amaramente la fine del suo sogno di restaurazione cattolica, accontentandosi di essere la guida morale delle coscienze e di influire, con la sua autorit\u00e0 morale, sulle decisioni politiche degli Stati cattolici. I pontificati di Innocenzo X (1644-1655) e di Alessandro VII (1655-1667) continuarono da un lato nel consolidare quella cultura controriformista attraverso disposizioni disciplinari e patrocinando l'arte barocca come strumento di propagazione della fede; dall'altra, ad impedire la diffusione delle \"devianze\" ortodosse tridentine. Tra queste, spiccava per importanza ed influenza culturale il giansenismo, dottrina sviluppata dal vescovo olandese Cornelius Jansen (1583-1638) vicina alle posizioni calviniste sul problema della grazia e della predestinazione Il giansensimo, bench\u00e9 i suoi seguaci (celebre centro di diffusione fu il monastero di Port-Royal, intorno al quale gravitava il filosofo e matematico francese Blaise Pascal) si dichiaravano seguaci del cattolicesimo romano, i papi da Urbano VIII in avanti si dimostrarono fortemente avversi ad un indirizzo teologico cos\u00ec vicino al calvinismo. Difatti, con la bolla di papa Innocenzo X \"Cum Occasione\" del 1653 e con quelle di Alessandro VII (\"Ad sanctam beati Petri sedem\" del 1656 e \"Regiminis Apostolici\" del 1664), il papato diede il via ad una serie di condanne nei decenni successivi, tra cui la pi\u00f9 importante \u00e8 sicuramente la bolla \"Unigenitus\" del 1713 ad opera di Clemente XI.\nIl pontefice che espresse maggiormente il ruolo di guida spirituale e di difensore intransigente della dottrina fu Innocenzo XI (1676-1689), il quale intendeva rilanciare il Papato nella sua missione pastorale, avviando una selezione pi\u00f9 rigida per scegliere i candidati curiali e cercando di estirpare alcune ignobili piaghe della Curia, quali la vita principesca che i cardinali conducevano e il nepotismo. I principali problemi del pontificato innocenziano furono:\nLa spinta riformatrice e pastorale fu seguita da Innocenzo XII (1691-1700), che emise la bolla \"Romanum decet pontificem\" (1692) con cui condannava esplicitamente il nepotismo; e da Clemente XI (1700-1721), che continu\u00f2 la lotta contro il giansenismo. Con quest'ultimo pontefice, per\u00f2, il prestigio del papato in campo internazionale cominci\u00f2 lentamente a scemare: l'affermazione piena del giurisdizionalismo e la decadenza dello Stato Pontificio in campo internazionale (rovesci diplomatici al trattato di Utrecht del 1714) determinarono una crisi d'autorit\u00e0 della Chiesa Cattolica in campo etico e dottrinale. Con il radicamento dell'illuminismo nei ranghi della politica e della cultura, poi, si diffuse presso gli ambienti governativi anche un forte sentimento anti-gesuita. Se Benedetto XIII (1723-1730) e Clemente XII (1730-1740) cercarono di opporsi alle novit\u00e0 provenienti dal mondo contemporaneo, Benedetto XIV (1740-1758), per via anche del suo spirito conciliante e dei suoi interessi verso ogni ramo della cultura, cerc\u00f2 di trovare dei canali di mediazione con la nuova cultura europea. Quando per\u00f2 si accorse dei rischi potenziali contenuti in alcune opere (L\"Esprit de lois \"di Montesquieu, per esempio) e dell'anticlericalismo sempre pi\u00f9 serpeggiante in seno agli stati cattolici europei (\"in primis\" il Portogallo del Marchese di Pombal), Benedetto XIV procedette ad un ripiegamento teologico e culturale volto alla difesa dei principi della fede cristiana. Con la seconda fase del pontificato lambertiniano, si pu\u00f2 parlare di conclusione del riformismo barocco.\nLa spiritualit\u00e0 tridentina.\nI nuovi ordini religiosi e il loro contributo.\nA contribuire al rinnovamento spirituale presso la popolazione, un ruolo fondamentale lo svolsero quegli ordini religiosi nati in risposta all'esigenza della Riforma Cattolica percepita gi\u00e0 all'indomani della Riforma Luterana. Ordini come i cappuccini, le orsoline, i teatini, i barnabiti e specialmente i gesuiti rafforzarono la pastorale del degradato clero secolare, influendo sugli sviluppi della devozione popolare, caratterizzata da una forte venerazione nei confronti dei Santi, della Beata Vergine (in particolar modo si diffuse la pratica del rosario), l'assiduit\u00e0 alla partecipazione dei sacramenti e ai precetti della Chiesa, determinando talvolta una religiosit\u00e0 di facciata, dominata pi\u00f9 dal conformismo che da una religiosit\u00e0 percepita nella sua purezza. \nInfatti, oltre ad influire la condotta dei fedeli nell'ortoprassi religiosa, gli ordini religiosi nati dalla Riforma Cattolica (in special modo i Gesuiti per i ragazzi e le Orsoline per le femmine) si adoperarono di formare le generazioni future, a seconda dei ruoli che i giovani avranno nella societ\u00e0. Non per nulla, l'educazione dei futuri principi era affidata a precettori gesuiti i quali, d'altronde, crearono delle scuole per la formazione anche dei ceti medio-bassi: l'educazione umanistica, impregnata di una sana dottrina cattolica, era considerato il miglior strumento per la formazione dell'uomo.\nLa \"clericalizzazione\" della societ\u00e0: il ruolo del sacerdote.\nL'attenzione rivolta alla pratica esteriore della religiosit\u00e0 e l'affidamento del popolo al clero spazz\u00f2 via quel gruppo di intellettuali e religiosi cattolici (i cosiddetti \"spirituali\") simpatizzanti per la dimensione interiore della fede propugnata dal protestantesimo. Una religiosit\u00e0 che non faccia affidamento al Magistero della Chiesa era vista con estremo sospetto da parte delle gerarchie, che affidavano i singoli casi all'Inquisizione. Di conseguenza, si ebbe un rafforzamento della figura del sacerdote, capace di condurre il popolo di Dio alla salvezza dell'anima attraverso una corretta interpretazione esegetica delle Sacre Scritture, interpretazione fornitagli dall'istituzione dei Seminari come previsto dal Concilio di Trento:\nL'istituzione delle parrocchie, circoscrizioni religiose nettamente pi\u00f9 limitate delle pievi medievali, aveva proprio la funzione di controllare pi\u00f9 da vicino la morale dei fedeli, modellata grazie alla fondazione delle \"Scuole di Dottrina cristiana\" in cui si impartivano i precetti tridentini ai fedeli. Inoltre, non bisogna dimenticare che la figura del prete, nelle comunit\u00e0 agricole, era riverita non solo per l'autorit\u00e0 morale che rappresentava, ma anche per la preparazione culturale che, bench\u00e9 non sempre fosse eccellente, era sicuramente superiore a quella dei semplici contadini. La figura di Don Abbondio e il suo rapporto con gli abitanti del paesino delineato ne \"I Promessi Sposi\" esplicita molto bene il prototipo del sacerdote dell'et\u00e0 post-tridentina.\nAl contrario, si venne ad accentuare la distanza tra il \"popolo\" (cio\u00e8 l'assemblea dei fedeli) e il clero stesso, definendo quella \"societas inequalis \"che verr\u00e0 ribadita nel Concilio Vaticano I e nel Codice di diritto canonico del 1917 e che permarr\u00e0 fino al Vaticano II. Se il popolo \u00e8 una massa di persone indefinita, il clero gode non solo di privilegi sociali, ma anche dell'esclusiva autorit\u00e0 d'interpretazione delle scritture.\nIl vescovo controriformista: Carlo Borromeo.\nCi sono vari vescovi esemplari del clima controriformista, come ad esempio Pietro Giovanni Aliotti, vescovo di Forl\u00ec dal 1551 al 1563, ma come modello del vescovo delineato dal Concilio di Trento certamente spicca la figura di Carlo Borromeo (arcivescovo di Milano dal 1564 al 1584).\nIl nipote di Pio IV fu inviato a guidare l'arcidiocesi di Milano, che da cinquant'anni era lasciata in uno stato d'incuria spirituale e materiale a causa della negligenza di Ippolito I e di Ippolito II d'Este. Ivi, il giovane presule si diede subito da fare per cercare di eliminare gli abusi compiuti in questo stato di decennale anarchia, rimuovendo i prelati indegni, ristabilendo il rispetto della disciplina ecclesiastica nei monasteri e nel clero diocesano. Cur\u00f2 con particolare intensit\u00e0 il rispetto della liturgia secondo i canoni tridentini, e si mostr\u00f2 indefesso nelle visite pastorali, giungendo anche ai confini con la Svizzera protestante e visitando villaggi e paesi sperduti sulle montagne. L'opera restauratrice di san Carlo non si limit\u00f2 soltanto alle disposizioni liturgiche e all'adempimento dei canoni tridentini, in quanto esercit\u00f2 fino in fondo il suo ministero di servizio verso i pi\u00f9 bisognosi in occasione della peste del 1576 (chiamata infatti \"peste di San Carlo\") e conducendo una vita morigerata. Si prodig\u00f2, inoltre, nella formazione culturale dei suoi sacerdoti, aprendo vari seminari (tra cui ricordiamo il Collegio Borromeo di Pavia).\nLa cultura barocca.\nLa Chiesa \u00e8 propagatrice in primo piano della cultura religiosa. Dopo aver abdicato al sapere mondano in seguito al Concilio di Trento, la Chiesa Cattolica fu in prima linea nella diffusione della religione e nell'opera di moderazione di quella profana, tramite lo strumento della Santa Inquisizione. Sostanzialmente, la Chiesa Cattolica opera una purificazione di tutte le tematiche pagane del primo cinquecento per dare il via ad un umanesimo cristiano che trova i suoi centri propulsori nei collegi gesuiti e nelle predicazioni tanto in voga in quel secolo. Si pu\u00f2 vedere quindi come la cultura cattolica non sia, come c'\u00e8 stata rappresentata, soltanto repressione, ma proposta per un'innovazione del sapere in chiave cristiana: protegge infatti la scienza (purch\u00e9 sia in linea con le scritture); favorisce l'arte \"ad maiorem gloriam Dei\" (Palestrina nella musica; Bernini e Borromini in quella figurativa e architettonica); esalta la poesia come funzione moralizzatrice (il circolo classicista di papa Urbano VIII).\nL'arte figurativa.\nIn seguito alle disposizioni conciliari, l'arte figurativa del Barocco deve rispondere all'esigenza di difesa e diffusione dell'ortodossia cattolica contro l'eresia protestante. Un clima di profondo rinnovamento segue la rivoluzione dei canoni figurativi dell'et\u00e0 rinascimentale: gli affreschi rappresentanti scene tratte dai vangeli apocrifi vengono cancellati, mentre quelli considerati indecenti e dal sapore paganeggiante (quale il Giudizio Universale di Michelangelo) vengono \"corretti\" attraverso l'aggiunta di panni per coprire le nudit\u00e0. L'arte deve ritornare (come si vedr\u00e0 anche per l'aspetto musicale) a \"parlare\" agli analfabeti, glorificare Dio e i suoi Santi attraverso la celebrazione di particolari soggetti, quali la Madonna (la cui venerazione \u00e8 rifiutata dai protestanti). In campo architettonico, due casi esemplificativi mostrano come l'arte sia divenuta strumento di propaganda della Riforma Cattolica: la chiesa del Ges\u00f9 di Roma, ad opera del Vignola; e la produzione artistica del Bernini.\nNel primo caso, la chiesa, riccamente decorata, presenta una struttura a pianta latina fiancheggiata da una serie di cappelle riconducenti ai motivi religiosi della controriforma: l'esaltazione dei santi e dei sacramenti, la devozione al Sacro Cuore di Ges\u00f9. La volta \u00e8 affrescata col trionfo di Cristo, fiancheggiato dai dottori della Chiesa, con la chiara allusione di dimostrare l'ortodossia della fede cattolica. Del Bernini, oltre all'esaltazione iconografica del potere papale con la \"Cathedra Petri \"nella Basilica Vaticana, si ricorda l\"Estasi di santa Teresa d'Avila\", altisonante espressione del misticismo controriformista.\nLa musica.\nLa musica polifonica di stampo quattrocentesco sembrava aver preso una strada indipendente rispetto alle esigenze liturgiche, che prevedevano un uso delle parole e un messaggio che fosse semplice, chiaramente udibile da parte dei fedeli. Inoltre, si richiese una purificazione della polifonia da tutte le tematiche profane, perch\u00e9 la musica ritornasse ad essere \"ancilla Dei\". Il Concilio, per ribadire quest'esigenza di purificazione e di asservimento della parola musicata ai fini liturgici, eman\u00f2 il \"Decretum de observandis et evitandis in celebratione Missarum \"(1562):Pierluigi da Palestrina, davanti ad un'ala intransigente dei Padri che addirittura voleva l'abolizione della musica dalle liturgie, avrebbe rivisto quel capolavoro che \u00e8 la \"Missa Papae Marcelli\" (1555), presentandola poi davanti ad una commissione di cardinali (tra cui faceva parte anche il Borromeo) per dimostrare che il contrappunto ovvero la polifonia \u00e8 davvero compatibile con le dottrine della Controriforma. La Controriforma, nel considerare il capolavoro di Palestrina, approv\u00f2 la polifonia, che da allora ebbe sempre un posto privilegiato accanto al canto gregoriano, proclamando Palestrina il salvatore della musica polifonica e gettando le basi per la cappella sacra romana. Si richiese, per\u00f2, che la musica polifonica seguisse le seguenti norme:\nIl classicismo letterario barocco.\nOltre alla linea marinista e concettista, piena di figure retoriche volte a suscitare solamente splendore e meraviglia nel pubblico dei lettori, il critico letterario Ezio Raimondi ha individuato una linea invece pi\u00f9 classicheggiante, che rifiutava le stravaganze mariniste (senza per\u00f2 rifiutare di suscitare la meraviglia nei lettori) e che si proponeva di educare il popolo di Dio attraverso una letteratura \"pedagogica\" e civile. Il fulcro di questa tendenza classicheggiante lo si ebbe nel circolo barberiniano, formatosi intorno al cardinale Maffeo Barberini, futuro papa Urbano VIII (1623-1644). Lo stesso Urbano VIII, Tommaso Campanella, Tommaso Stigliani, Giovanni Ciampoli e Virginio Cesarini furono tra i principali esponenti di questo gruppo di poeti, ma fu soprattutto l'ultimo a dare un maggior contributo per stile e produzione. Cesarini, membro dell'Accademia dei Lincei amico di Galileo, proponeva una poesia etica secondo i principi cristiani e che potesse suscitare un senso d'amor patrio.\nIl rapporto tra scienza e fede.\nGli studi recenti.\nRecentemente, gli studi storico-letterari hanno rivalutato profondamente l'immagine negativa che \u00e8 stata offerta per secoli, cio\u00e8 quella di una Chiesa ostile al progresso scientifico e persecutrice delle nuove scoperte, soprattutto in campo astronomico. In realt\u00e0, Andrea Battistini, Ezio Raimondi ed Eraldo Bellini, nei loro saggi delineanti il rapporto tra letteratura e scienza, hanno inevitabilmente affrontato anche la dimensione della fede, fondamentale perno socio-culturale della civilt\u00e0 controriformista.\nLa visione tolemaica e il ruolo scientifico dei Gesuiti.\nPartendo dal presupposto che il testo biblico \u00e8 un\"auctoritas \"non solamente per le questioni di fede, ma anche per quelle scientifiche, la tradizione ecclesiastica aveva accolto la teoria geocentrica dello scienziato egiziano Tolomeo, in quanto la sua teoria si accordava perfettamente alla visione antropocentrica del cristianesimo. Come l'Uomo \u00e8 al centro della Creazione, cos\u00ec la Terra deve essere al centro dell'Universo. La Chiesa patrocin\u00f2 le iniziative scientifiche pi\u00f9 disparate, purch\u00e9 non s'intaccasse la teoria geocentrica. I Gesuiti, per esempio, erano considerati (nel mondo cattolico) tra i migliori studiosi della realt\u00e0 cosmica e naturale: Athanasius Kircher, Orazio Grassi e Francesco Lana de Terzi sono soltanto alcuni degli scienziati appartenenti alla Compagnia di Ges\u00f9, con i quali lo stesso Galileo mantenne i rapporti fino alla rottura avvenuta con la pubblicazione de \"Il Saggiatore\". La stessa Accademia dei Lincei, di cui si parler\u00e0 fra poco, era supportata dall'allora cardinale Maffeo Barberini, nonostante la \"libert\u00e0 di ricerca\" propugnata dal fondatore dell'Accademia, il principe Federico Cesi.\nI Lincei e Galileo: la \"nuova scienza\".\nNata nel 1603 per iniziativa del giovane principe Federico Cesi (insieme agli amici Giovanni Heckius, il marchigiano Francesco Stelluti e l'umbro Anastasio de Filiis), l'Accademia de' Lincei inizi\u00f2 a funzionare soltanto nel 1609, quando il Cesi divenne proprietario dei beni paterna in seguito alla morte del genitore. La fortuna dei Lincei fu per\u00f2 data dall'adesione di Galileo nel 1610, determinando fra di essi un vero e proprio sodalizio scientifico: se Galileo, famoso per il fresco di stampa \"Sidereus Nuncius\", diede prestigio all'Accademia con la sua adesione, dall'altra i Lincei, molto sensibili alla divulgazione della \u201cnova scienza\u201d, spinsero Galileo ad adottare il dialogo come genere letterario adatto per tale scopo. I Lincei, per diffondere le loro scoperte, inventarono gli opuscoli e le gazzette (in lingua volgare) perch\u00e9 si formasse una coscienza collettiva anche con dei profani: la prosa letteraria trov\u00f2 cos\u00ec una forma di comunione con la scienza. Questa, inoltre, doveva basarsi sull'esperienza diretta, empirica dei fenomeni, e non sulle \"auctoritates \"antiche e teologiche. Come esporr\u00e0 bene Galileo nelle \"Lettere Copernicane\", la Bibbia \u00e8 un volume dal carattere soteriologico, perch\u00e9 conduca gli uomini alla salvezza, e non un libro scientifico. Bisogna non sapere di astrologia, filosofia o teologia per capire la realt\u00e0 della natura, ma di matematica e fisica, in quanto il libro dell'universo ragiona secondo i calcoli, e non intorno alle dotte disputazioni, come dir\u00e0 Galileo disputando con il gesuita Orazio Grassi ne \"Il Saggiatore:\"La Chiesa, nella figura del cardinal Bellarmino, si oppose alla rinascita del copernicanesimo nella sua veste galileiana, in quanto non conciliante con alcuni passi delle Scritture, quali \"Giosu\u00e8\" 10, 12-13. Il Cardinale cerc\u00f2 di convincere Galileo a desistere, dopo la sentenza del Sant'Uffizio del 1616, a non difendere una tesi \"plausibile\" solo come forumulazione matematica privata, ma non concepibile nella sua accettazione pratica. L'ascesa poi al trono papale del filo-linceo Urbano VIII fece credere allo scienziato pisano di poter liberamente sostenere questa visione, ma si sbagliava. Lo scontro tra questi due correnti di pensiero e di interpretazione del reale giunse il culmine con la condanna, da parte del Sant'Uffizio, del \"Dialogo sui massimi sistemi\", cosa che suscit\u00f2 molto scalpore presso gli avversari del cattolicesimo controriformista.\nStoriografia.\nLe origini: Paolo Sarpi e Pietro Sforza Pallavicino.\nPaolo Sarpi, il frate veneziano dell'Ordine dei Servi di Maria, che si oppose all'interferenza di papa Paolo V nelle questioni giurisdizionali della Repubblica di Venezia, nel 1619 pubblic\u00f2 a Londra la sua opera pi\u00f9 famosa, la \"Istoria del Concilio Tridentino\", ove si sottolinea la cupidigia del papato il quale, aiutato dalla Spagna, riusc\u00ec ad imporre la sua volont\u00e0 sulla collegialit\u00e0 dei vescovi per raggiungere i propri fini temporali.\nL'opera del Sarpi, messa subito all'Indice, spinse la Curia ad affidare all'intellettuale (e cardinale dal 1659) Pietro Sforza Pallavicino un'opera che potesse fronteggiare quella del Sarpi. Il prelato scrisse, pertanto, la \"Istoria del Concilio di Trento\" (1656-1657). Opera notevolmente pi\u00f9 chiara e meno passionale (e quindi\nmeno ideologica), la \"Istoria\" \u00e8 costruita con un metodo storico pi\u00f9 efficace di quella del frate veneziano.\nLa nascita del concetto di Controriforma.\nIl termine \"Controriforma\" non fu usato nei secoli XVI e XVII, ma venne coniato da Johann Stephan Putter, docente giurista di Gottinga, nel 1776. Putter, con questa parola, intendeva indicare la reazione della Chiesa alla riforma luterana attraverso:\nRiforma cattolica e Controriforma: la storiografia del XX secolo.\nI maggiori storici tendono oggi a sostenere la coesistenza di due aspetti distinti e paralleli nella realt\u00e0 del cattolicesimo cinquecentesco: la \u00abRiforma cattolica\u00bb e la \u00abControriforma\u00bb. Il primo di questi fu un protestante, Karl Peter Wilhelm Maurenbrecher, il quale scrisse nel 1880 la \"Geschichte der Katholischen Reformation\". Dopo di lui, gli storici Ludwig von Pastor, Joseph Lortz, Lucien Febvre, Delio Cantimori, Erwin Iserloh, Giacomo Martina, Giuseppe Alberigo, Mario Bendiscioli, Pier Giorgio Camaiani, Jean Delumeau, Paolo Prodi ed altri continuarono a riflettere e ad elaborare la dimensione storico-religiosa del cattolicesimo post-tridentino tra riforma e controriforma. \nFu soprattutto lo storico tedesco Hubert Jedin a identificare e definire i due movimenti come distinti nella storia della Chiesa cattolica. Quale sarebbe, dunque, la differenza tra \"Riforma cattolica\" e \"Controriforma\"? La \"Riforma Cattolica\" tende a mettere a fuoco gli elementi di trasformazione che la Chiesa accolse in questo periodo, procedendo alla definizione dei suoi dogmi e alla presa di coscienza di un\"alterit\u00e0 \"rispetto al mondo protestante; la \"Controriforma\" sottolinea, invece, il contrasto netto con il protestantesimo e l'applicazione dei decreti conciliari nelle Chiese locali e attraverso l'istituzione di organi specifici (Sant'Uffizio, Inquisizione romana, Indice dei libri proibiti) per monitorare l'ortodossia tridentina. Jedin scrive cos\u00ec, a tal proposito:\nNon bisogna tuttavia dimenticare la sostanziale persistenza di un filone storiografico che si oppone a questa linea interpretativa. Tra gli studiosi che hanno proposto opinioni contrastanti, si pu\u00f2 menzionare Giovanni Miccoli, che a tale problema si dedica nel paragrafo conclusivo del suo celebre saggio \"La storia religiosa\", dedicato alla \"Crisi e restaurazione cattolica nel Cinquecento\"."}
{"id": "1119887", "revid": "120428670", "url": "https://it.wikipedia.org/wiki?curid=1119887", "title": "Scuola veneziana", "text": "Nella storia della musica la scuola veneziana \u00e8 un termine usato per descrivere i primi compositori operanti a Venezia dal 1550 al 1610; essa descrive inoltre la musica da loro prodotta.\nLe composizioni policorali veneziane del XVI secolo furono il pi\u00f9 importante fenomeno musicale in Europa ed influenzarono moltissimo la musica europea di quel periodo. L'innovazione introdotta dalla scuola veneziana, assieme al contemporaneo sviluppo della monodia e dell'opera a Firenze rappresentano la fine della musica rinascimentale e l'inizio della musica barocca.\nStoria.\nDiversi fattori determinano la nascita della scuola veneziana. Il primo fu politico: dopo la morte di Papa Leone X nel 1521 ed il sacco di Roma del 1527, la lunga tradizione di Roma come centro musicale si and\u00f2 affievolendo; molti musicisti che volevano trasferirsi in Italia non andavano pi\u00f9 a Roma ma sceglievano di andare a Venezia.\nUn altro fattore, il pi\u00f9 importante, fu l'esistenza della splendida Basilica di San Marco (comunemente conosciuta come \"San Marco\") con il suo unico interno con due alloggiamenti per il coro. In considerazione della spaziosit\u00e0 della basilica si rese necessario sviluppare uno stile musicale che mettesse a profitto il ritardo del suono provocato dalle grandi dimensioni della chiesa. In questo modo lo stile policorale veneziano si svilupp\u00f2 nello stile antifonale in cui gruppi di cantori, accompagnati da strumenti musicali, cantavano in alcuni momenti in opposizione ed in altri all'unisono uniti dal suono dell'organo.\nIl primo compositore a rendere famoso questo effetto fu Adrian Willaert, che divenne \"maestro di cappella\" a San Marco nel 1527 rimanendovi ininterrottamente fino alla sua morte nel 1562. Gioseffo Zarlino, uno dei pi\u00f9 influenti musicisti dell'epoca, chiam\u00f2 Willaert \"il nuovo Pitagora\". L'influenza di Willaert era profonda non soltanto per la sua maestria di compositore ma anche per la sua eccezionale bravura come didatta tanto che molti veneziani studiarono con lui.\nUn altro fattore che promosse la creativit\u00e0 di questo gruppo di musicisti fu lo sviluppo della editoria a Venezia. Nei primi anni del XVI secolo, Venezia \u00e8 una citt\u00e0 prosperosa e dal governo stabile e diviene presto un importante centro di pubblicazioni di spartiti musicali. Accorrono compositori da ogni parte d'Europa per beneficiare di questa innovazione che era stata inventata da pochi anni. Compositori del nord Europa, specialmente fiamminghi e francesi, considerati fra i migliori d'Europa, vennero numerosi a Venezia. L'internazionalit\u00e0 della societ\u00e0 musicale veneziana dur\u00f2 fino alla fine del XVII secolo.\nNegli anni dal 1560 al 1570 vi si svilupparono due correnti musicali: una progressista capeggiata da Baldassare Donato ed una conservatrice con a capo Gioseffo Zarlino che diverr\u00e0 poi maestro di cappella a San Marco. La frizione fra i due gruppi port\u00f2, nel 1569, ad un pubblico duello fra Donato e Zarlino durante la celebrazione della festa di San Marco. \nI membri della corrente conservatrice tendevano a seguire lo stile polifonico della scuola franco fiamminga ed includeva Cipriano de Rore, Zarlino e Claudio Merulo; i membri della corrente progressista includevano Donato, Giovanni Croce, e dopo Andrea e Giovanni Gabrieli. Un ulteriore punto di frizione fra i due gruppi era se dare il posto di maestro di cappella ad un veneziano e comunque ad un italiano e non ad uno straniero. Alla fine il gruppo che favoriva i talenti locali prevalse e fin\u00ec cos\u00ec la dominazione dei musicisti stranieri a Venezia. Nel 1603 fu nominato Giovanni Croce seguito da Giulio Cesare Martinengo nel 1609 e da Claudio Monteverdi nel 1613.\nIl massimo dello sviluppo della scuola veneziana venne raggiunto nel decennio 1580-1590 quando Andrea e Giovanni Gabrieli composero grandissimi capolavori per cori multipli, gruppi di ottoni, archi e organo. Questi lavori sono i primi ad includere il dinamismo nella musica ed i primi anche nell'includere specifiche istruzioni sull'orchestrazione.\nAnche gli organisti partecipano a questa musica con Claudio Merulo e Girolamo Diruta; essi iniziano a definire uno stile ed una tecnica che\ntrasferita nel nord Europa dar\u00e0, nelle successive generazioni, vita ai lavori di Dietrich Buxtehude, ed infine di Johann Sebastian Bach.\nIl termine \"scuola veneziana\" viene usato, alcune volte, per distinguerlo dalla contemporanea e pi\u00f9 conservatrice scuola romana. Altri importanti centri di attivit\u00e0 musicale in Italia nello stesso periodo includono Firenze (dove nasce l'opera), Ferrara, Napoli, Padova, Mantova e Milano.\nCompositori.\nFra i maggiori esponenti della \"Scuola veneziana\" si annoverano:\nBibliografia.\n., 1980. ISBN 1-56159-174-2"}
{"id": "1119888", "revid": "647919", "url": "https://it.wikipedia.org/wiki?curid=1119888", "title": "Villa Comunale Umberto I", "text": ""}
{"id": "1119893", "revid": "124149894", "url": "https://it.wikipedia.org/wiki?curid=1119893", "title": "Danza latino-americana", "text": "Le danze latino-americane sono delle danze di coppia e fanno parte dei\" Balli latini\" nelle competizioni internazionali. Le danze riconosciute ufficialmente come latino-americane sono cinque: samba, cha cha cha, rumba, paso doble e jive.\nLe figure relative a questi balli differiscono da continente a continente e da una nazione all'altra perch\u00e9 diverse sono le tradizioni locali e le abitudini. Di conseguenza sono state prodotte specifiche codificazioni che hanno tecnicamente una loro validit\u00e0 e una loro giustificazione. Il momento unificante \u00e8 rappresentato dall'adesione di quasi cento paesi - Italia compresa (FIDS) - alla WDSF (World DanceSport Federation) che stabilisce regole e programmi validi per tutti. \nPer ognuna di esse sono state costruite nel corso degli anni molte decine di figure e ne vengono continuamente inventate di nuove. Ci\u00f2 \u00e8 dovuto al fatto che sono molto diffuse e per la loro stessa natura si prestano pi\u00f9 di altri balli ad originali interpretazioni personali e fantasia creativa. Attraverso l'insegnamento e la pratica anche spontanea sono state assimilate molto bene dalla cultura europea, nonostante si tratti di danze (specialmente cha cha, rumba, samba) lontane dal nostro codice genetico.\nRumba.\nPer gli studiosi di storia della danza, il termine rumba indica qualcosa di pi\u00f9 che un semplice ballo: identifica un genere musicale e coreico comprensivo di un insieme di balli. Nella lingua spagnola il verbo rumbear definisce un particolare modo di ballare, basato sui movimenti seducenti dei fianchi e del bacino. \nL'origine della rumba risale agli inizi del 1900 a Cuba, dopo l'abolizione della schiavit\u00f9, avvenuta il 10 febbraio 1878. Grandi masse di neri lasciarono i campi, dove non possedevano alcun bene, e si trasferirono nelle periferie delle citt\u00e0 per organizzare una nuova vita. Per questa gente, povera ma libera, la musica e la danza diventarono ben presto un modo di essere e di vivere. Gli ex-schiavi non possedevano strumenti musicali. Per riprodurre i suoni usavano qualunque cosa:\nCha cha cha.\nLa figura caratteristica di questo ballo \u00e8 lo chass\u00e8 che consiste in una serie di tre passi, il secondo dei quali chiude sul piede fermo. I primi due passi dello chass\u00e8 si ballano su due mezzi battiti che vengono fuori dividendo a met\u00e0 il battito contraddistinto dal numero 4. Poich\u00e9 il tempo \u00e8 4/4 e la battuta musicale ha l'accento sul primo battito. \nIl principiante deve avvicinarsi a questo ballo iniziando dallo chass\u00e8. Lo deve eseguire tante volte a destra e a sinistra fino ad assimilare lo stile adatto: le anche si devono spostare nella direzione del piede che conduce, verso destra o verso sinistra. Poich\u00e9 il cha cha cha pu\u00f2 essere eseguito anche avanti e dietro (lock) il movimento delle anche deve essere effettuato come sopra. Quando la esecuzione dello chass\u00e8 diventa disinvolta \u00e8 facile inserire lo stesso nelle varie figure di base. \nEsistono 4 differenti ipotesi sul significato letterale dell'espressione \"Cha Cha Cha\":\nAl passo base seguono solitamente diverse altre figure per realizzare una sequenza di base, quali \"New Yorker\", \"Spot Turn\", \"Mano nella Mano\", \"Alemana\"\nPaso doble.\nTradotto alla lettera significa: passo doppio. \nIl nome originale era pas a dos = passo a due \nLe figure costruite per questo ballo sono di grande spessore artistico, tutte ispirate alle azioni del torero nella lotta contro il toro. Non \u00e8 facile ballare il paso doble se non si entra nello spirito giusto. La coppia deve essere motivata ed esprimere energia.\nIn questa danza sono coinvolte tutte le parti del corpo: le gambe, le mani, lo sguardo, il volto nel suo insieme. Il cavaliere deve dimostrare carattere e forza fisica notevoli. Il corpo della dama deve essere scattante: docile e nervoso. \n\u00c8 una danza spagnola nata nei primi anni del 1900 nell'ambiente culturale e sociale delle arene. Le figure coreiche sono per\u00f2 una costruzione che \u00e8 venuta cronologicamente dopo, rispetto alla musica. In pratica, inizialmente, si trattava di una particolare base musicale che accompagnava la sfilata delle quadriglie negli spettacoli di corrida. La musica era potente, molto ritmata e coinvolgente: il semplice passo di camminata diventava una marcia militare. Uno squillo di tromba annunciava l'inizio della esecuzione musicale. \nNel corso degli anni il paso doble ha assimilato anche diverse figure appartenenti al flamenco e ha elevato a figura-simbolo il sur place che impone di battere il tacco ad ogni chiusura di piedi. \nNel 1954 fu inserito nella disciplina Danze latino-americane.\nSamba.\nSulla derivazione del termine samba prendiamo in considerazione due ipotesi: \nSamba deriva da zampo, una denominazione che serviva ad identificare due categorie di brasiliani: \nSamba deriva da semba che \u00e8 il particolare movimento del bacino di alcuni balli tipici dell'Angola portoghese. In Brasile si us\u00f2 il termine samba per indicare il modo di ballare degli schiavi importati dall'Angola e dal Congo e utilizzati nelle piantagioni di canna da zucchero. \nIl samba fu inserito nelle danze da competizione (disciplina latino-americane) dopo aver acquisito una forma compiuta: da un lato, addolcendosi sul piano musicale fino a scendere alle attuali 50-52 battute al minuto; dall'altro, attraverso la codificazione di figure compatibili, molte delle quali di notevole pregio artistico e coreografico. \nI movimenti caratteristici di questo ballo sono: \nSamba Bounce Action (Walter Laird); \nPendulum motion.\nJive.\nIl jive \u00e8 il ballo pi\u00f9 movimentato fra le danze latino-americane. Il suo ritmo \u00e8 frenetico, le sue figure richiedono stile, resistenza fisica, forza ed elasticit\u00e0. L'uso delle mani ha un ruolo determinante non inferiore a quello dei piedi. \nSi tratta degli otto passetti ballati e contati con la classica tecnica del jive appunto: \nsinistro dietro per il cavaliere + destro che batte sul posto contando 1, 2 \n3 &amp; 4 sinistro-destro-sinistro in chass\u00e8 laterale \n5 &amp; 6 destro-sinistro-destro in chass\u00e8 laterale \nSu ritmi fortemente sincopati furono inizialmente create due figure particolari: \ndue passi in controtempo (piede sinistro cavaliere, destro dama; e viceversa) \nil break-away: la dama eseguiva una separation ed un riavvicinamento, senza lasciare la presa del cavaliere.\nNella sua prima formulazione, il jive fu ballato esclusivamente da danzatori neri. Successivamente fu ripreso dai bianchi che vi aggiunsero numerose figure e vi apportarono modifiche tecniche che ne complicarono e appesantirono l'esecuzione. \nDopo la seconda guerra mondiale, con l'evoluzione del jazz verso il bebop, il break-away divent\u00f2 la base del rock 'n' roll\n(non a caso un passo fondamentale \u00e8 chiamato proprio 'rock').Il jive fu sottoposto ad una serie di revisioni e perfezionamenti stilistici che ne hanno fatto uno dei balli ancor oggi pi\u00f9 prestigiosi a livello internazionale.\nAgonismo.\nLa danza latino-americana viene praticata anche a livello agonistico. Per quanto riguarda l'Italia (in particolare la Federazione Italiana Danza Sportiva, unica riconosciuta dal CONI) troviamo una suddivisione di categorie e classi a seconda, rispettivamente, dell'et\u00e0 e del livello di preparazione della coppia, come di seguito:\nPer passare da una categoria all'altra, vengono disputate delle gare a ognuna delle quali a seconda del piazzamento raggiunto vengono attribuiti un certo numero di punti, che permettono l'accesso a una Ranking List (una lista di punteggi). L'Italia viene divisa in tre settori (Nord, Centro, Sud), ognuno dei quali ha una propria Ranking List, fatta eccezione per la classe A di ogni categoria.Infatti per questa classe la ranking list \u00e8 unica e non divisa in settori come per le classi minori. In base al risultato di diverse gare ufficiali, ogni coppia acquisisce un determinato punteggio che permette di stilare la Ranking List. Tanto pi\u00f9 alta \u00e8 la posizione raggiunta in una gara, tanto pi\u00f9 alto sar\u00e0 il punteggio acquisito. In base ai punteggi ottenuti e ai risultati del Campionato Italiano, accederanno alla classe successiva un numero di coppie definito dal regolamento.\nLe Federazioni Internazionali sono la WDSF (World Dance Sport Federation) e la WDC (World Dance Council), tuttavia, i tesserati FIDS possono competere a sole competizioni WDSF (in base al regolamento), questo fino al febbraio 2017 con l'abolizione dell'Articolo che negava questa libert\u00e0. \nLe categorie Usate possono essere anche le seguenti:\nUnder 8 - Under 10 - Under 12 - Under 14 - Under 16 - Under 19 - Under 21 - Over 16 - Over 30 - Over 40 - Over 50 - Over 60 - Over 70\nLe Classi sono anche divise per livello di apprendimento della disciplina, ossia di quale livello si includono le figurazioni:"}
{"id": "1119895", "revid": "48344", "url": "https://it.wikipedia.org/wiki?curid=1119895", "title": "Indoeropei", "text": ""}
{"id": "1119897", "revid": "36426", "url": "https://it.wikipedia.org/wiki?curid=1119897", "title": "Ioniche", "text": ""}
{"id": "1119898", "revid": "3082", "url": "https://it.wikipedia.org/wiki?curid=1119898", "title": "Gallia Narbonese", "text": ""}
{"id": "1119902", "revid": "536103", "url": "https://it.wikipedia.org/wiki?curid=1119902", "title": "Sugna", "text": ""}
{"id": "1119903", "revid": "767487", "url": "https://it.wikipedia.org/wiki?curid=1119903", "title": "Liptovsk\u00e1 Tepli\u010dka", "text": "Liptovsk\u00e1 Tepli\u010dka (in ungherese \"Teplicska\", in tedesco \"Zeplitschke\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1634."}
{"id": "1119905", "revid": "767487", "url": "https://it.wikipedia.org/wiki?curid=1119905", "title": "Biblioteca Roncioniana", "text": "La Biblioteca Roncioniana \u00e8 un'istituzione cultura di Prato, situata in un edificio storico in piazza San Francesco.\nStoria.\nL'edificio che ospita la biblioteca fu appositamente costruito a met\u00e0 Settecento in eleganti forme barocchette, con elaborati stucchi nel cornicione e sotto i terrazzini; in precedenza la biblioteca pubblica, fondata grazie a un lascito testamentario di Marco Roncioni (1596-1677) e aperta al pubblico nel 1722, aveva avuto sede in via Muzzi, nell'antico palazzo vescovile.\nIl primo progetto per la nuova sistemazione della biblioteca venne redatto gi\u00e0 nel 1715, da Anton Maria Ferri, ma non venne attuato. Seguirono i piani di Giovanni Battista Bettini, Pietro Paolo Giovannozzi, Antonio Berardi, e infine quello di Alessandro Saller (1746) che venne finalmente messo in opera, non prima per\u00f2 di aver acquistato dal monastero di Santa Trinita i terreni gi\u00e0 della famiglia Bidori nel 1751 (inizialmente sarebbe dovuto sorgere sull'altro lato della piazza, accanto alla chiesa di San Francesco, ma l'affare non si concretizz\u00f2). L'edificio fu completato entro il 1766, con modifiche al progetto del Saller da parte dei capomastri Anton Francesco Arrighi e Stefano di Rigo.\nDescrizione.\nEsterno.\nPalazzo Roncioni si presenta con una facciata aperta su piazza San Francesco, composta su sei assi di finestre su due piani sopraelevati, dotata di due portali e racchiusa ai lati da spigoli a bugne in arenaria con profilo dentato. Le finestre del piano terra hanno il timpano spezzato con conchiglia in stucco al centro, quelle del primo piano un profilo curvilineo, e quelle del secondo hanno la mostra conclusa da una cornice curvilinea che racchiude un cartiglio.\nI portali, simmetrici, sono racchiusi da lesene ai lati e sormontati da altrettanti balconcini a balausitrini; sopra i portali si trovano cartigli in stucco creati da Stefano Arrighi su disegno di Stefano Catani; il portale di sinistra oggi ospita un esercizio commerciale, mentre quello di destra introduce al vestibolo e alla scalinata che porta alla biblioteca.\nIl cornicione \u00e8 \"alla romana\", con cartigli alternati a coppie di mensole con volute. Su via rinaldesca si ripete lo stesso schema per tre assi.\nInterno.\nL'atrio d'ingresso presenta quadrature settecentesche di Stefano Catani (1763), con la parete di fondo ornata dal raro rilievo di \"Tobiolo e l'angelo\" di Andrea della Robbia (1475 circa), proveniente dal convento di Santa Margherita e qui trasferito dopo le soppressioni del vescovo Scipione de' Ricci.\nDa qui si accede al piano superiore con un ampio scalone, la cui aula \u00e8 decorata da stucchi e da altre quadrature, in parte nascoste da una tinteggiatura uniforme, ma che riaffiorano qua e l\u00e0 con de saggi, e che mostrano due grandi prospettive al piano superiore, vestibolo della biblioteca. Qui si trovano anche i busti di Giovanni Battista Casotti e, sulla porta dell'aula di lettura, di Marco Roncioni, quest'ultimo di Matteo Arrighi (1766).\nLa sala di lettura si presenta come un ampio salone a doppia altezza, coperto da volta a botte ribassata e unghiata e illuminato da cinque finestroni e altrettante finestre, che dall'esterno corrispondono alle aperture rispettivamente del primo e del secondo piano. La volta \u00e8 decorata dall'affresco di \"Pallade che strappa l\u2019Adolescenza agli ozi di Venere\", opera giovanile di Luigi Catani (1789), che qui copia un soffitto di Pietro da Cortona a palazzo Pitti.\nLe pareti presentano scaffalature su due livelli (con ballatoio retto da colonne ioniche di gusto neoclassico, realizzate da Antonio Elmi nel 1789-92). Nella sala si trovano due rari globi celeste e terrestre di Mercatore, datati rispettivamente 1551 e 1541, che furono donati dalla famiglia Gherardi. Lungo gli sguanci delle finestre si trovano alcuni frammenti di iscrizioni latine (provenienti da Roma), mentre sono state collocate in un'altra saletta (quella \"del Direttore\") due urnette funerarie etrusche istoriate (III-II secolo a.C.), provenienti dal territorio di Prato. Queste antichit\u00e0 facevano parte nel Settecento della collezione di Giovanni Battista Casotti.\nTra le collezioni librarie della biblioteca spicca la sezione locale, con la maggiore raccolta di scritti sulla cultura e la storia pratese, arricchita dai contributi di molti scrittori pratesi del Sette e Ottocento e dai manoscritti originali di Cesare Guasti."}
{"id": "1119908", "revid": "767487", "url": "https://it.wikipedia.org/wiki?curid=1119908", "title": "Alexander B\u0103l\u0103nescu", "text": "Biografia.\nFiglio di Ion e Similica, gi\u00e0 a nove anni si esibiva a suonare in pubblico. Nel 1969, a causa della dittatura di Ceau\u0219escu, emigra con tutta la famiglia dalla Romania in Israele fino a quando, raggiunta l'et\u00e0 per il servizio militare, obbligatorio in Israele, si trasferisce in Gran Bretagna. Qui la sua carriera di musicista, fino ad allora di formazione classica, si incontra con le avanguardie inglesi e conclude poi i suoi studi alla prestigiosa Juillard School di New York con i docenti Dolly Korizer e Dorothy Delay.\nConosce Michael Nyman e incomincia nel 1976 a suonare nella Michael Nyman Band, dov'era primo violino e membro fondatore. Suona tra il 1983 e il 1986 nel \"Quartetto Arditti\" e diviene egli stesso nel tempo un grande rappresentante della musica contemporanea formando nel 1987 il quartetto di archi che porta il suo nome.\nSi contraddistingue cos\u00ec come compositore e arrangiatore e ottimo esecutore. Compone una musica classica nuova che cerca di essere pi\u00f9 accessibile e comunicativa ai tempi di oggi. Incominciando dal suo lavoro intitolato \"Luminitza\", cerca di mescolare nella sua musica anche i suoni della musica folkloristica della sua terra, cosa che lo ha portato a collaborare con il gruppo ungherese dei Muzsikas e con la cantante M\u00e1rta Sebesty\u00e9n.\n\u00c8 un artista poliedrico ed eclettico, avendo collaborato con musicisti molto differenti tra loro come Carla Bley, Gavin Bryars, Jack DeJohnette, John Lurie, Andy Shepard e John Surman, ma anche con gruppi pop come i Pet Shop Boys, la Yellow Magic Orchestra o i To Rococo Rot.\nHa scritto anche musica per il cinema, tra cui le colonne sonore del film \"Il partigiano Johnny\" di Guido Chiesa e di \"Angeli e insetti\" di Philip Haas."}
{"id": "1119911", "revid": "3082", "url": "https://it.wikipedia.org/wiki?curid=1119911", "title": "Santi Martiri dell'Uganda", "text": ""}
{"id": "1119913", "revid": "365417", "url": "https://it.wikipedia.org/wiki?curid=1119913", "title": "Bruno Osimo", "text": "\u00c8 docente di traduzione presso la Civica Scuola Interpreti e Traduttori \"Altiero Spinelli\" .\nAllievo di Peeter Torop, ha conseguito il dottorato all'Universit\u00e0 degli Studi di Milano; da allora si \u00e8 dedicato allo studio della traduzione a partire da una prospettiva semiotica, in particolare studiando le fasi mentali del processo traduttivo e la valutazione della qualit\u00e0 della traduzione."}
{"id": "1119914", "revid": "767487", "url": "https://it.wikipedia.org/wiki?curid=1119914", "title": "Stella Dallas (film 1925)", "text": "Stella Dallas \u00e8 un film drammatico statunitense del 1925, adattato dalla celebre sceneggiatrice hollywoodiana Frances Marion da un libro di Olive Higgins Prouty, un bestseller uscito nel 1923.\nFu il primo film girato negli Stati Uniti dalla giovane Lois Moran cui fu affidato il ruolo di Laurel, la figlia di Stella Dallas. All'epoca del film, Douglas Fairbanks (junior) aveva soltanto 15 anni.\nLa pellicola ebbe un remake nel 1937 con il film \"Amore sublime \": la regia era di King Vidor con Barbara Stanwyck nel ruolo di Stella Dallas.\nTrama.\nStella Dallas \u00e8 una giovane ragazza di provincia che subisce un forte colpo alla morte del padre. Per risollevarsi dalla sua disperazione sposa, forse troppo in fretta, l'altolocato Stephen, con il quale non ha nulla in comune. Dopo la nascita della figlia, Laurel, i due coniugi si separano e prendono strade diverse. Stephen fa ritorno a New York ma presto Stella si rende conto che sua figlia non avr\u00e0 mai buone possibilit\u00e0 di crescere in maniera sana se rester\u00e0 con una madre sola e incapace a badare a lei. A prezzo di un grande sacrificio, Stella decider\u00e0 di mandare Laurel a vivere con suo padre e con la sua nuova famiglia e di separarsi per sempre da lei, pur di darle una reale speranza di vita migliore.\nProduzione.\nIl film fu prodotto dalla Samuel Goldwyn Company\nDistribuzione.\nDistribuito dall'United Artists, il film venne presentato da Samuel Goldwyn in prima il 16 novembre 1925 all'Apollo Theatre di New York.\nCopia del film \u00e8 conservata in un positivo 16\u00a0mm.. La Sunrise Silents lo ha distribuito in DVD il 21 settembre 2005 in una versione di 106 minuti, in un B/N colorato, insieme a \"Dash Through the Clouds\", cortometraggio di 9 minuti, e a un episodio del serial \"Mystery of the Double Cross\"."}
{"id": "1119917", "revid": "217432", "url": "https://it.wikipedia.org/wiki?curid=1119917", "title": "Nucleo caudato", "text": ""}
{"id": "1119921", "revid": "1543377", "url": "https://it.wikipedia.org/wiki?curid=1119921", "title": "Putamen", "text": "Il putamen (dal latino \"putamen\", \u00abguscio di noce\u00bb) \u00e8 una struttura tondeggiante situata alla base del telencefalo. Il putamen e il nucleo caudato formano insieme lo striato dorsale. \u00c8 anche una delle strutture che compongono i gangli della base. Attraverso vari percorsi, il putamen \u00e8 collegato alla substantia nigra, al globo pallido, al claustro e al talamo, oltre a molte regioni della corteccia cerebrale. Una funzione primaria del putamen \u00e8 regolare i movimenti a vari stadi (ad es. preparazione ed esecuzione) e influenzare vari tipi di apprendimento. Impiega GABA, acetilcolina e encefalina per svolgere le sue funzioni. Il putamen svolge anche un ruolo nei disturbi degenerativi neurologici, come la malattia di Parkinson.\nAnatomia.\nIl putamen \u00e8 una struttura del proencefalo. Insieme al nucleo caudato forma lo striato dorsale. Il caudato e il putamen contengono gli stessi tipi di neuroni e circuiti - molti neuroanatomisti considerano lo striato dorsale una singola struttura, divisa in due parti da un grande tratto di fibra, la capsula interna, che lo attraversa al centro. Il putamen, insieme al globo pallido, costituisce il nucleo lenticolare. Il putamen \u00e8 la porzione pi\u00f9 esterna dei gangli della base, un gruppo di nuclei nel cervello che sono interconnessi con la corteccia cerebrale, il talamo e il tronco encefalico. I gangli della base comprendono lo striato dorsale, la substantia nigra, il nucleus accumbens e il nucleo subtalamico.\nNei mammiferi, i gangli della base sono associati al controllo motorio, alla cognizione, alle emozioni, all'apprendimento. I gangli della base sono situati bilateralmente e hanno divisioni rostrali e caudali. Il putamen si trova nella divisione rostrale come parte dello striato. I gangli della base ricevono input dalla corteccia cerebrale, attraverso lo striato.\nIl putamen \u00e8 collegato prevalentemente alle seguenti strutture:\nNucleo caudato.\nIl caudato lavora con il putamen per ricevere l'input dalla corteccia cerebrale. Collettivamente, possono essere considerati \"l'ingresso\" ai gangli della base. Le proiezioni dal putamen raggiungono il caudato direttamente attraverso i ponti caudolenticolari grigi. Il putamen e il caudato sono collegati congiuntamente con la substantia nigra, tuttavia il caudato invia pi\u00f9 densamente alla substantia nigra \"pars reticulata\", mentre il putamen invia pi\u00f9 afferenti al globo pallido interno (GPi).\nSubstantia nigra.\nLa substantia nigra contiene due parti: substantia nigra \"pars compacta\" (SNpc) e substantia nigra \"pars reticulata\" (SNpr). La SNpc riceve input dal putamen e dal caudato e restituisce le informazioni a queste strutture. Anche la SNpr ottiene input dal putamen e dal caudato. Tuttavia, invia l'input all'esterno dei gangli della base per controllare i movimenti della testa e degli occhi. La SNpc produce dopamina, che \u00e8 fondamentale per i movimenti. La SNpc \u00e8 la parte che degenera durante la malattia di Parkinson.\nGlobo pallido.\nIl globo pallido contiene due parti: il globo pallido pars externa (GPe) e il globo pallido pars interna (GPi). Entrambe le regioni acquisiscono input dal putamen e dal caudato e comunicano con il nucleo subtalamico. Tuttavia, il GPi invia soprattutto un output inibitorio GABAergico al talamo. Il GPi invia anche proiezioni a parti del mesencefalo, che presumibilmente influenzano il controllo della postura.\nFisiologia.\nCircuiti neuronali.\nIl putamen (e lo striato in generale) ha numerosi circuiti paralleli che consentono la comunicazione cortico-subcortico-corticale. Questi sono stati descritti, in generale, come percorsi diretti, indiretti e iperdiretti. Le proiezioni GABAergiche del putamen hanno un effetto inibitorio sul talamo. Le proiezioni talamiche hanno un effetto eccitatorio sul putamen. A differenza del talamo, che ha un'ampia connettivit\u00e0 reciproca, le proiezioni corticali del putamen sono afferenti, quindi inviano informazioni ma non le ricevono. La comunicazione corticale \u00e8 realizzata tramite percorsi multi-fibra, cio\u00e8 attraverso altre strutture sottocorticali.\nDopamina.\nLa dopamina ha un ruolo dominante nel putamen, e la maggior parte di essa \u00e8 fornita dalla substantia nigra. Quando il corpo cellulare di un neurone (nei nuclei putamen o caudato) attiva un potenziale d'azione, la dopamina viene rilasciata dal terminale presinaptico. Poich\u00e9 le proiezioni dei nuclei di putamen e caudato modulano i dendriti della substantia nigra, la dopamina influenza la substantia nigra, che influenza a sua volta la pianificazione motoria. Questo stesso meccanismo \u00e8 coinvolto nella tossicodipendenza. Al fine di controllare la quantit\u00e0 di dopamina nella fessura sinaptica e la quantit\u00e0 di dopamina nei terminali post-sinaptici, i neuroni dopaminergici presinapici eseguono la ricaptazione della dopamina in eccesso.\nAltri neurotrasmettitori.\nIl putamen ha anche un ruolo nella modulazione di altri neurotrasmettitori. Rilascia GABA, encefalina, sostanza P e acetilcolina. Riceve serotonina e glutammato.\nFunzioni.\nControllo del movimento.\nIl putamen \u00e8 interconnesso con molte altre strutture, e opera di concerto con esse, influenzando svariati tipi di comportamento motorio. Essi includono la pianificazione del movimento, l'apprendimento e l'esecuzione dello stesso la preparazione dei movimenti, l'ampiezza, e le sequenze motorie.\nAlcuni neurologi ipotizzano che il putamen abbia un ruolo anche nella selezione del movimento (Sindrome di Tourette) e nella esecuzione \"automatica\" dei movimenti precedentemente appresi (malattia di Parkinson)..\nIn uno studio \u00e8 stato trovato che il putamen controlla il movimento degli arti. L'obiettivo di questo studio era di determinare se una particolare attivit\u00e0 cellulare nel putamen dei primati fosse correlata alla direzione del movimento degli arti o alla sottostante attivit\u00e0 muscolare. Due scimmie sono state addestrate per eseguire compiti che implicavano il movimento di carichi. I compiti sono stati creati in modo che il movimento potesse essere distinto dall'attivit\u00e0 muscolare. I neuroni nel putamen sono stati selezionati per il monitoraggio solo se erano correlati sia al compito che ai movimenti delle braccia al di fuori del compito. \u00c8 stato dimostrato che il 50% dei neuroni che sono stati monitorati erano legati alla direzione del movimento, indipendentemente dal carico.\nUn altro studio \u00e8 stato condotto per studiare l'estensione e la velocit\u00e0 del movimento utilizzando la mappatura PET del flusso sanguigno cerebrale regionale (rCBF) in 13 esseri umani. Le attivit\u00e0 di movimento sono state eseguite con un cursore controllato da un joystick. Sono stati eseguiti test statistici per calcolare l'estensione dei movimenti e a quali regioni del cervello si correlano i movimenti. Si \u00e8 riscontrato che \"l'aumento dell'estensione del movimento era associato ad aumenti paralleli del rCBF nei gangli basali bilaterali (BG, putamen e globus pallidus) e nel cervelletto ipsilaterale\". Questo non solo mostra che il putamen influenza il movimento ma mostra anche che il putamen si integra con altre strutture per svolgere tale compito.\nUn terzo studio \u00e8 stato condotto per indagare in modo specifico come i gangli della base influenzano l'apprendimento dei movimenti sequenziali. Due scimmie sono state addestrate a premere una serie di pulsanti in sequenza. I compiti utilizzati sono stati progettati per poter monitorare le attivit\u00e0 ben apprese rispetto ai nuovi compiti. \u00c8 stato iniettato muscimolo in varie parti dei gangli della base e si \u00e8 scoperto che \"l'apprendimento di nuove sequenze \u00e8 diventato carente dopo le iniezioni nel caudato anteriore e nel putamen, ma non nel putamen medio-posteriore\". Ci\u00f2 mostra che diverse aree dello striato vengono utilizzate quando si eseguono vari aspetti dell'apprendimento dei movimenti sequenziali.\nApprendimento.\nInsieme a vari tipi di movimento, il putamen influenza anche l'apprendimento per rinforzo e l'apprendimento implicito. Apprendimento per rinforzo significa interagire con l'ambiente e selezionare le azioni per massimizzare il risultato. L'apprendimento implicito \u00e8 un processo passivo in cui le persone sono esposte alle informazioni e acquisiscono conoscenza attraverso l'esposizione. Sebbene i meccanismi esatti non siano noti, \u00e8 chiaro che i neuroni dopaminergici e quelli tonici svolgono un ruolo chiave. I neuroni tonici sono gli interneuroni colinergici che sparano durante l'intera durata dello stimolo, con una frequenza di circa 0,5-3 impulsi al secondo. I neuroni fasici sono l'opposto e attivano un potenziale d'azione solo quando si verifica un movimento."}
{"id": "1119922", "revid": "1525897", "url": "https://it.wikipedia.org/wiki?curid=1119922", "title": "Deianira presta ascolto alla Fama", "text": "Deianira presta ascolto alla Fama \u00e8 un dipinto a olio su tela (245x168 cm) realizzato nel 1638 circa dal pittore Pieter Paul Rubens. \u00c8 conservato nella Galleria Sabauda di Torino.\nQuesta tela \u00e8 un pendant di un altro dipinto di Rubens, \"Ercole nel giardino delle Esperidi\".\nLa donna raffigurata \u00e8 Deianira, sposa di Ercole.\nIl quadro era noto anche come \"Deianira che consegna alla Furia la fatale tunica\", infatti di fianco a lei \u00e8 presente una donna che assomiglia ad una Furia che tiene in mano la tunica macchiata di sangue."}
{"id": "1119923", "revid": "77671261", "url": "https://it.wikipedia.org/wiki?curid=1119923", "title": "Vergine che consegna la pianeta a sant'Ildefonso", "text": "La Vergine consegna la pianeta a sant'Ildefonso \u00e8 un dipinto a olio su tela (165x115 cm) realizzato nel 1623 dal pittore Diego Vel\u00e1zquez.\n\u00c8 conservato nella collezione permanente del Centro Vel\u00e1squez di Siviglia all'interno dell'Hospital de los Venerables."}
{"id": "1119924", "revid": "125650782", "url": "https://it.wikipedia.org/wiki?curid=1119924", "title": "Ritratto di Madame de Pompadour", "text": "Madame de Pompadour \u00e8 un dipinto a olio su tela (91x68\u00a0cm) realizzato nel 1759 dal pittore francese Fran\u00e7ois Boucher.\nRaffigura Madame de Pompadour, favorita del re Luigi XV di Francia. \u00c8 ritratta secondo il gusto raffinatissimo dell'epoca incarnando quei canoni di bellezza ed eleganza assoluti che le genti colte e facoltose cercavano spasmodicamente di raggiungere. L'abito, ricchissimo e leggero in taffet\u00e0 di seta con profusione di merletti \u00e8 come una nuvola spumeggiante serrato attorno al corsetto. Madame de Pompadour appare in un'aria colta e raffinata, vera prima donna della grande corte francese che col suo gusto sublime influenz\u00f2 le arti (pittura, architettura, musica e soprattutto la moda) del tempo contribuendo allo sviluppo dello stile Rococ\u00f2 e a fare della Francia il vero faro dell'Europa del tempo.\nIl famoso ritratto \u00e8 conservato nella Wallace Collection di Londra, ultimo di una serie di sette ritratti dedicati alla stessa dama, venne esposto dapprima alla Reggia di Versailles, per poi passare al fratello di Madame de Pompadour.\nSullo sfondo \u00e8 dipinta una scultura che rappresenta l'amore e l'amicizia. \nSulla panchina \u00e8 seduto un cane, identificato come In\u00e8s, nei ritratti femminili la presenza di un cane (in questo caso un piccolo Papillon razza francese da compagnia) era spesso simbolo di fedelt\u00e0 coniugale."}
{"id": "1119928", "revid": "14197", "url": "https://it.wikipedia.org/wiki?curid=1119928", "title": "Honfleur, una sera, foce della Senna", "text": "Honfleur, una sera, foce della Senna (Honfleur, un soir, embouchure de la Seine) \u00e8 un dipinto a olio su tela (64,2x80 cm) realizzato nel 1886 dal Georges-Pierre Seurat; raffigura un tramonto in toni grigi della marina di Honfleur, suggerendo un'atmosfera di suggestiva malinconia\n\u00c8 conservato nel Museum of Modern Art di New York.\nI quadro venne dipinto in estate quando il pittore decise di fare un viaggio nella localit\u00e0 raffigurata, con l'intento di svilupparne una serie di tele raffiguranti la medesima in diversi momenti della gioia\nTra il 1889 ed il 1890 Seurat dipinger\u00e0 la cornice di sei centimetri."}
{"id": "1119942", "revid": "729019", "url": "https://it.wikipedia.org/wiki?curid=1119942", "title": "Nucleo subtalamico", "text": "Il nucleo subtalamico, detto anche corpo di Luys, si trova nel diencefalo.\n\u00c8 considerato essere parte integrante dei Circuiti della Base, in particolare della via indiretta.\n\u00c8 in contatto con la capsula interna (ovvero quella parte di sostanza bianca del diencefalo in cui passano le vie sensitive e motorie).\n\u00c8 costituito da interneuroni GABAergici, inibitori, e da neuroni di proiezione, eccitatori.\nRiceve afferenze dalla corteccia cerebrale, del GPe, e substantia nigra.\nProietta al GPi, Putamen, Nucleo Caudato.\nLa sua lesione d\u00e0 origine ad una sindrome chiamata emiballismo che consiste in bruschi movimenti alla radice degli arti (in particolare l'arto superiore) che viene proiettato di lato.\nLe sue proiezioni sono dirette per la maggior parte al globo pallido mediale (interno), ed alcune al globo pallido laterale (esterno).\nLe prime registrazioni elettriche intracellulari dei neuroni subtalamici sono state eseguite utilizzando elettrodi affilati in una preparazione di fetta di ratto. In queste registrazioni sono state fatte tre osservazioni chiave, tutte e tre le quali hanno dominato i rapporti successivi sulle propriet\u00e0 di attivit\u00e0 di neuroni subtalamici. La prima osservazione \u00e8 stata che, in assenza di iniezione corrente o stimolazione sinaptica, la maggior parte delle cellule si attivava spontaneamente. La seconda osservazione \u00e8 che queste cellule sono in grado di sparare transitoriamente a frequenze molto alte. La terza osservazione riguarda i comportamenti non lineari quando le cellule sono transitoriamente depolarizzate dopo essere state iperpolarizzate al di sotto di \u201365mV. Sono quindi in grado di attivare correnti di calcio e sodio voltaggio-dipendenti per generare esplosioni di potenziali d'azione.\nDiversi studi recenti si sono concentrati sulla capacit\u00e0 di pacemaking autonomo dei neuroni subtalamici. Queste cellule sono spesso chiamate \"pacemaker a picchi rapidi\", poich\u00e9 possono generare potenziali d'azione spontanei a velocit\u00e0 comprese tra 80 e 90 Hz nei primati.\n\u00c8 probabile che l'attivit\u00e0 oscillatoria e sincrona sia un tipico pattern di scarica nei neuroni subtalamici registrato da pazienti e modelli animali caratterizzati dalla perdita di cellule dopaminergiche nella substantia nigra pars compacta, che \u00e8 la principale patologia alla base della malattia di Parkinson."}
{"id": "1119955", "revid": "933835", "url": "https://it.wikipedia.org/wiki?curid=1119955", "title": "Cavalieri di Gerusalemme", "text": ""}
{"id": "1119959", "revid": "2133219", "url": "https://it.wikipedia.org/wiki?curid=1119959", "title": "Insegne militari romane", "text": "Le insegne militari romane erano stendardi per distinguere le varie unit\u00e0 di fanteria e cavalleria dell'esercito romano. Venivano utilizzate per costituire un punto fermo per le truppe in marcia, svolgendo anche un importante ruolo nella trasmissione di informazioni sul campo di battaglia.\nStoria.\nRipresa dalla tradizione etrusca, essa era composta da un'asta di legno o di metallo, e all'estremit\u00e0 pi\u00f9 alta era presente un drappo, solitamente purpureo, e, pi\u00f9 in alto, una piccola statua di un animale, in genere di metallo, che raffigurava l'emblema della compagnia. In essa erano di solito raffigurati animali predatori come aquile, leoni, pantere. Sesto Pompeo Festo, lessicografo e grammatico romano del II sec. d.C., scriveva che, nei passati tempi repubblicani, nell'ordine di importanza degli animali raffigurati nelle insegne militari al quinto posto c'era la scrofa, perch\u00e9 allora, quando si firmava la pace con il nemico, si usava uccidere una scrofa e banchettarne con lui. \nL'insegna era l'emblema della legione romana e veniva protetto perch\u00e9 non cadesse in mani nemiche: la sua perdita o distruzione simboleggiava infatti la disfatta della legione.\nTipologie.\nVi erano poi insegne specifiche per meglio definire le singole unit\u00e0 militari:"}
{"id": "1119966", "revid": "775372", "url": "https://it.wikipedia.org/wiki?curid=1119966", "title": "Dottor Zoidberg", "text": "Il dottor John A. Zoidberg \u00e8 un personaggio della serie animata \"Futurama\", un alieno del pianeta Decapod 10.\nIl personaggio.\nAssomiglia ad un grosso astice antropomorfo con la testa che ricorda una seppia, specie per la fila di tentacoli digitiformi che gli nasconde la bocca, anche se nel corso della serie gli autori gli hanno attribuito capacit\u00e0 delle pi\u00f9 varie creature marine, come il getto d'inchiostro delle piovre o la capacit\u00e0 di creare perle. Nell'episodio \"Mobius Dick\" della sesta stagione si scopre che, quando \u00e8 follemente spaventato, gli cresce una folta chioma di capelli castani, che diventano immediatamente bianchi per la paura. In una puntata, quando ringiovanisce (insieme agli altri protagonisti), si scopre che il processo di crescita della sua specie presenta numerose metamorfosi dall'aspetto di svariate creature marine, tra cui trilobite, ostrica e polipi dei celenterati. Dimostra numerose volte di poter respirare sott'acqua per un periodo indefinito. Responsabile medico della Planet Express, non ha la minima conoscenza di anatomia umana: per questo non \u00e8 riuscito a diventare un ricco dottore, come nei suoi sogni. Durante la prima stagione si stupisce di scoprire che \u00e8 Bender il robot e non Fry, come aveva sempre creduto fino a quel momento.\nNonostante tutto conosce molto bene l'anatomia aliena, come afferma la stessa Mamma, con cui sembra essere in confidenza a tal punto da chiamarla con il vero nome, e dimostra stranamente di avere competenze in alcuni campi della chirurgia, come dimostrato in \"San Valentino decollato\", in cui salva Fry attaccando la sua testa al corpo di Amy a seguito di un incidente spaziale, o ne \"Il colpo grosso di Bender\" in cui dimostra di saper suturare e riattaccare parti del corpo staccate ripristinando tutte le facolt\u00e0 motorie (come la mano dl Professor Farnsworth o la testa di Hermes); altri due casi in cui dimostra di saper essere un ottimo dottore sono riscontrabili in \"Capra al curry\", in cui ricostruisce completamente il corpo di Hermes Cornrad dopo che aveva preso la mania di sostituirlo con parti meccaniche rimettendogli addirittura il cervello (anche se non aveva risistemato bene i nervi), e in \"Puzza e sentimento\", dove trapianta un naso nuovo alla sua ragazza, ripristinandogli le facolt\u00e0 olfattive. In \"Guerra dell'altro mondo\" diventa il medico del campo base militare dove sono stati inviati Fry e Bender dopo essere stati arruolati, mentre ne \"Il grande Da Vinci\" Zoidberg afferma di avere una dottorato in storia dell'arte.\nVorace divoratore di qualsiasi cosa, commestibile o meno, \u00e8 un vecchio amico del professor Farnsworth: i due si conobbero quando entrambi lavoravano sotto le direttive di \"Mamma\", quest'ultima li mand\u00f2 in una spedizione alla ricerca dello Yeti tritoniano che Zoidberg avrebbe dovuto sventrare, lo Yeti graffi\u00f2 Farnsworth e lui contrasse la malattia nota come \"ipermalaria tritoniana\", che pu\u00f2 uccidere all'istante o rimanere latente per anni, infatti si scopre che il professore assunse Zoidberg perch\u00e9 si erano fatti la promessa che il medico avrebbe effettuato l'eutanasia non appena i sintomi si manifestassero; il professore comincia a manifestare i sintomi ma Zoiberg non lo uccide perch\u00e9 capisce che ci\u00f2 che affligge il professore \u00e8 una malattia chiamata \"yetismo\", che presenta gli stessi sintomi. Grazie a un rimedio datogli da Mamma, Zoidberg cura Farnsworth. Se \u00e8 molto arrabbiato gli cresce una cresta, stessa cosa durante il suo periodo riproduttivo in cui in pi\u00f9 diventa violento, e deve recarsi nel suo pianeta natale per accoppiarsi (senza successo, fortunatamente, dato che si scopre che gli esemplari maschili della sua specie muoiono dopo l'accoppiamento). Una volta, accompagnato dai suoi colleghi, accecato dall'amore ha sfidato e quasi ucciso il suo amico Fry (chiara citazione dell'episodio \"Il duello\" di Star Trek, serie classica). Il duello tuttavia si prolunga troppo facendogli perdere la frenesia del suo pianeta. Indirettamente, Fry, Leela e Bender gli hanno salvato la vita.\nSuo zio \u00e8 Harold Zoid, vecchio interprete di Olo-film comici muti, chiaramente ispirato a Harold Lloyd. In un episodio della terza stagione (\"Un gambero da ridere\") manifesta una forte determinazione ad abbandonare l'attivit\u00e0 di medico a favore di una carriera da attore comico; per coronare questo sogno si rivolge allo zio attore, ed insieme organizzano (con l'aiuto di Bender ed il finanziamento di Calculon) le riprese di un lungometraggio basato su un copione (pseudo-drammatico) dello stesso Harold Zoid, che per\u00f2 si rivela un flop.\nLe caratteristiche che lo contraddistinguono sono la perenne solitudine, giustificata dalla sua povert\u00e0 e dal ribrezzo che ispira alla gente, l'involontaria ma catastrofica goffaggine, che lo porta a distruggere o danneggiare ogni oggetto (o, data la sua professione, paziente) su cui mette \"le chele\", e l'attitudine a divorare qualsiasi cosa a prescindere dalla sua commestibilit\u00e0.\nIl suo nome, come molti altri in Futurama, deriva da un videogioco degli anni ottanta, creato proprio da David X. Cohen."}
{"id": "1119968", "revid": "818832", "url": "https://it.wikipedia.org/wiki?curid=1119968", "title": "Morte di Argo", "text": "La Morte di Argo \u00e8 un dipinto a olio su tavola (249x300 cm) realizzato tra il 1610 ed il 1611 dal pittore Pieter Paul Rubens.\n\u00c8 conservato nel Wallraf-Richartz Museum di Colonia.\nIl quadro raffigura un episodio mitologico tratto dalle \"Metamorfosi (Ovidio)\" di Ovidio."}
{"id": "1119971", "revid": "125755887", "url": "https://it.wikipedia.org/wiki?curid=1119971", "title": "Futurama", "text": "Futurama \u00e8 una sitcom animata statunitense creata da Matt Groening e trasmessa da Fox dal 1999 al 2003. Ha ricevuto due revival, il primo su Comedy Central dal 2008 al 2013 e il secondo su Hulu dal 2023. In Italia \u00e8 stata trasmessa da Italia 1 e Fox. La serie \u00e8 ambientata nella New York del XXXI secolo (chiamata in italiano Nuova New York e in inglese New New York) e racconta le avventure di Philip J. Fry, fattorino di una pizzeria che finisce accidentalmente in una capsula per il sonno criogenico risvegliandosi mille anni dopo, iniziando cos\u00ec una nuova vita nel futuro.\nL'elemento caratteristico della serie \u00e8 rappresentato dalle molte allusioni e parodie ispirate dalla letteratura e cinematografia fantascientifica. Molti spunti umoristici nascono da una visione assurda ed esasperata della tecnologia (che ad esempio ha creato le cabine automatizzate per il suicidio, o l'albero bonsai di macedonia) e di come gli uomini si trovino a convivere con robot e creature aliene che posseggono i loro stessi vizi e virt\u00f9.\nNegli Stati Uniti la serie \u00e8 andata in onda in un primo momento tra il 1999 e il 2003 su Fox. Successivamente venne rilanciata nel 2007 attraverso quattro film per il mercato home video, che vennero poi proposti da Comedy Central come quinta stagione composta da 16 episodi (2008/2009). In seguito venne ordinata una sesta stagione di 26 episodi (2010/2011) e una settima, sempre di 26 episodi (2012/2013). La serie non \u00e8 stata rinnovata da Comedy Central per un'ottava stagione, e l'ultimo episodio (il centoquarantesimo) \u00e8 stato trasmesso il 4 settembre 2013.\nIl 9 febbraio 2022 viene annunciato il revival della serie composto da 20 episodi in arrivo nel 2023 sulla piattaforma streaming Hulu.\nTrama.\nNew York, sera del 31 dicembre 1999. Il portapizze Philip J. Fry, mentre si trova a consegnare una pizza al laboratorio di criogenia applicata, cade accidentalmente dalla sedia su cui si era seduto pochi secondi prima (dopo aver capito di essere stato fregato), finendo accidentalmente in una delle capsule e rimanendo cos\u00ec congelato per 1000 anni. \nUscito dalla capsula il 31 dicembre 2999, conosce Turanga Leela, impiegata del laboratorio che si occupa di trovare lavoro ai nuovi arrivati. Leela, analizzando i discendenti di Fry, gli comunica l'esistenza del suo pro-nipote, il prof. Farnsworth. Appena Fry scopre che sar\u00e0 obbligato per sempre a fare il fattorino, mestiere che odia, decide di scappare. Durante la fuga, incontra il robot Bender che diventer\u00e0 poi il suo migliore amico. Leela riesce infine a ritrovare Fry il quale cede e accetta il lavoro. Anche Leela per\u00f2 riconosce che ciascuno ha il diritto di vivere la vita come vuole e decide di dimettersi anch'essa, perch\u00e9 odia il suo lavoro, e scappa insieme a Fry e Bender. Non sapendo cosa fare, i tre si dirigono dal Professor Farnsworth, scoprendo che \u00e8 il proprietario di un'azienda di spedizioni spaziali, la Planet Express. Il professore assume Leela come capitano della navetta, Bender come robot tuttofare e Fry come fattorino spaziale. Ironia della sorte perch\u00e9 \u00e8 lo stesso lavoro che Fry faceva nel vecchio millennio, ma che ci\u00f2 nonostante lo entusiasma, poich\u00e9 questa volta \u00e8 un fattorino \"spaziale\".\nGli altri dipendenti della Planet Express, comprimari delle storie, sono: l'assistente Amy Wong, il medico John Zoidberg, il burocrate Hermes Conrad e il custode dell'azienda Scruffy Scruffington.\nInoltre compare spesso anche Mordicchio, animale domestico di Leela, i cui escrementi sono in realt\u00e0 carburante per la navetta. Successivamente si scoprir\u00e0 che \u00e8 stato proprio lo stesso Mordicchio a portare Fry nell'anno 3000 per salvare la Terra.\nLa storia di questi personaggi vede un susseguirsi di avventure dovute ai continui viaggi intrapresi nell'universo o a nuove mode presenti nel terzo millennio. Questo escamotage permette a Matt Groening e a David X. Cohen di spaziare in un infinito gioco di paradossi scientifici, matematici e logici, alla base di quasi tutti gli episodi della serie. Il tutto mentre si vivono i continui tentativi di Fry di far innamorare di lui Leela.\nEpisodi.\nFuturama \u00e8 composto da un totale di 7 stagioni. A causa di una diversa numerazione da parte dei vari organi di distribuzione si \u00e8 per\u00f2 creata una certa confusione.\nI cofanetti in DVD hanno suddiviso gli stessi episodi in 8 stagioni, invece di 7. Netflix e Amazon Prime Video hanno suddiviso il tutto in addirittura 10 stagioni.\nIn realt\u00e0 si tratta sempre degli episodi delle 7 stagioni ufficiali, semplicemente suddivisi diversamente.\nDi seguito le tabelle che illustrano le 7 stagioni ufficiali e la loro suddivisione nei vari cofanetti DVD: \nProduzione.\nIdeazione e sviluppo.\nL'emittente Fox, verso la met\u00e0 degli anni novanta, sent\u00ec il bisogno di mandare in onda una nuova serie animata per il pubblico. Visto il successo della serie \"I Simpson\", chiese a Matt Groening di creare una nuova serie animata per Fox: Groening cominci\u00f2 cos\u00ec a lavorare a \"Futurama\".\nNel 1996 assunse David X. Cohen, sceneggiatore e produttore televisivo (oltre ad aver scritto numerosi episodi de\" I Simpson\"), per aiutarlo nello sviluppo e nella creazione della serie. I due avevano pensato a una serie futuristica, ma questo richiedeva delle conoscenze fantascientifiche per realizzare il mondo nel futuro. Per creare questo spesero molto tempo in libri di fantascienza, show televisivi e film. Nell'aprile del 1998, Matt Groening e David X. Cohen avevano creato diversi personaggi e molte trame, e successivamente lanciarono la serie su Fox. Groening ha descritto il faticoso lavoro svolto per la serie come la peggiore esperienza della sua vita da adulto.\nL'idea della serie non piacque immediatamente alla Fox, tanto che il primo episodio, \"Pilota spaziale 3000\", fu autoprodotta da Groening e solo successivamente approvato dal network, con le spese rimborsate all'autore. Durante il lancio della serie, la Fox ordin\u00f2 la creazione di tredici episodi. Successivamente, per\u00f2, l'emittente ipotizz\u00f2 che i temi di \"Futurama\" non fossero adatti per la rete; al contrario, Groening sosteneva invece che fossero adatti al network. Infatti la Fox pensava che il concetto delle cabine suicidio e dei comportamenti anti-sociali di Bender e del Dottor Zoidberg non fossero adatti al pubblico. L'episodio \"Io, coinquilino\" (\"I Roommate\") \u00e8 stato realizzato apposta per soddisfare le richieste della Fox. Al network non \u00e8 piaciuto, ma dopo alcune trattative Groening ha ottenuto l'indipendenza di \"Futurama\".\nIl nome Futurama deriva da un padiglione della fiera di New York del 1939. Progettato da Norman Bel Geddes, il padiglione Futurama ha raffigurato come si sarebbe immaginato il mondo nel 1959, cio\u00e8 20 anni dopo.\nSceneggiatori.\nLa pianificazione di ogni episodio inizia con una riunione di scrittori che, come un gruppo, decidono la trama di ogni episodio. Uno scrittore disegna un singolo fotogramma, creando uno script. Una volta che la stesura dello script \u00e8 terminata, gli autori si riuniscono per decidere se \u00e8 corretto. Infine i doppiatori registrano la loro voce in sala doppiaggio per poi sovrapporla ai personaggi.\nAnimazione.\nIl processo di creazione per un singolo episodio di \"Futurama\" \u00e8 stato calcolato tra i sei e i nove mesi, dalla discussione di gruppo degli sceneggiatori all'animazione, di cui \u00e8 responsabile la Rough Draft Studios. Quest\u2019ultima, per animare la serie, riceve dai produttori la sceneggiatura completa di un episodio oltre alla storyboard realizzata con pi\u00f9 di 100 disegni. Dopo aver ricevuto l\u2019episodio, lo studio realizza un\u2019animazione molto approssimata chiamata Animatic disegnata con almeno 1000 fotogrammi.\nOltre al tradizionale disegno a storyboard, la Rough Draft Studios usa spesso i CGI (Computer-generated imagery) per scene veloci o complesse, come ad esempio il movimento delle astronavi, le esplosioni, le nebulose e i buchi neri, e le scene dove nevica. Per esempio la sigla di apertura \u00e8 realizzata interamente con il CGI. Il CGI \u00e8 un metodo di animazione che viene usato realizzando le scene con il computer e creando una scena con 24 fotogrammi al secondo. I personaggi in CGI hanno un aspetto leggermente diverso e sono disegnate primitivamente con linee che escono dal disegno per sottolineare i tratti particolareggiati dei visi e delle facce.\nLa serie Futurama \u00e8 stata realizzata a bassa definizione con aspect ratio , soltanto dalla stagione 5 con l\u2019inizio del film la serie \u00e8 passata ad alta definizione e in .\nCasting.\nIl cast principale di Futurama \u00e8 formato da otto membri. Billy West doppia le voci di Philip J. Fry, del professor Farnsworth, del dottor Zoidberg, di Zapp Brannigan e altri personaggi occasionali. West era stato selezionato per il ruolo di Fry, che per\u00f2 fu dato a Charlie Schlatter, un suo amico. A causa di un cambiamento del cast, il ruolo fu ceduto a Billy West. La voce di Fry fu infatti modificata volontariamente in modo che nessuno potesse copiarla o imitarla. La voce del dottor Zoidberg invece \u00e8 ispirata a Lou Jacobi e George Jessel. Il personaggio Zapp Brannigan fu creato per essere originariamente doppiato da Phil Hartman. Egli ha insistito fortemente per ottenere il ruolo di Zapp, costringendo addirittura Matt Groening. Nel 1998, Phil Hartman mor\u00ec assassinato dalla moglie e il ruolo di Zapp Brannigan fu ceduto a Billy West. Egli ha affermato che ha cercato di imitare al meglio la voce di Hartman insieme a quella di alcuni annuciatori \"stupidi\" conosciuti da lui.\nKatey Sagal presta la voce esclusivamente al personaggio Turanga Leela, ed \u00e8 infatti, l'unico membro del cast a doppiare un solo personaggio della serie. Il ruolo di Leela \u00e8 stato originariamente assegnato a Nicole Sullivan in un'intervista del giugno 2010, Sagal ha inizialmente osservato che era ignara che un'altra persona era selezionata per il ruolo di Leela fin dalla creazione della serie; affermando che ancora oggi riconosce di essere il doppiatore originale.\nJohn DiMaggio \u00e8 il doppiatore del robot Bender Piegatore Rodr\u00ecguez e di altri personaggi di ruolo secondario o apparsi solo poche volte. Bender \u00e8 stato il personaggio pi\u00f9 difficile da lanciare con la serie, poich\u00e9 i creatori non riuscirono a scegliere il giusto tono della sua voce. In origine, DiMaggio fece il provino per il professor Farnsworth usando per il personaggio l'attuale voce di Bender. Provin\u00f2 anche per Bender ma con voce diversa. DiMaggio descrive la voce di Bender come quella di una persona ubriaca.\nTress MacNeille presta la sua voce a Mamma e a personaggi di ruolo minore. Maurice LaMarche invece, presta la voce a Kif Kroker e a vari personaggi di supporto. LaMarche ha vinto l'Emmy Award 2011 per la sua performance dell'alieno Lrrr e Orson Welles nell'episodio \"Lrrrinconcigliabili Ndndifferenze\". Lauren Tom d\u00e0 la voce a Amy Wong, mentre Phil LaMarr d\u00e0 la voce a Hermes Conrad. David Herman doppia personaggi secondari come Scruffy e altri di supporto.\nDalla prima alla quarta stagione di Futurama, Maurice LaMarche faceva parte del cast che doppiava i personaggi secondari, mentre Lauren Tom, Phil LaMarr e David Herman erano considerate guest star anche se apparivano in ogni episodio. Loro vennero poi promossi al cast principale tra la quinta e la sesta stagione della serie.\nOltre al cast principale le voci sono doppiate da altre persone: Frank Welker d\u00e0 la voce a Mordicchio, Kath Soucie e Danny Jacobs, invece danno la loro voce a personaggi secondari e di supporto. Come ne \"I Simpson\", molti episodi ospitano varie persone come guest star: attori, animatori, musicisti e scienziati. Le guest star che sono solite comparire sono: Dawnn Lewis, Tom Kenny, Phil Hendrie, Dan Castellaneta, Coolio, Al Gore, Stephen Hawking e molti altri.\nLa cancellazione da parte della Fox e il ritorno.\nMatt Groening e David X. Cohen hanno voluto che l'emittente mandasse in onda Futurama alle 20:30 di domenica, seguito da I Simpson, ma l\u2019emittente Fox non era d'accordo sulla decisione. Infatti, voleva che Futurama andasse in onda con due puntate la notte di domenica per spostare successivamente lo spettacolo in modo regolare il marted\u00ec. All\u2019iniziare della seconda stagione, per\u00f2, Futurama \u00e8 stato nuovamente spostato alle 20:30 di domenica per poi essere spostato a met\u00e0 stagione alle 19. Questo successe anche con la terza stagione. Anche la quarta era mandata in onda in modo irregolare, questo fatto \u00e8 stato proprio citato nella sigla dell\u2019ultima puntata \u201cMusica dal profondo\u201d dove il sottotitolo diceva \"ci vediamo su un altro canale\". Futurama era sempre anticipato da eventi sportivi importanti ed era quindi difficile prevedere quali episodi andavano in onda e soprattutto se andavano in onda. In realt\u00e0 Futurama non \u00e8 mai stato cancellato ufficialmente poich\u00e9 a met\u00e0 produzione della quarta stagione, Fox ha deciso di smettere di acquistare gli episodi lasciando che Futurama andasse fuori produzione.\nNel 2005, l'emittente Comedy Central ha deciso di acquistare i diritti di Futurama. Durante la messa in onda, Comedy Central ha discusso con i produttori della possibilit\u00e0 di produrre nuovi episodi per il canale. L'emittente \u00e8 riuscita ad ottenere la produzione di quattro film che sarebbero usciti in DVD e in seguito in televisione, divisi in 16 episodi che comprendono la quinta stagione. Poich\u00e9 non erano previste altre stagioni, il film \"\" doveva segnare la fine di Futurama (come rappresentato dall'ultima scena del film). Tuttavia, Matt Groening ha rivelato che esprimeva un forte desiderio di continuare la serie come se fosse un film teatrale. In un'intervista con la CNN, Groening ha affermato che loro hanno un grande rapporto con Comedy Central, e che gli piacerebbe produrre nuovi episodi per la rete, ma queste sono solo voci.\nNel giugno 2009, 20th Century Fox ha annunciato che Comedy Central aveva rinnovato lo spettacolo con 26 nuovi episodi da mezz'ora che andrebbero a formare la sesta stagione, cominciando ad essere trasmessi dal 24 giugno 2010, mentre in Italia questi episodi sono arrivati due anni dopo su Italia 1. Il gruppo di scrittori \u00e8 tornato pi\u00f9 piccolo del gruppo originale. \u00c8 stato annunciato, inoltre, che sarebbero tornati i doppiatori: Billy West (doppiatore originale di Fry, del Professore, di Zapp Brannigan e del dottor Zoidberg), John Di Maggio (doppiatore originale di Bender) e Katey Sagal (doppiatrice originale di Leela).\nVerso la fine di un messaggio da parte di Maurice LaMarche, viene ufficialmente annunciato che il cast di doppiatori originale sarebbe tornato per i nuovi episodi. Infatti il cast originale torn\u00f2 per la rinascita. Inoltre, David X. Cohen ha affermato al \"Newsday\" che nel mese di agosto 2009 sarebbero stati approvati 26 nuovi episodi. La rete Fox si \u00e8 ritrovata abbastanza contrariata nello scoprire l'avanzamento della serie.\nIl 24 giugno 2010, inizi\u00f2 negli USA la sesta stagione su Comedy Central. La serie ebbe un successo enorme tra le trasmissione notturne della rete, per gli alti ascolti. L'episodio con ascolti pi\u00f9 alti \u00e8 stato l'episodio Rinascita (Rebirth) con 2,92 milioni di ascolti con l'1,6% di share, mentre su Italia 1, in Italia, la sesta stagione ha registrato 1.918.000 con un share del 10,56%. Nel marzo del 2011, Comedy Central ha rinnovato la serie per una settima stagione composta da 26 episodi. La serie va in onda negli USA, dal 20 giugno 2012 fino al 2013.\nI produttori di Futurama, inizialmente, non sapevano se la serie andasse avanti con la settima stagione. Per questo motivo, gli episodi: Musica dal profondo, e Overclockwise sono stati mandati in onda con un finale che doveva segnare la fine di Futurama. \nIl 9 febbraio 2022 viene annunciato il revival della serie composto da 20 episodi in arrivo nel 2023 sulla piattaforma streaming statunitense Hulu.\nTecnologia.\nSono moltissimi gli elementi di innovazione tecnologica all'interno di Futurama. Alcuni sono volute distorsioni di realt\u00e0 contemporanee, altri sono originali invenzioni. Come nei Flinstones tutti gli oggetti di uso comune erano sostituiti da equivalenti animali o preistorici, in Futurama ci\u00f2 che non \u00e8 nuovo e futuristico viene comunque riletto in chiave fantascientifica, come a giustificare l'aspetto o la funzionalit\u00e0 apparentemente antidiluviana (consideriamo l'anno di ambientazione, il 3000) con un elemento di tecnologia innovativa. Esempi lampanti sono la televisione, che mantiene l'aspetto e il funzionamento di quelle odierne, la macchina del caff\u00e8, il tritarifiuti, ecc; tutti questi oggetti prima o poi rivelano dietro la patina di normalit\u00e0 la loro essenza robotica: come il televisore che prende a calci Fry dopo un intervento sulla \"violenza della TV\".\nLa navetta Planet Express.\nCostruita dallo stesso professor Farnsworth, che non la considera come la sua pi\u00f9 grande invenzione, la navetta \u00e8 alimentata dalla materia oscura, un tipo di combustibile largamente diffuso sul pianeta Vergon 6 e, come si scoprir\u00e0 in seguito, prodotto come escremento dai mordicchiani. Capace di spostamenti molto rapidi (impiega 3 secondi per raggiungere la Luna), il cuore dell'astronave \u00e8 costituito dagli incredibili motori di cui \u00e8 dotata, capaci di mantenerla immobile e di spostare l'universo attorno a essa (tecnologia simile al teorico motore a curvatura).\nNella quarta stagione rivela inoltre la presenza di una intelligenza artificiale (parodia di HAL 9000 di \"\"), che opportunamente impostata su personalit\u00e0 femminile finir\u00e0 per avere una pericolosa relazione con l'infedele Bender.\nLe teste.\nUno degli elementi costanti di Futurama \u00e8 la presenza di celebrit\u00e0: tali personaggi sono arrivati nel futuro grazie a una tecnologia (inventata da Ron Popeil, come dichiara lui stesso) che consente di separare le teste dal resto del corpo e di conservarle, vive e attive, a tempo indeterminato all'interno di contenitori cilindrici trasparenti pieni di un liquido dalla formula chimica: H2OGfat. La maggior parte di questi contenitori \u00e8 radunata all'interno del \"Museo delle teste\", dove si trovano politici, atleti, attori e ogni sorta di personaggio famoso del ventesimo secolo e oltre. Bench\u00e9 immersi in questo liquido, questi personaggi riescono ugualmente a parlare e sono inoltre in grado di controllare alcuni servomeccanismi tramite una connessione alla base del contenitore: in alcuni casi si vedono queste teste sottovetro montate su corpi robotici o altri dispositivi, come quando Nixon compra il corpo metallico di Bender a un banco dei pegni, o anche come il minijet del presidente della luna Al Gore o il cantante Beck attaccato a un manichino. Nella sesta stagione di Futurama viene spiegato che nell'acqua, che viene usata per conservare le teste, vi \u00e8 la presenza di un minerale particolare scoperto nelle profondit\u00e0 della terra. Esso quando viene polverizzato e mischiato nell'acqua, genera una sorta di bolla spazio temporale che tiene in vita la testa al suo interno.\nUna prima versione delle teste era gi\u00e0 apparsa in un episodio dei Simpson, nel quale Bart si immaginava di partecipare a un quiz del futuro nel quale compariva questa tecnologia. Nella prima puntata di \"Futurama\" appare anche la testa dello stesso Matt Groening.\nCrossover.\nNel 2014, la Fox ha previsto un crossover dei personaggi della serie con quelli de \"I Simpson\" nell'episodio della ventiseiesima stagione \"Simpsorama\", in cui Bender ritorna al passato per uccidere Homer, responsabile di future conseguenze dannose.\nColonna sonora.\nIl tema della sigla e la colonna sonora della serie sono stati composti da Christopher Tyng sulla base di \"Psych\u00e9 Rock\" di Pierre Henry e Michel Colombier.\nAll'inizio della sigla di apertura, sotto il logo del titolo della serie compaiono in sovraimpressione delle scritte sarcastiche differenti per ogni episodio. A partire dalla terza stagione, ci sono alcune puntate in cui la sigla viene preceduta da una sorta di sponsorizzazione della serie da un prodotto del futuro. Invece nella parte finale, nel maxi-schermo su cui si scontra la navetta del \"Planet Express\", vengono visualizzate alcune brevi scene di classici dell'animazione del passato, come Felix the Cat. Nel film \"Futurama - Il colpo grosso di Bender\" la sequenza animata \u00e8 proprio quella in cui Fry viene congelato nella prima puntata.\nDistribuzione.\nEdizione italiana.\nL'edizione italiana \u00e8 curata da Ludovica Bonanome (st. 1-6), poi da Paola Curcio (st. 7) per Mediaset. Il doppiaggio \u00e8 stato eseguito dal 2000 al 2010 dalla SEFIT-CDC e dal 2010 al 2014 dalla CDC Sefit Group, sotto la direzione di Giorgio Lopez, tranne che per i lungometraggi, che sono stati diretti da Roberto Gammino. La versione italiana, in realt\u00e0, non presenta un cast con un numero precisato di persone.\nI doppiatori sono: Fabrizio Manfredi presta la voce a Fry, Dario Penne a Bender, Pinella Dragani a Leela, Rossella Acerbo a Amy, Simone Mori a Hermes e Claudio Fattoretto a Zoidberg. Il professor Farnsworth era inizialmente doppiato da Sergio Graziani ma dopo la quinta stagione venne sostituito da Mino Caprio a causa del suo ritiro dalle scene. Per via della scomparsa di Claudio Fattoretto, il 30 giugno 2013, la voce di Zoidberg, nella settima stagione, viene sostituito da Angelo Nicotra, insieme a Bender, poich\u00e9 infatti Dario Penne, a causa di disaccordi contrattuali, viene rimpiazzato da Paolo Buglioni.\nAltri media.\nFumetti.\nEsistono una versione a fumetti della serie intitolata \"Futurama Comics\" e pubblicata dalla Bongo Comics a partire dal 2000 negli Stati Uniti, nel Regno Unito e in Australia. Sempre nel 2000 \u00e8 stato progettato dalla Unique Development Studios il videogioco della serie, distribuito poi nel 2003 da Fox Interactive e da Sierra Entertainment (parte della Vivendi) per le console PlayStation 2 e Xbox.\nLungometraggi.\nDalla serie TV, sono stati estratti quattro lungometraggi: \"Il colpo grosso di Bender\", \"La bestia con un miliardo di schiene\", \"Il gioco di Bender\" e \"Nell'immenso verde profondo\". Nati per rilanciare la popolarit\u00e0 della serie, sono stati poi separati in mini episodi per creare la quinta stagione della serie.\nAll'edizione 2009 del Comic-Con, Matt Groening ha annunciato l'intenzione di trasporre la serie per il cinema, aggiungendo comunque che \u00e8 presto per parlarne ulteriormente.\nVideogiochi.\nNell'agosto 2003 \u00e8 uscito un videogioco d'azione e avventura per Sony PlayStation 2 e Microsoft Xbox intitolato semplicemente \"Futurama\".\nIl 28 giugno 2017 \u00e8 uscito Futurama Worlds of Tomorrow per i sistemi iOS e Android, sviluppato da TinyCo e Jam City e scritto dagli stessi creatori del cartone, Matt Groening e David X. Cohen."}
{"id": "1119972", "revid": "110157", "url": "https://it.wikipedia.org/wiki?curid=1119972", "title": "Weird Tales", "text": "Weird Tales \u00e8 una rivista \"pulp\" statunitense di racconti horror e fantastici, pubblicato per la prima volta nel marzo del 1923. Il periodico fu fondato a Chicago da J. C. Henneberger, un ex giornalista con il gusto per il macabro. Edwin Baird fu il primo editore del mensile, aiutato da Farnsworth Wright.\nEdwin Baird.\nBaird fu il primo a pubblicare alcuni degli autori pi\u00f9 famosi di Weird Tales, come H. P. Lovecraft, Clark Ashton Smith e Seabury Quinn, autore, quest'ultimo, delle popolarissime storie di Jules de Grandin. Il giornale perse una considerevole somma di denaro mentre Baird ne era il redattore, quindi - avendo un capitale di $11\u00a0000 e accumulando un debito di $40\u00a0000 - fu licenziato dopo 13 uscite.\nHenneberger offri il lavoro di editore a Lovecraft, che rifiut\u00f2, adducendo come scusa la sua riluttanza a trasferirsi a Chicago: \"Pensa alla difficolt\u00e0 di un tale spostamento per un vecchio antiquario\", dichiar\u00f2 lo scrittore, allora appena trentaquattrenne.\nFarnsworth Wright.\nL'editore diede quindi il lavoro a Farnsworth Wright, che divenne il redattore pi\u00f9 conosciuto del periodico. Wright (che era affetto dalla malattia di Parkinson) continu\u00f2 a pubblicare storie di Lovecraft, Smith e Quinn, anche se era pi\u00f9 selettivo di Baird; rifiut\u00f2 alcuni dei maggiori capolavori di Lovecraft, fra cui \"Alle montagne della follia\", \"La maschera di Innsmouth\" e (inizialmente) \"Il richiamo di Cthulhu\". Molti dei racconti del ciclo hyperboreano di Smith vennero egualmente rifiutati.\nFra i nuovi autori che Wright trov\u00f2 per la rivista vi furono Robert Bloch e Robert E. Howard, le cui storie di Conan il barbaro, divennero molto popolari. Wright pubblic\u00f2 per la prima volta anche il commediografo Tennessee Williams (con la storia \"The Vengeance of Nitocris\").\nDa segnalare che Wright assunse l'illustratrice e stilista Margaret Brundage per produrre le illustrazioni della copertina del giornale, a cominciare dal 1933, facendo di lei la prima e unica illustratrice donna di copertine di giornali economici. La Brundage cre\u00f2 molte immagini impressionanti, specialmente di giovani donne nude o seminude in pose provocanti (le sue scene fecero scalpore). Anche se la sua arte era tutt'altro che impeccabile, le copertine di Brundage divennero un centro di attenzione e di grandi controversie, il che naturalmente favor\u00ec la diffusione del giornale, incrementando notevolmente le vendite. Wright fece decollare anche le carriere di due importanti artisti fantasy, Virgil Finlay e Hannes Bok, acquistando e pubblicando i loro lavori per la prima volta e poi sempre pi\u00f9 frequentemente.\n\"Weird Tales\" ebbe sempre problemi finanziari. Negli anni venti e trenta, il manager economico del giornale, William Sprenger, ebbe molta difficolt\u00e0 a tenere a galla l'impresa. Si \u00e8 stimato che la circolazione mensile di \"Weird Tales\" non super\u00f2 mai le 50.000 copie per numero. Negli anni venti la circolazione dei \"pulp magazine\" pi\u00f9 famosi toccava la soglia del milione; anche durante la Grande depressione, i giornali pi\u00f9 popolari come quelli di Doc Savage o dell'Uomo Ombra raggiunsero una circolazione di 300.000 copie per numero, mensilmente o anche quindicinalmente. Dopo il 1926 Farnsworth Wright pag\u00f2 i suoi collaboratori con un cent per parola, raddoppiando il costo del giornale di mezzo centesimo a parola; ma durante gli anni trenta la rivista fu spesso in ritardo con i pagamenti agli autori (fatto usuale nel campo dei periodici a quel tempo).\nNel 1938 Henneberger vendette \"Weird Tales\" a William J. Delaney, proprietario ed editore del giornale \"Short Stories\". Davis assunse Dorothy McIlwraith, la redattrice di \"Short Stories\", per assistere Wright. Una serie di scelte sbagliate e il declino delle vendite portarono Wright a lasciare \"Weird Tales\" nel marzo 1940. Wright mor\u00ec a giugno dello stesso anno.\nDorothy McIlwraith.\nSotto la guida di Dorothy McIlwraith, cominciata nell'aprile 1940, gli anni successivi della rivista furono caratterizzati dall'arrivo di nuovi scrittori, incluse alcune grandi figure come Ray Bradbury, Manly Wade Wellmann, Fritz Leiber, Henry Kuttner, C. L. Moore, Theodore Sturgeon, Joseph Payne Brennan, Jack Snow e Margaret St. Clair, assumendo un carattere pi\u00f9 eclettico. Occasionalmente la rivista pubblic\u00f2 alcuni racconti lovecraftiani presentati come pezzi \"perduti\" di Lovecraft, completati dal suo autonominato \"esecutore letterario\" August Derleth, che scrisse racconti per il giornale anche con il suo nome.\nCome molti giornali economici, \"Weird Tales\" soffr\u00ec per la carenza di carta da giornale durante la seconda guerra mondiale, e dopo per la concorrenza dei fumetti, delle commedie radiofoniche, della televisione, e dei tascabili economici. A livello commerciale, il periodico sub\u00ec un rapido declino fino a cessare le pubblicazioni nel settembre 1954, dopo 279 numeri.\nSuccessive edizioni.\nLa rivista ebbe alcune successive edizioni dalla vita breve, negli anni seguenti, inclusi 4 numeri come giornale nella prima met\u00e0 degli anni settanta redatti da Sam Moskowitz e pubblicate da Leo Margulies. Robert Weinberg e Victor Dricks acquisirono il titolo i diritti dopo la morte di Margulies e pubblicarono una serie di quattro antologie tascabili, dal 1981 al 1983, curate da Lin Carter.\n\"Weird Tales\" fu riesumato per l'ultima volta nel 1988 sotto la licenza dei redattori/editori George H. Scithers, John Gregory Betancourt e Darrell Schweitzer, cominciando dal numero 290. Il giornale riedito ebbe un ragionevole successo commerciale (come qualsiasi periodico di racconti), pubblicando alcuni importanti scrittori contemporanei come Tanith Lee, Brian Lumley e Thomas Ligotti. \"Weird Tales\" divenne parte della catena DNA Publications per alcuni anni intorno alla fine del millennio, e nel 2005 \u00e8 stata venduta alla Wildside Press (posseduta dal precedente coeditore Betancourt) e trasformata in pubblicazione bimestrale (6 numeri all'anno).\nAll'inizio del 2007, la Wildside ha annunciato un imminente ritorno di \"Weird Tales\", nominando redattori Ann VanderMeer e Stephen Segal. Scithers e Schweitzer sono rimasti come azionisti, Betancourt come editore. L'edizione di marzo/aprile 2007 sar\u00e0 la prima con una nuova veste grafica in 75 anni di pubblicazione.\nDal 2012 passa alla propriet\u00e0 di Nth Dimension Media, Inc. Fondata dallo scrittore Marvin Kaye (che diviene editore della rivista) e dal filmaker John Harlacher. Dopo sole quattro uscite (inverno 2012, autunno 2012, estate 2013, primavera 2014: \"The Undead Issue\") le pubblicazioni si interrompono. Il sito ufficiale sembra scomparso mentre se si prova ad accedervi si viene reindirizzati a un diverso dominio. \nEdizione italiana.\nNell'aprile 2011 \u00e8 cominciata la distribuzione dell'edizione in lingua italiana di Weird Tales. Il periodico ha cadenza bimestrale ed \u00e8 diretto da Luigi Boccia. Il primo numero contiene i racconti \"Il cuore di ghiaccio\" di Tanith Lee, \"Le fusa\" di Michael Bishop, \"Una macabra musica d'atmosfera\" di Richard Howard e la prima parte di \"Petali neri\" di Michael Moorcock.\nAutori italiani pubblicati sull'edizione statunitense di \"Weird Tales\" sono stati Giovanni Magherini-Graziani nell'ottobre 1934 e Roberto Quaglia nell'aprile 2006, con una storia scritta assieme allo scrittore britannico Ian Watson."}
{"id": "1119974", "revid": "729019", "url": "https://it.wikipedia.org/wiki?curid=1119974", "title": "Ferrovia elettrica dei Tatra", "text": "La ferrovia elettrica dei Tatra (in slovacco: \"Tatransk\u00e1 elektrick\u00e1 \u017eeleznica\"), colloquialmente chiamata ferrovia dei Tatra \u00e8 una ferrovia a scartamento ridotto a singolo binario elettrificata che sorge sulla parte slovacca dei Monti Tatra. Consiste di due parti unite nella stazione di Star\u00fd Smokovec:\nStoria.\nIl completamento della ferrovia Ko\u0161ice-Bohum\u00edn nel 1871 e della Poprad-Ke\u017emarok nel 1892, rese pi\u00f9 agevole l'accesso alla regione degli Alti Tatra e iniziarono a giungere anche i turisti, che necessitavano di rapidi spostamenti di merci. Nel 1896 fu costruita una ferrovia da \u0160trbsk\u00e9 Pleso a \u0160trba.\nInfine fu deciso di collegare Poprad a Star\u00fd Smokovec mediante una ferrovia a scartamento ridotto elettrificata. La costruzione inizi\u00f2 nel 1906 e il tracciato fu aperto al traffico ferroviario nel 1908. La tratta da Star\u00fd Smokovec a Tatransk\u00e1 Lomnica fu aperta nel 1911 e la parte finale da Star\u00fd Smokovec a \u0160trbsk\u00e9 Pleso nel 1912. La ferrovia era utilizzata sia per il trasporto passeggeri che per il trasporto merci.\nNel 1948 la ferrovia fu nazionalizzata e, dal 1950 al 1992, gestita dalle Ferrovie dello Stato cecoslovacche; dal 1993, in seguito alla divisione della Cecoslovacchia, pass\u00f2 alle Ferrovie della Repubblica slovacca.\nNella seconda met\u00e0 degli anni sessanta, la ferrovia sub\u00ec grandi cambiamenti, durante i preparativi per i Campionati mondiali di sci nordico del 1970; venne soppresso il servizio merci e da allora in poi effettuato solo il servizio passeggeri.\nAll'inizio del XXI secolo i vecchi treni degli anni sessanta furono sostituiti con nuovi treni, dal design differente, di costruzione svizzera SLM."}
{"id": "1119975", "revid": "1573940", "url": "https://it.wikipedia.org/wiki?curid=1119975", "title": "Pieve di San Martino Sopr'Arno", "text": "La pieve di San Martino Sopr'Arno \u00e8 un edificio sacro di Capolona che si trova nella localit\u00e0 omonima.\nStoria e descrizione.\nDocumentata dal 1017, fece parte dei possedimenti dei canonici della Chiesa aretina. In gran parte rimaneggiata nel XIX secolo, della probabile struttura basilicale a tre navate si conserva soltanto l'abside semicircolare e la parete terminale. Il loro paramento murario \u00e8 formato da conci ben squadrati di arenaria disposti a filaretto. L'edificio \u00e8 stato accorciato, cambiata la posizione del portale, ed \u00e8 stata aggiunta un'abside recante la data 1854 opposta a quella originale. La modesta facciata ottocentesca \u00e8 in pietra del tipo a capanna; il campanile posto nella parte tergale \u00e8 a vela con bifore, campane e terzo fornice vuoto."}
{"id": "1119979", "revid": "123087046", "url": "https://it.wikipedia.org/wiki?curid=1119979", "title": "Pieve di Sant'Antonino a Socana", "text": "La pieve di Socana \u00e8 un edificio sacro del comune di Castel Focognano che si trova in localit\u00e0 Pieve a Socana.\nDescrizione e storia.\nLa pieve \u00e8 un esempio fra i pi\u00f9 convincenti della continuit\u00e0 del luogo sacro attraverso i secoli: infatti sono stati scoperti i resti di un preesistente santuario etrusco, tra cui l'ara sacrificale proprio dietro l'abside, sul quale si impiant\u00f2 la pieve cristiana documentata a partire dall'inizio dell'XI secolo. La chiesa attuale, con la tribuna romanica a una sola grande abside, \u00e8 il frutto di molte trasformazioni, che hanno portato all'arretramento della facciata con la riduzione di oltre la met\u00e0 della primitiva lunghezza, oggi limitata a tre campate. Addossato al fianco sinistro \u00e8 il campanile, che ha la parte inferiore di forma cilindrica e quella superiore esagonale.\nL'area archeologica di Pieve a Socana, con la pieve romanica e i resti di epoca etrusca, si trova nel comune di Castel Focognano, nella parte meridionale della vallata del Casentino.\nIn epoca etrusca, e durante tutto il Medioevo, il Casentino era collegato con la citt\u00e0 di Arezzo dalla via \"delle Pievi Battesimali\" (studi prof. Alberto Fatucchi) che, procedendo lungo la riva sinistra del fiume Arno, attraversava la vallata e si ramificava nelle valli secondarie per raggiungere la Romagna, il Mugello e il Fiorentino.\nIn questo territorio si trovano due tra i pi\u00f9 importanti santuari etruschi del centro Italia: uno \u00e8 il Lago degli Idoli, l'altro \u00e8 il santuario di Pieve a Socana.\nSignificativa \u00e8 la toponomastica, di origine etrusca e romana, lungo tutta la valle dell'Arno; la parola Socana sembra derivare dal nome etrusco di persona Saucni, Rassina, nome che qualifica il capoluogo comunale e il torrente che scorre nella valle che conduce a Chiusi della Verna, viene ricondotto all'etrusco Rasenna, Rasna o Rasini, che \u00e8 il termine con cui gli Etruschi indicavano loro stessi.\nLa presenza etrusca a Socana era nota fin dagli anni venti e trenta del Novecento, quando furono rinvenuti alcuni reperti nel terreno retrostante la chiesa, tuttavia solo in occasione dei lavori di ristrutturazione della chiesa, avvenuti tra il 1969 e il 1974, durante le operazioni di sterro nell'area attorno all'abside, sono stati ritrovati i resti dell'altare sacrificale, le mura del recinto sacro assieme a mura di epoca medioevale e i resti di due absidi laterali.\nL'ara \u00e8 realizzata in blocchi di pietra arenaria, tenuti insieme con grappe in piombo, presenta modanature lungo tutto il suo profilo e, dal punto di vista cronologico, la sua costruzione viene posta intorno alla seconda met\u00e0 V secolo a.C. L'altare \u00e8 collocato all'interno di un recinto sacro, costituito da grandi blocchi squadrati ed \u00e8 stata in parte ricostruita rimontando assieme alcune parti rinvenute nei muri circostanti, emersi durante lo scavo. Le sue dimensioni sono 4x5x1 metri e si presenta in ottimo stato di conservazione e per forma rimanda a all'ara del tempio C della citt\u00e0 etrusca di Misa, nei pressi di Marzabotto (BO); ci\u00f2 attesta i rapporti che, in epoca etrusca, vi erano tra il territorio casentinese e l'Etruria Padana.\nL'ara ha subito interventi di manutenzione e piccolo restauro nel 1986, 1987, nel 1992 ed un ultimo intervento di restauro conservativo nell'autunno del 2015 realizzato da una task force della soprintendenza archeologia della Toscana.\nIn posizione opposta all'altare doveva trovarsi l'antico tempio etrusco, con la facciata rivolta ad est, di cui oggi \u00e8 possibile vedere solo una porzione della monumentale scala del podio sul quale si innalzava dietro ai resti dell'abside di sinistra della chiesa. Nell'area sono stati rinvenuti reperti che ci informano delle diverse fasi di vita del santuario: due coppie di antefisse, due ruote votive con iscrizioni in pietra fetida e un vaso in bucchero nero. In particolare le antefisse in terracotta, due a decorazione policroma, pi\u00f9 arcaiche, dette \"a testa di Menade\", del V sec. a.C. testimoniano influenze dell'Etruria meridionale, mentre le due \"a testa di Minerva\", datate al II sec. a.C., sono riconducibili alla fase ellenistica del tempio; \u00e8 cos\u00ec attestata la presenza di influssi artistici esterni rispetto al Casentino e diverse fasi architettoniche del tempio.\nSecondo gli studi di Alberto Fatucchi la pieve di Sant'Antonino a Socana, costruita sopra i resti del tempio etrusco, con l'ingresso rivolto ad ovest, invertendo cos\u00ec la direzione di fruizione del precedente luogo di culto, faceva parte delle prime dieci pievi originali, nella diocesi di Arezzo."}
{"id": "1119981", "revid": "121684169", "url": "https://it.wikipedia.org/wiki?curid=1119981", "title": "Coni Zugna", "text": "Il Coni Zugna (1865\u00a0m) \u00e8 un monte del Trentino meridionale, ai confini con la provincia di Vicenza.\nStoria.\nDurante la prima guerra mondiale fu teatro, con il vicino passo Buole, di aspri combattimenti fra l'esercito italiano e austro-ungarico nel maggio-giugno del 1916 durante la Strafexpedition.\nDescrizione.\nSi trova sulla dorsale montuosa che separa la Vallarsa dalla Val Lagarina, appena a nord rispetto al massiccio della Carega.\nSul monte Zugna \u00e8 posizionato l'osservatorio astronomico di monte Zugna, gestito dal museo civico di Rovereto"}
{"id": "1119985", "revid": "1702319", "url": "https://it.wikipedia.org/wiki?curid=1119985", "title": "Pieve di Sant'Eleuterio", "text": "La pieve di Sant'Eleuterio \u00e8 un edificio sacro di Castel Focognano che si trova in localit\u00e0 Salutio.\nStoria e descrizione.\nDi fondazione prelongobarda, ma ricostruita tra l'XI e il XIII secolo, conserva un impianto romanico a navata unica. Sugli altari laterali sono due tele dell'inizio del Seicento raffiguranti la \"Circoncisione\" (1644) di Tommaso Gorini, pittore fiorentino ma influenzato dall'ambiente pisano di Paolo Guidotti, e la \"Vergine del Rosario\" (1619) di Domenico Nannoni, di chiara matrice fiorentina. Nella sagrestia \u00e8 conservato una tela con \"San Francesco\" di Bernardino Santini, commissionato nel 1633 all'artista aretino assieme ad un \"Sant'Eleuterio\", oggi perduto. Le due opere affiancavano un dipinto raffigurante la \"Santissima Trinit\u00e0\" del montevarchino Michelangelo Vestrucci che lo esegu\u00ec nel 1618, oggi nei depositi della Soprintendenza di Arezzo."}
{"id": "1119993", "revid": "1573940", "url": "https://it.wikipedia.org/wiki?curid=1119993", "title": "Pieve dei Santi Vincenzo e Pietro", "text": "La pieve dei Santi Vincenzo e Pietro \u00e8 un edificio sacro di Chitignano che si trova in via Europa.\nStoria e descrizione.\nL'attuale parrocchia venne costruita agli inizi del Seicento per volere di Pier Francesco Ubertini e venne consacrata dal vescovo aretino Antonio Ricci nel 1614, come attesta un'iscrizione lapidea sulla parete destra. L'edificio, a navata unica con due cappelle laterali, \u00e8 stato rimaneggiato pi\u00f9 volte; la facciata e il portico laterale sono di epoca tardobarocca, anche se il soprastante locale finestrato \u00e8 degli inizi del Novecento. Sul fianco destro si erge una torre campanaria con orologio costruita intorno al 1850. All'interno \u00e8 conservato un altare ligneo con tela centinata raffigurante la \"Madonna del Rosario e santi\", probabilmente dei primi decenni del XVII secolo; vi si trova anche un'interessante tela seicentesca raffigurante \"Sant'Orsola\"."}
{"id": "1120002", "revid": "247222", "url": "https://it.wikipedia.org/wiki?curid=1120002", "title": "Spettatori nell'arena", "text": "Spettatori nell'arena \u00e8 un dipinto a olio su tela (73x92 cm) realizzato nel 1888 dal pittore Vincent van Gogh.\n\u00c8 conservato nel Museo dell'Ermitage di San Pietroburgo.\n\u00c8 rappresentata l'arena romana di Arles, con un pubblico in subbuglio per la corrida.\nQui si nota chiaramente l'acuta osservazione con cui il pittore si concentra sul pubblico, anzich\u00e9 sull'evento sportivo, che viene relegato in fondo alla scena e vagamente accennato con qualche indefinita pennellata. I toreri stanno salutando il pubblico dopo aver abbattuto il toro, e gli uomini si accalcano ai bordi dell'arena per rendergli omaggio; viceversa, le donne (in costume tipico arlesiano) gi\u00e0 hanno incominciato ad imboccare le uscite, lasciando gli spalti semivuoti: chi chiacchierando in gruppo, chi in solitaria, magari accennando qualche occhiata \"storta\" verso il pittore.\nQuesto dipinto, insieme alla serie dei Les Alyscamps, \u00e8 l'unico in cui il pittore raffigura una delle tante rovine romane presenti ad Arles, ma da lui quasi sempre ignorate. Ancora oggi, in estate, nell'arena romana di Arles vengono organizzate corride e corse di carri."}
{"id": "1120003", "revid": "3440", "url": "https://it.wikipedia.org/wiki?curid=1120003", "title": "La montagna Sainte-Victoire vista dalla cava di Bibemus", "text": "La montagna Sainte-Victoire vista dalla cava di Bibemus \u00e8 un dipinto ad olio su tela (60 \u00d7 72\u00a0cm) realizzato nel 1898-1900 dal pittore Paul C\u00e9zanne.\nIl dipinto ritrae il massiccio montuoso chiamato Montagna di Sainte Victoire e che si trova nel sud della Francia.\nPer dipingere questa veduta e le numerose altre dedicate allo stesso tema, C\u00e9zanne lavorava in una cava abbandonata, ingombra di rocce accatastate e molto distante dal soggetto del quadro. Gli elementi della tela sono quattro: le rocce in primo piano, gli alberi, il cielo, la massa della montagna in lontananza. Tali elementi, separati fra loro nella realt\u00e0 della scena, si fondono quasi nella rappresentazione, attraverso il gioco dei colori e la stesure delle pennellate regolari e geometriche. L'effetto complessivo di monumentalit\u00e0 e di ordine \u00e8 molto lontano dalla leggerezza e dal movimento delle opere impressioniste. La linea dell'orizzonte, posta molto in alto, d\u00e0 un effetto di ribaltamento della scena verso l'osservatore."}
{"id": "1120004", "revid": "1543377", "url": "https://it.wikipedia.org/wiki?curid=1120004", "title": "Ritratto di Filippo IV (Vel\u00e1zquez 1655)", "text": "Filippo IV \u00e8 un dipinto a olio su tela (69x56 cm) realizzato nel 1655 dal pittore Diego Vel\u00e1zquez.\n\u00c8 conservato nel Museo del Prado di Madrid.\nDi questo ritratto esiste un'altra versione conservata alla National Gallery di Londra.\nLe differenza fra i due dipinti si concentrano sulla vestizione: nella copia del Prado del Filippo IV il vestito dipinto sembra essere un tessuto simile alla seta o di seta stessa, invece nella copia conservata a Londra l'abito sembra essere di panno o velluto ed il sovrano viene raffigurato con la collana dell'Ordine del Toson d'oro."}
{"id": "1120010", "revid": "66934", "url": "https://it.wikipedia.org/wiki?curid=1120010", "title": "Il Corriere Mercantile", "text": ""}
{"id": "1120015", "revid": "44939", "url": "https://it.wikipedia.org/wiki?curid=1120015", "title": "Beta glucosidasi", "text": ""}
{"id": "1120020", "revid": "1869172", "url": "https://it.wikipedia.org/wiki?curid=1120020", "title": "Beside You in Time", "text": "Beside You in Time (anche conosciuto anche come Halo 22) \u00e8 un DVD live dei Nine Inch Nails, pubblicato il 26 febbraio 2007 in Europa e il giorno successivo negli USA.Contiene brani registrati durante il tour in Nord America tra il 2005 e il 2006, pi\u00f9 altri filmati vari."}
{"id": "1120024", "revid": "129019", "url": "https://it.wikipedia.org/wiki?curid=1120024", "title": "Ritratto di p\u00e8re Tanguy", "text": "Il Ritratto di p\u00e8re Tanguy \u00e8 un dipinto del pittore olandese Vincent van Gogh, realizzato nel 1887 e conservato presso il mus\u00e9e Rodin di Parigi.\nDescrizione.\nLa persona ritratta \u00e8 Julien Fran\u00e7ois Tanguy, affettuosamente soprannominato dai suoi amici \"p\u00e8re\" [padre] per il suo spirito caritatevole e generoso. \nNato in Bretagna, p\u00e8re Tanguy nel 1870 partecip\u00f2 alla breve e drammatica esperienza della Comune di Parigi e, quando tale tentativo autogovernativo venne schiacciato dall'intervento armato del presidente Thiers, fu imprigionato proprio perch\u00e9 comunardo. Una volta libero \"p\u00e8re\" Tanguy, anzich\u00e9 inseguire utopistici idealismi, prefer\u00ec aprire un colorificio e, nella formidabile speranza di contribuire a un mondo migliore, accett\u00f2 di aiutare tutti quegli artisti squattrinati non apprezzati dall\"establishment\" artistico. Faceva loro credito, dava loro da mangiare, vendeva i loro lavori nel proprio retrobottega e accettava persino i loro dipinti come forma di pagamento per i vari materiali per dipingere.\nIntorno alla bottega di \"p\u00e8re\" Tanguy gravitavano artisti come Pissarro, Gauguin, C\u00e9zanne e ovviamente Vincent van Gogh, il quale si strinse in affettuosa amicizia con quel vecchio sognatore. A Julien Tanguy van Gogh dedic\u00f2 ben tre dipinti: se il primo \u00e8 molto convenzionale ed \u00e8 ancora immerso nei toni terrosi del periodo di Nuenen, gli altri due sono molto pi\u00f9 vivaci dal punto di vista cromatico e seguono un'impostazione sostanzialmente simile tra di loro. La seconda versione, oggi appartenente alla collezione Stavros di Parigi, \u00e8 pi\u00f9 famosa rispetto alla seconda e perci\u00f2 di essa tratteremo. In primo piano troviamo raffigurato proprio \"p\u00e8re\" Tanguy: le sue mani, grandi, rozze e vitali, sono giunte in grembo, mentre l'espressione fissa, contemplativa, rivela attraverso quegli occhi acquosi, paterni e senescenti la \u00abiconica tranquillit\u00e0 di uno Buddha\u00bb (Naomi Maurer). Julien \u00e8 seduto, indossa una giacca a doppio petto e sul capo presenta un cappello da contadino giallo.\nVan Gogh si accosta a questa figura benevola e protettrice in maniera quasi commovente. Il suo stile non \u00e8 ancora giunto pienamente a maturazione, ma gi\u00e0 in questo ritratto egli rinuncia ai rapidi tocchi virgolettati impressionisti in favore di una pennellata pi\u00f9 corposa, densa, perfettamente in grado di veicolare in maniera energica e penetrante l'emotivit\u00e0 e la psicologia del ritrattato. Al di l\u00e0 della figura centrale di Tanguy, \u00abvero monumento a un essere umano con tutte le caratteristiche di una presenza iconica\u00bb (Metzger), particolarmente interessante \u00e8 lo sfondo, composto da un tripudio di stampe giapponesi, a testimoniare il viscerale interesse che alla fine del XIX secolo era suscitato dall'arte del Sol Levante. Nel segno di un'unit\u00e0 sincretica tra arte orientale e occidentale, infatti, il fondale decorativo alle spalle di \"p\u00e8re\" Tanguy \u00e8 foderato di diversi \"ukiyo-e\" raffiguranti attori, cortigiane e, ovviamente, la montagna sacra del Fujiyama."}
{"id": "1120026", "revid": "108559", "url": "https://it.wikipedia.org/wiki?curid=1120026", "title": "Caproni Bergamaschi", "text": ""}
{"id": "1120029", "revid": "1543377", "url": "https://it.wikipedia.org/wiki?curid=1120029", "title": "Freedom of the Seas", "text": "La Freedom of the Seas \u00e8 una nave da crociera della compagnia norvegese-statunitense Royal Caribbean International, costruita nei cantieri finlandesi di \"Aker Finnyards\" (attualmente \"STX Shipbuilding Europe\") a Turku. Fu la prima nave della classe omonima \"Freedom\", e fino alla costruzione della nave \"Oasis of the Seas\" nel 2009, fu insieme con le navi gemelle \"Liberty of the Seas\" e \"Independence of the Seas\" la nave passeggeri pi\u00f9 grande del mondo.\nCostruzione.\nLa costruzione nel bacino di carenaggio in cui successivamente furono costruite anche le altre navi della classe \"Freedom\",\nfu iniziata nel 2004.\nQuando \u00e8 stata completata nel 2006, ha strappato il primato della nave passeggeri pi\u00f9 grande del mondo al transatlantico britannico \"Queen Mary 2\". Anche se 2,4\u00a0m pi\u00f9 stretta, 6,2\u00a0m pi\u00f9 corta, 1,5\u00a0m meno profonda, 8,3\u00a0m pi\u00f9 bassa e 8,5 nodi pi\u00f9 lenta, la \"Freedom of the Seas\" \u00e8 pi\u00f9 grande della \"QM2\" per la stazza lorda maggiore. La stima ufficiale della societ\u00e0 di classificazione norvegese \"Det Norske Veritas\", fu di 154.407\u00a0tonnellate, circa 6000\u00a0t in pi\u00f9 delle 148.528\u00a0t di \"Queen Mary 2\". Il costo di costruzione era di circa 800 milioni di dollari.\nDati tecnici.\nLa \"Freedom of the Seas\" \u00e8 lunga 338,77\u00a0m e larga 38\u00a0m. Naviga alla velocit\u00e0 massima di 21,6\u00a0nodi (40\u00a0km/h). La nave \u00e8 spinta dalla propulsione diesel-elettrica con 6 motori Diesel \"W\u00e4rtsil\u00e4\" 46\u00a0V12, 12,6\u00a0MW (17.000\u00a0CV) a 514\u00a0giri/min, per un totale di 75.6 MW, come generatori di energia elettrica, e i 3 pod di propulsione \"Asea Brown Boveri (ABB) Azipod\" - uno fisso e due azimutali, con la potenza complessiva di 42\u00a0MW. La nave dispone anche di 4 propulsori trasversali di prua, per una manovrabilit\u00e0 pi\u00f9 facile nei porti. Le scialuppe di salvataggio sono 30, e Il consumo di carburante \u00e8 di 12,80\u00a0t all'ora.\nInterni.\nLa nave dispone di 18 ponti, 15 dei quali per i passeggeri, 242 cabine esterne senza balcone (cca. 15\u00a0m\u00b2), 842 cabine con balcone (cca. 19\u00a0m\u00b2), 733 cabine interne (172 delle quali con la vista sul ponte di passeggio interno). La cabina pi\u00f9 grande, l'appartamento presidenziale, ha 113\u00a0m\u00b2. La capacit\u00e0 passeggeri standard \u00e8 di 3.600, o 4.370 alla massima capienza, e con i 1.300 membri dell'equipaggio, la nave porta 5.730 persone in totale. La \"Freedom of the Seas\", come le altre navi delle classi \"Freedom\" e \"Voyager\", e contraddistinta dal ponte di passeggio interno (\"Royal Promenade\") lungo 135\u00a0m, largo 9\u00a0m e alto 4 ponti, dove sono concentrati i principali ristoranti, centri commerciali e di divertimento, la biblioteca, e il teatro con 1.350 posti.\nLa carriera.\nUna volta terminato il completamento, la \"Freedom of the Seas\" \u00e8 entrata nel bacino di carenaggio nel cantiere \"Blohm + Voss\" ad Amburgo in Germania per riparazioni di un supporto danneggiato di una delle \"Azipod\" e per le ultime rifiniture prima della consegna alla compagnia \"Royal Caribbean International\" il 24 aprile 2006. Il giorno successivo la nave \u00e8 salpata per Oslo in Norvegia per i festeggiamenti ufficiali. Il 29 aprile \u00e8 arrivata a Southampton, da dove \u00e8 ripartita il 3 maggio per la prima traversata atlantica. \u00c8 arrivata nel porto di New York il 12 maggio, per la cerimonia del battesimo nel terminal passeggeri \"Cape Liberty Cruise Port\", trasmessa in diretta dalla NBC. Dopo la permanenza a Boston, tra 19 e 22 maggio, il 4 giugno \u00e8 salpata da Miami per la prima crociera nei Caraibi, Messico, Isole Cayman, Giamaica e Haiti. Fino al maggio 2009, il porto d'imbarco per la \"Freedom of the Seas\" era Miami, e poi Port Canaveral dove ha sostituito la \"Mariner of the Seas\"."}
{"id": "1120030", "revid": "155613", "url": "https://it.wikipedia.org/wiki?curid=1120030", "title": "Chiesa di Santa Maria del Porto", "text": ""}
{"id": "1120032", "revid": "438", "url": "https://it.wikipedia.org/wiki?curid=1120032", "title": "Progetto D.U.C.K.", "text": ""}
{"id": "1120034", "revid": "729019", "url": "https://it.wikipedia.org/wiki?curid=1120034", "title": "Tupolev Tu-324", "text": "Il Tupolev Tu-324 \u00e8 un bimotore a getto di linea regionale progettato dall'azienda aeronautica russa Tupolev negli anni duemila ed in fase di sviluppo.\nCaratteristiche tecniche.\n\u00c8 stato progettato per gli aeroporti regionali di classe B secondo le normative internazionali FAR/JAR: infatti la pista necessaria per il decollo/atterraggio \u00e8 di soli 1800 m. Il progettista \u00e8 l'ingegnere russo Valentin Dmitriev.\nSono previste l'utilizzo delle tecnologie satellitari pi\u00f9 avanzate nel controllo del traffico aereo secondo le normative di sicurezza pi\u00f9 recenti.\nL'aereo pu\u00f2 essere equipaggiato con i propulsori AI-22 BR-710, che sono posizionati nella coda dell'aereo, aspetto che permette di escludere l'ingerimento di oggetti estranei da parte dei motori nella fase del decollo/atterraggio.\nLa configurazione delle poltrone prevede due file da due posti, ma sar\u00e0 possibile anche una trasformazione nella versione cargo e nella versione VIP.\nLa forma alare \u00e8 analoga a quella del Tu-334 in scala ridotta e ne sfrutta tutto il potenziale. L'aereo \u00e8 stato progettato per sopportare escursioni termiche da \u221255\u00b0 a +45\u00b0.\nAltre versioni.\nIl progetto prevede anche la versione pi\u00f9 lunga Tupolev Tu-414 con una maggiore capacit\u00e0 di carico. Sono previste anche le versioni Tupolev Tu-324A e Tupolev Tu-414A, con la capacit\u00e0 dei passeggeri da 8 fino a 19 (Tu-324A) e fino a 26 (Tu-414A).\nL'autonomia a pieno carico \u00e8 annunciata in a 7.500\u00a0km per il Tupolev Tu-324A e 8.410\u00a0km per il Tupolev Tu-414A."}
{"id": "1120035", "revid": "486946", "url": "https://it.wikipedia.org/wiki?curid=1120035", "title": "Classe Bergamini", "text": ""}
{"id": "1120036", "revid": "158286", "url": "https://it.wikipedia.org/wiki?curid=1120036", "title": "Santuario di San Francesco alla Verna", "text": ""}
{"id": "1120048", "revid": "287204", "url": "https://it.wikipedia.org/wiki?curid=1120048", "title": "Ex vivo", "text": "La locuzione latina ex vivo, tradotta letteralmente, significa \"proveniente dal vivente\".\nIn ambito scientifico, il termine \"ex vivo\" si riferisce ad una tipologia di sperimentazioni effettuate su un tessuto vivente all'esterno dell'organismo. Le procedure \"ex vivo\" pi\u00f9 comuni riguardano ad esempio il prelievo di cellule viventi o tessuti da un organismo e coltivate attraverso specifiche apparecchiature di laboratorio, sotto opportune condizioni di sterilit\u00e0. Gli studi \"ex vivo\" sono dunque portati avanti attraverso procedure molto simili a quelle delle tecniche in vitro, sebbene l'uso di queste due locuzioni non sia sovrapponibile."}
{"id": "1120050", "revid": "36426", "url": "https://it.wikipedia.org/wiki?curid=1120050", "title": "Francesco di Giuliano da Sangallo", "text": ""}
{"id": "1120051", "revid": "339392", "url": "https://it.wikipedia.org/wiki?curid=1120051", "title": "Feat.", "text": ""}
{"id": "1120062", "revid": "125759831", "url": "https://it.wikipedia.org/wiki?curid=1120062", "title": "'Ndrina Mazzaferro", "text": "I Mazzaferro sono una 'ndrina di Marina di Gioiosa Jonica attiva nell'omonimo Locale insieme agli Aquino, in contrasto tra di loro sin dagli anni '70. Sono imparentati con i Lo Presti di Bardonecchia. Hanno ramificazioni al nord e all'estero come in Germania (dagli anni '80 a Stoccarda e Mannheim), Belgio e Regno Unito.\nSono alleati con le 'ndrine degli Ierin\u00f2, dei Costa e dei Cataldo, ma hanno contatti anche con i Barbaro, i Calabr\u00f2, i Bruzzaniti, i Morabito e i Raso-Albanese.\nAl nord Italia sono presenti in Liguria (Riviera di Levante) e Piemonte (Torino, Susa e Bardonecchia). In Piemonte il referente era loro cugino Rocco Lo Presti, storico boss mafioso di Bardonecchia e della Val di Susa. Erano inoltre presenti in Veneto e in Lombardia. In quest'ultima vi erano ben 16 locali da loro creati: 3 a Milano e uno per ognuno per queste altre citt\u00e0: Appiano Gentile, Cermenate, Como, Fino Mornasco, Lentate sul Seveso, Lumezzane, Mariano Comense, Monza, Pavia, Rho, Senna Comasco, Seregno, Varese. Negli ultimi anni un'operazione delle forze dell'ordine ha portato all'arresto molti uomini affiliati alla cosca.\nAttivit\u00e0 criminale.\nLe loro attivit\u00e0 vanno dal traffico di armi a quello di droga (hashish e cocaina). Il commercio di stupefacenti negli anni '90 \u00e8 stato fatto insieme ad alcune 'ndrine di Gioiosa Jonica e del clan siciliano agrigentino dei Cuntrera-Caruana.\nOreste Pagano, collaboratore di giustizia racconta che il 30% della cocaina importata dalla Colombia dai Caruana era destinata ai Mazzaferro, essi rappresentavano anche i Barbaro, gli Ierin\u00f2, i Morabito, i Cataldo, i Pesce.\nA Gioiosa Jonica e Roccella Jonica estorcevano ad imprese edili tra il 3% e il 5% dell'ammontare dei lavori.\nHanno partecipato alla costruzione del porto di Gioia Tauro, alla superstrada Jonio-Tirreno, e all'autostrada del Frejus.\nStoria.\nNegli anni '70 entrano nel contrabbando delle sigarette e scoppia la faida che vede contrapposte ancora oggi da una parte gli Aquino-Scali e dall'altra i Mazzaferro-Femia.\nNegli anni Novanta Giuseppe Mazzaferro, uno dei primi a insediarsi in Lombardia, \u00e8 tra i principali acquirenti di droga dei mafiosi siciliani Cuntrera-Caruana.\nDall'Operazione \"Rajssa\" e \"Aneddoto\" si sono scoperti lo sfruttamento di banche di Gioiosa Jonica, Roccella Jonica e Plat\u00ec per l'usura nella Locride, nel vibonese e nel milanese.\nIl 14 gennaio 1993 a Marina di Gioiosa Jonica viene ucciso Vincenzo Mazzaferro, capo indiscusso della famiglia.\nAlcuni mesi prima il boss aveva confidato al capitano dei carabinieri Angelo Jannone di temere per la sua vita avendo mediato per la liberazione dal sequestro della giovane bresciana Roberta Ghidini. Il capitano sub\u00ec a sua volta minacce di attentati il cui progetto fu rivelato da un pentito e per questa ragione fu trasferito ad altra sede.\nNell'operazione viene anche scoperto che i Mazzaferro avessero creato in Lombardia ben 16 locali di cui tre nella sola citt\u00e0 di Milano, 6 nella provincia di Como: Como, Fino Mornasco, Appiano Gentile, Mariano Comense, Senna Comasco e Cermenate, 3 in provincia di Monza e Brianza: Monza, Seregno e Lentate sul Seveso, uno a Pavia, uno a Varese uno in provincia di Brescia a Lumezzane e uno a Rho, in provincia di Milano.\nNel 1994 con l'operazione delle forze dell'ordine \"I fiori della Notte di San Vito\" vengono emessi 370 ordini di custodia cautelare in Lombardia. L'operazione fa luce su quanto la 'Ndrangheta fosse radicata nella regione, soprattutto nel comasco e nel varesotto e rivela cos\u00ec il ruolo di spicco che vi aveva Giuseppe Mazzaferro.\nNel gennaio 2013 viene arrestato a Ravenna, Nicola, detto Rocco, Femia insieme ad altre 28 persone, il quale aveva messo in piedi un giro di gioco d'azzardo illegale tra Ravenna e il modenese di macchinette truccate e siti internet d'azzardo illegali.\nIl 29 gennaio 2019 si conclude l'operazione Ossessione che porta all'arresto di 25 persone, tra cui presunti esponenti dei Mancuso in sodalizio con criminali albanesi (Elisabeta Kotja), marocchini e narcos colombiani, venezuelani (Clara Ines Garcia Rebolledo) e dominicani per un traffico internazionale di droga tra cui cocaina e hashish albanese e marocchina e con il criminale Giuseppe Campisi insieme ai Mazzaferro per l'hinterland di Milano e Carlo Cuccia e Ivo Menotta come custodi delle armi a Tradate."}
{"id": "1120073", "revid": "767487", "url": "https://it.wikipedia.org/wiki?curid=1120073", "title": "Odontaspis ferox", "text": "Il cagnaccio (Odontaspis ferox) \u00e8 uno squalo toro della famiglia degli Odontaspididi, che vive sulla piattaforma continentale in tutti gli oceani tropicali e subtropicali, a profondit\u00e0 tra i 10 e i 500\u00a0m. La sua lunghezza raggiunge i 3,6\u00a0m.\nIl cagnaccio ha un corto muso appuntito, occhi piccoli, denti protundenti simili a spilli e pinne dorsale e anale delle stesse dimensioni. La prima pinna dorsale \u00e8 pi\u00f9 vicina alla pettorale delle pinne pelviche.\nVive in prossimit\u00e0 dei fondali delle piattaforme continentali e insulari e sulle scarpate superiori, ma qualche volta anche in acque basse. Si nutre di piccoli pesci ossei, calamari e crostacei. Usa la lunga cavit\u00e0 corporea e il grosso fegato oleoso per regolare la galleggiabilit\u00e0.\nLa riproduzione \u00e8 ovovivipara e gli embrioni si nutrono del sacco vitellino e delle altre uova prodotte dalla madre, cos\u00ec che ad ogni parto se ne trovano solitamente due. La carne \u00e8 utilizzata per l'alimentazione umana, mentre il fegato presenta un alto contenuto di squalene.\nLa colorazione \u00e8 grigia superiormente, pi\u00f9 pallida inferiormente, e ai lati sono presenti a volte macchie rosse."}
{"id": "1120075", "revid": "1660868", "url": "https://it.wikipedia.org/wiki?curid=1120075", "title": "Bartolomeo Bosco", "text": "Biografia.\nFiglio di Matteo Bosco e Cecilia Cuore, gi\u00e0 dall'infanzia si esercitava con giochi di illusionismo e prestigiazione.\nDopo i primi studi compiuti a Torino, si arruol\u00f2 nell'esercito napoleonico partecipando alla campagna di Russia come soldato nel 111\u00ba Reggimento Fanteria di Linea.\nNel 1812, Bartolomeo Bosco fu fatto prigioniero durante la battaglia di Borodino e confinato in Siberia.\nProprio durante la prigionia egli affin\u00f2 il suo straordinario talento esibendosi per i propri commilitoni e per i russi, dai quali era addirittura pagato.\nBosco utilizz\u00f2 questi guadagni per alleviare le sofferenze della prigionia per s\u00e9 e per i propri compagni.\nTornato in libert\u00e0 nel 1814, dopo un breve periodo di studi di medicina a Torino intraprese la carriera artistica di illusionista, raggiungendo successo e fama internazionali nonch\u00e9 l'ammirazione dei regnanti di tutta l'Europa.\n\"Les Aventures de Bartolomeo Bosco de Turin, professeur de prestidigitation\", pubblicate nel 1851, testimoniano l'enorme fama di cui godeva il grande illusionista torinese, che diede un grande contributo all'antica arte dell'inganno dilettevole.\nTra i giochi da lui praticati si ricordano quello dei \"bussolotti\" e \"l'illusione della propria fucilazione\", dove Bosco ponendosi innanzi al plotone di esecuzione dava l'ordine di far fuoco, emergendo successivamente vivo e vegeto da una nuvola di fumo con ai suoi piedi le pallottole sparate.\nMor\u00ec a Dresda nel 1863 dopo una serie lunghissima di successi leggendari.\nFu sepolto nella stessa citt\u00e0, nel cimitero cattolico di Friedrichstra\u00dfe.\nLa tomba, acquistata e restaurata nel 1903 da Harry Houdini, esiste ancora oggi ed \u00e8 curata dal circolo dei prestigiatori di Dresda, intitolato proprio a Bartolomeo Bosco.\nAnche l'attore e regista Charlie Chaplin volle omaggiare il prestigiatore torinese. Nel suo film \"Il circo\" (1928) chiama \"Prof. Bosco\" il mago del circo al quale il suo personaggio Charlot rovina il numero durante una scena della pellicola.\nNel 1890 l'amburghese Conrad Bernitt invent\u00f2 il prima sistema di stampa fotografica automatica. L'invenzione appariva cos\u00ec magica che Bernitt chiam\u00e0 questo sistema \"Bosco\".\nNell'ottobre del 2017 viene pubblicato il primo saggio storico dedicato a questo artista torinese, frutto di una ricerca durata oltre quindici anni. L'autore \u00e8 il bresciano Alex Rusconi e il libro, edito da Florence Art, si intitola \"Bartolomeo Bosco. Vita e meraviglie del mago che conquist\u00f2 l'Europa\". La prefazione dell'opera \u00e8 stata curata da Raul Cremona."}
{"id": "1120077", "revid": "767487", "url": "https://it.wikipedia.org/wiki?curid=1120077", "title": "Il mercenario", "text": "Il mercenario \u00e8 un film del 1968 diretto da Sergio Corbucci. Il film appartiene al genere western all'italiana.\nTrama.\nPaco Roman \u00e8 un bracciante agricolo messicano che si ribella contro il suo capo, il ricco padrone di una miniera. Viene catturato, ma salvato fortunosamente dai suoi amici.\nSergei Kowalsky \u00e8 un mercenario polacco che viene assunto dai due fratelli Garc\u00eca, padroni della miniera, per portare il loro argento al sicuro dalla rivoluzione al di l\u00e0 della frontiera messicana.\nMa un influente fuorilegge soprannominato Ricciolo vede i tre uomini confabulare, insegue quindi i fratelli Garc\u00eca per scoprire perch\u00e9 abbiano assunto Kowalski e li uccide.\nQuando Kowalsky arriva alla miniera dove aveva appuntamento con uno dei fratelli lo trova morto, insieme a molti altri, e incontra invece Paco con la sua banda di rivoluzionari male in arnese. Dopo non molto vengono attaccati dalle truppe messicane del Colonnello Alfonso Garc\u00eca: Kowalsky si rende utile e aiuta Paco a combatterli, ma essendo un mercenario fa pagare caro il suo aiuto.\nGrazie alla strategia del polacco, e anche e soprattutto grazie alla mitragliatrice che aveva portato con s\u00e9 prevedendo possibili scontri, i rivoluzionari sconfiggono l'esercito.\nKowalsky poi lascia il gruppo, ma cade in un'imboscata del Ricciolo. Viene salvato dall'arrivo i Paco e dei suoi, che uccidono gli uomini del Ricciolo, il quale \u00e8 l'unico ad essere lasciato andare dopo essere stato spogliato di tutti i suoi vestiti. Nell'andarsene giura vendetta contro Kowalsky e contro Paco.\nPaco assume quindi definitivamente Kowalsky perch\u00e9 gli insegni la strategia militare per condurre la rivoluzione.\nI rivoluzionari girano di citt\u00e0 in citt\u00e0 derubando l'esercito di denaro, armi e cavalli. Liberano anche una prigioniera di nome Columba, che si unisce a loro. Paco decide di fermarsi in una citt\u00e0 per difendere la popolazione dall'esercito mandato contro di loro, e Kowalsky, dopo aver cercato inutilmente di convincerlo che le loro forze sono troppo scarse, li abbandona.\nQuando poi Paco e i suoi rivoluzionari fuggono, sconfitti, ritrovano Kowalsky e si accordano di nuovo, ma il mercenario questa volta raddoppia il prezzo.\nIn seguito a una vittoria dei rivoluzionari, che si impadroniscono di una citt\u00e0 sconfiggendo un intero reggimento, Paco prende Kowalsky prigioniero accusandolo di essere troppo avido, confisca tutto il denaro che gli ha pagato e sposa Columba. Proprio in quel momento la citt\u00e0 viene attaccata dalle truppe del Generale Garc\u00eca, alle quali si \u00e8 unito il Ricciolo.\nPaco capisce di non essere in grado di gestire la situazione e pensa cos\u00ec di chiedere nuovamente aiuto a Kowalsky, il quale per\u00f2 non appena liberato fugge, lasciando Paco a sua volta imprigionato. Columba libera Paco e i due riescono a scappare prima che Ricciolo li trovi.\nSei mesi pi\u00f9 tardi Kowalsky \u00e8 a uno spettacolo di corrida e scopre che Paco si \u00e8 salvato, riconoscendolo in uno dei pagliacci. Dopo la fine dello spettacolo per\u00f2 si presenta Ricciolo. Anche lui ha riconosciuto Paco e cerca vendetta. I suoi uomini catturano il messicano e stanno per ucciderlo, quando Kowalsky interviene, uccide i suoi complici e, disarmato anche Ricciolo, permette ai due di affrontarsi in duello dando ad entrambi un fucile con un solo colpo, e con tre tocchi di campana d\u00e0 il segnale del duello. Paco, sebbene ferito, uccide Ricciolo.\nSubito dopo Kowalsky, sapendo che sulla testa di Paco c'\u00e8 una taglia considerevole, lo cattura e si dirige verso il quartier generale del 51\u00ba reggimento per riscuoterla. Columba, che ha visto tutto, li precede al quartier generale e finge di voler tradire Paco, indicando ai soldati dove possono trovare i due.\nRaggiunto dai militari, Kowalsky viene arrestato insieme a Paco perch\u00e9 su anche di lui adesso pende una taglia. Entrambi vengono condannati al plotone d'esecuzione ma Columba, secondo il suo piano e con l'aiuto di due mitragliatrici, riesce a farli scappare. Kowalsky propone a Paco di mettersi a lavorare con lui, sostenendo che farebbero un mucchio di soldi, ma Paco risponde che il suo sogno \u00e8 in Messico (parla ovviamente della Rivoluzione), cos\u00ec si separano. \nNell'ultima scena cinque soldati messicani del 51\u00b0 stanno per uccidere Paco in un agguato ma Kowalsky se ne accorge, li uccide, e poi saluta Paco gridandogli di continuare pure a sognare ma con gli occhi aperti.\nProduzione.\nLa sceneggiatura e il progetto erano inizialmente destinati a Gillo Pontecorvo ed erano previsti come protagonisti Peter O'Toole, Burt Lancaster e Antonella Lualdi. In seguito la produzione decise di ingaggiare Sidney Poitier e di spostare la vicenda in Africa, ma Pontecorvo si ritir\u00f2 dal progetto, motivando che non gli piacevano i western.\nSuccessivamente la regia venne quindi affidata a Sergio Corbucci e come protagonisti vennero scelti Franco Nero (nella parte del polacco) e James Coburn (nella parte del mercenario americano), ma la produzione non riusc\u00ec ad accordarsi con Coburn. La parte del mercenario polacco and\u00f2 quindi a Nero e il ruolo del messicano a Tony Musante (al suo primo film italiano), quando questi subentr\u00f2 nel progetto. Per il ruolo era stato pensato anche Eli Wallach.\nIl film fu girato in Spagna, principalmente a Madrid.\nColonna sonora.\nLa colonna sonora \u00e8 di Ennio Morricone e Bruno Nicolai.\nIl motivo sar\u00e0 citato da Quentin Tarantino in (2004).\nDistribuzione.\nLa pellicola usc\u00ec il 29 agosto del 1968, lo stesso anno del pi\u00f9 famoso film di Corbucci, \"Il grande silenzio\", quest'ultimo per\u00f2 era stato girato quasi due anni prima."}
{"id": "1120078", "revid": "254059", "url": "https://it.wikipedia.org/wiki?curid=1120078", "title": "Autoritratto con amici a Mantova", "text": "Autoritratto con amici a Mantova \u00e8 un dipinto a olio su tela (77,5x161 cm) realizzato tra il 1602 ed il 1604 dal pittore Pieter Paul Rubens.\n\u00c8 conservato nel Wallraf-Richartz Museum di Colonia.\nIn questo quadro Rubens aveva all'incirca ventisei anni.\nDa sinistra a destra, i sei personaggi sono forse Frans Pourbus, Caspar Schoppe, William Richardot, dietro il fratello Filippo Rubens, Peter Paul Rubens, e Justus Lipsius."}
{"id": "1120079", "revid": "3732", "url": "https://it.wikipedia.org/wiki?curid=1120079", "title": "Cagnaccio", "text": ""}
{"id": "1120090", "revid": "1924342", "url": "https://it.wikipedia.org/wiki?curid=1120090", "title": "Kent (gruppo musicale)", "text": "I Kent sono stati un gruppo rock svedese, formatosi nel 1990 a Eskilstuna/Torsh\u00e4lla sotto il nome di Coca-Cola Kids, poi Jones &amp; Giftet (Jones &amp; the Poison), e Havs\u00e4nglar (let. Angeli del mare). Nel 2005 sono stati nominati come miglior rock band svedese, anche se pi\u00f9 o meno sconosciuti al di fuori della Scandinavia.\nStoria.\nJones &amp; Giftet e Havs\u00e4nglar (1990\u20131994).\nJones &amp; Giftet (Jones &amp; il Veleno) \u00e8 formato. I membri sono Joakim Berg, Martin Sk\u00f6ld, Markus Mustonen, Sami Sirvi\u00f6 e Thomas Bergqvist (sintetizzatori). Quest'ultimo verr\u00e0 poi sostituito da Martin Roos nel 1992 e la banda cambier\u00e0 nome in Havs\u00e4nglar (Angeli del mare).\nKent e Verkligen (1995\u20131996)\nIsola (1997\u20131998)\nHagnesta Hill (1999\u20132000)\nVapen &amp; ammunition e il Concerto Bianco (2002\u20132003)\nDu &amp; jag d\u00f6den e The hj\u00e4rta &amp; sm\u00e4rta EP (2005)\nTillbaka till samtiden (2007)\nR\u00f6d (2009)"}
{"id": "1120094", "revid": "37401", "url": "https://it.wikipedia.org/wiki?curid=1120094", "title": "Simbolo dell'aso", "text": ""}
{"id": "1120095", "revid": "838137", "url": "https://it.wikipedia.org/wiki?curid=1120095", "title": "K\u00e4ina", "text": "K\u00e4ina era un comune rurale dell'Estonia nord-occidentale, nella contea di Hiiumaa. Nel 2017 K\u00e4ina si \u00e8 fusa con tutti gli altri comuni di Hiiumaa per formare il nuovo comune rurale di Hiiumaa. Il centro amministrativo era l'omonimo borgo (in estone \"alevik\"), nel sud-est dell'isola di Hiiumaa.\nLocalit\u00e0.\nOltre al capoluogo, il comune comprende altre 34 localit\u00e0 (in estone \"k\u00fcla\"):"}
{"id": "1120096", "revid": "287204", "url": "https://it.wikipedia.org/wiki?curid=1120096", "title": "Via Luigi Lanzi", "text": "Via Luigi Lanzi si trova a Firenze, di fronte alla Villa Fabbricotti ed \u00e8 compresa fra Via Vittorio Emanuele II e il viale dei Cadorna.\nStoria.\nAlla fine del Quattrocento, nell'area dove oggi si trova questa via, si trovava la torre mozzata dell'antica Villa del Vescovo, dove mor\u00ec Sant'Antonino Pierozzi, mentre in Vicolo dei Bigozzi c'era il suo muro merlato.\nNell'affresco relativo alla villa di Montughi, di Domenico Cresti detto il Passignano, affresco che si trova nella Basilica di San Marco a Firenze, sono rappresentati i funerali di Sant'Antonino Pierozzi ed \u00e8 mostrato il palazzo che si estendeva fra via Vittorio Emanuele II, Vicolo dei Bigozzi, dove si trovavano i locali di studio e i dormitori e via Luigi Lanzi, dove c'erano le cucine e le rimesse della villa.\nSuore Francescane.\nIn via Luigi Lanzi si trova l'Istituto delle Suore Francescane che, nel 1938 instaur\u00f2 la scuola materna e la scuola elementare. In seguito alcuni locali di questo istituto furono adibiti a \"Casa di ospitalit\u00e0\" per famiglie.\nStoria della comunit\u00e0.\nLa comunit\u00e0 delle Suore Francescane si form\u00f2 intorno a \"Maria Napoleona Biagiotti\" di Campi Bisenzio, la quale divenne suora col nome di suor Chiara, l'8 dicembre 1891, nel corso di una cerimonia religiosa per la sua vestizione, tenuta da monsignor Massimiliano Novelli, vicario generale di Firenze. Il cavaliere Tommaso Venturini dette a queste suore la residenza in una casa situata in \"via del Palazzo Bruciato\", nome col quale si chiamava, dagli inizi del Novecento fino agli anni trenta la via Luigi Lanzi La sede delle Suore Francescane fu inaugurata il 21 aprile 1908. La piccola chiesa fu costruita con sei stanze della casa e fu intitolata a Sant'Anna. Il 25 luglio del 1908 la chiesa fu benedetta da Alfonso Maria Mistrangelo e fu aperta al pubblico. In seguito fu ingrandita e, il 17 settembre 1933, fu benedetta dal vescovo Giovacchino Bonardi. La chiesa fu costruita nel luogo in cui si trovava l'oratorio di Sant'Antonio annesso alla \"Villa del Vescovo\" e il tabernacolo di Sant'Antonino si trovava a pochi metri da questa piccola chiesa."}
{"id": "1120097", "revid": "22414", "url": "https://it.wikipedia.org/wiki?curid=1120097", "title": "Carborundum", "text": ""}
{"id": "1120098", "revid": "365417", "url": "https://it.wikipedia.org/wiki?curid=1120098", "title": "Formazione degli Scorpions", "text": "Questa che segue \u00e8 la lista di tutti i componenti della band Hard rock/Heavy metal Scorpions, dagli esordi fino a oggi."}
{"id": "1120099", "revid": "71798388", "url": "https://it.wikipedia.org/wiki?curid=1120099", "title": "Espansione dell'universo", "text": ""}
{"id": "1120100", "revid": "838137", "url": "https://it.wikipedia.org/wiki?curid=1120100", "title": "P\u00fchalepa", "text": "P\u00fchalepa era un comune rurale dell'Estonia nord-occidentale, nella contea di Hiiumaa. Nel 2017 P\u00fchalepa si \u00e8 fusa con tutti gli altri comuni di Hiiumaa per formare il nuovo comune rurale di Hiiumaa. Il centro amministrativo era la localit\u00e0 (in estone \"k\u00fcla\") di Tempa, nell'est dell'isola di Hiiumaa.\nLocalit\u00e0.\nOltre al capoluogo, il comune comprende altre 46 localit\u00e0:"}
{"id": "1120103", "revid": "1305772", "url": "https://it.wikipedia.org/wiki?curid=1120103", "title": "Discografia degli Scorpions", "text": "La seguente \u00e8 la discografia degli Scorpions, gruppo musicale tedesco in attivit\u00e0 dal 1965. Durante la loro carriera hanno venduto tra i 75 ed i 100 milioni di copie nel mondo.\nCover dei brani degli Scorpions.\nLa seguente \u00e8 una lista di alcune canzoni degli Scorpions che sono state reinterpretate da altri artisti."}
{"id": "1120104", "revid": "767487", "url": "https://it.wikipedia.org/wiki?curid=1120104", "title": "Stasi venosa", "text": "La stasi venosa \u00e8 un rallentamento della circolazione sanguigna nelle vene. \u00c8 uno dei tre fattori della triade di Virchow che predispongono allo sviluppo di una trombosi venosa.\nEziologia.\nLe cause pi\u00f9 frequenti di stasi venosa sono:"}
{"id": "1120105", "revid": "1603714", "url": "https://it.wikipedia.org/wiki?curid=1120105", "title": "Piet\u00e0 (Tiziano)", "text": "La Piet\u00e0 \u00e8 un dipinto a olio su tela (389\u00d7351 cm) realizzato tra il 1575 ed il 1576 da Tiziano Vecellio. Fu la sua ultima opera e fu terminata dopo la sua morte da Palma il Giovane. \u00c8 oggi conservato alle Gallerie dell'Accademia, a Venezia.\nStoria.\nIl dipinto era stato concepito ad ornamento per la cappella di Cristo nella Basilica di Santa Maria Gloriosa dei Frari, in cambio del permesso a Tiziano di esservi sepolto. Intervennero per\u00f2 dei disaccordi con i frati che non gradivano la sostituzione della venerata immagine esistente con una nuova, cos\u00ec Tiziano interruppe almeno temporaneamente il lavoro. Alla sua morte il dipinto si trovava incompiuto ancora nella sua casa e da l\u00ec pass\u00f2 a Palma il Giovane che lo rifin\u00ec, aggiungendo l'iscrizione in latino, sul gradino centrale in basso, in cui informava di aver portato a termine l'opera.\nL'opera si prefigura come un grande \"ex voto\", volto a scongiurare l'infuriare della peste di quell'anno. Pestilenza a cui si deve la morte dell'artista il 27 agosto 1576. Tiziano venne sepolto nella designata cappella dei Frari il giorno successivo alla dipartita. Frettolosamente viste le gravi circostanze che attanagliavano la citt\u00e0, ma appunto per questo con un certo onore. Anzi un riguardo eccezionale, altrimenti mai riservato a un pittore e forse nemmeno a qualche potenti: il feretro fu prelevato dai canonici di San Marco che lo trasportarono da San Canciano ai Frari dove celebrarono brevemente la cerimonia per l'inumazione.\nUna lettera del marchese di Ayamonte (l'incaricato di Filippo II per i pagamenti a Tiziano a cui qualcuno sosteneva che l'opera fosse destinata) a Guzman de Silva del 27 aprile 1575 descrive un'opera decisamente simile nello studio dell'artista: una dipinto con la Madre il Figlio e la Maddalena. Si tratterebbe quindi della prima citazione di questa \"Piet\u00e0\".\nCon la morte anche del figlio Orazio la ricca casa dei Vecellio ai Biri venne saccheggiata. Tra le opere pittoriche elencate nella propriet\u00e0 alla cessione di questa casa da parte dell'altro figlio Pomponio a Cristoforo Barbarigo, la \"Piet\u00e0\" non risultava. \nRimase invece nelle mani del Palma fino alla morte di questi nel 1628 e probabilmente venne trasferita nella chiesa di Sant'Angelo nel 1631 che si apprestava a celebrare la fine di un'altra terribile pestilenza terminata appunto proprio nel giorni dedicato all'arcangelo. \nRidolfi nel 1648 ricordava l'opera come ideata per i Frari e venne menzionata per la prima volta in a Sant'Angelo dal Boschini nel 1664 ma soltanto nel 1690 la tela di Tiziano nelle relazioni delle visite pastorali.\nLa chiesa fu chiusa dall'autorit\u00e0 napoleonica nel 1810 e fu abbattuta nel 1837. Il dipinto invece giunse all'Accademia nel 1814 e nel 1829 risultava incluso in una serie di dipinti da cedere in una permutazione fortunatamente senza esito.\nDescrizione e stile.\nGli esami diagnostici per il restauro della tela hanno rivelato come questa fosse il frutto dell'unione di pi\u00f9 pezze di tela cucite assieme; tutte di spessore e tessitura differente ed una anche gi\u00e0 dipinta con un volto maschile individuabile nelle radiografie. Hanno anche rilevato come gli interventi del Palma siano stati piuttosto limitati. oltre alla scritta in dedica, si tratt\u00f2 soprattutto di velature atte a meglio dissimulare le suture, l'angioletto con la torcia fu dipinto sopra un abbozzo del maestro \u2013 che nelle radiografie per la verit\u00e0 parrebbe un po' pi\u00f9 originale del definitivo dell'allievo \u2013 e forse una risistemazione nella stesura dei conci del timpano.\nIl dipinto nato come un personale monumento funerario di Vecellio, e interrotto per la discordia con i frati, venne ripreso dal pittore come fosse un ex voto per la salvezza propria e del figlio Orazio. E in effetti alla dolorosa scena centrale e alla diffusa simbologia aggiunse la patente raffigurazione di una tavoletta appoggiata al basamento della statua di destra a coprire parzialmente lo stemma dei Vecellio. La tavoletta dipinta come nell'uso popolare rappresenta Tiziano e Orazio in adorazione di una \"Piet\u00e0\" accompagnati dalla scritta in grafia corrente, unica in una lingua tra il volgare e il dialettale:\nCaratteristica \u00e8 la trasposizione di Tiziano dai modelli tendenti ad una figurazione quasi soprannaturale ad una rappresentazione fortemente realistica, pure nel trattamento a veloci pennellate della pittura della sua finale maturit\u00e0 nel suo \u00abmagico espressionismo\u00bb accompagnato da una \u00abalchimia cromatica\u00bb che raref\u00e0 e ricompone la sostanza. \nSullo sfondo di una grande e poderosa nicchia \u2013 che fonde i classico ed il rustico alla maniera dei portali per i Gonzaga di Giulio Romano \u2013 la Madonna addolorata sorregge il capo di Cristo col abbandonato il corpo sulle sue ginocchia. Un'altra figura, un vecchio seminudo inginocchiato, si protende a sorreggere il braccio cadente per la mano e il torso di sotto l'ascella. Figura difficilmente identificabile (la critica ha proposto varie interpretazioni: Giuseppe d'Arimatea, Nicodemo, Girolamo o anche Giobbe) ma comunque \u2013 come gi\u00e0 fece Michelangelo nella sua \"Piet\u00e0\" \u2013 \u00e8 l'autoritratto dell'artista. Altrettanto drammatica \u00e8 nella gestualit\u00e0 e nell'espressione la Maddalena che sopraggiunge da sinistra.\nIl mosaico nel catino \u00e8 un evidente citazione del suo vecchio maestro Bellini e vi rimane interessante la rappresentazione del pellicano che nutre i suoi piccoli col sangue del suo petto lacerato, simbolo eucaristico e di resurrezione.\nAi lati della nicchia sono due statue chiaramente identificate dalle iscrizioni latine \"scolpite\" sui basamenti: \"Moyses\", Mos\u00e8 che trasmise le tavole della legge divina e \"Ellesponticas\", la Sibilla, che vaticin\u00f2 la croce e la resurrezione, qui presentata con gli attributi allegorici della fede. \nRestano indecifrati i segmenti di scritte in greco, sparsi sopra le due statue. Per le protomi leonine presenti sui piedistalli si sono ritenuti validi sia i riferimenti a San Marco sia alla famiglia Vecellio ma anche la resurrezione e la sapienza divina. Forse il putto accanto a Maddalena porta un vaso di unguento. E misterioso rimane anche il braccio proteso \u2013 e quasi invisibile \u2013 dalla base della Sibilla."}
{"id": "1120106", "revid": "729019", "url": "https://it.wikipedia.org/wiki?curid=1120106", "title": "Le Sacr\u00e9-Coeur, Montmartre e Rue Saint-Rustique", "text": "Le Sacr\u00e9-Coeur, Montmartre e Rue Saint-Rustique \u00e8 un dipinto (49,5x60,9\u00a0cm) realizzato nel 1927 circa dal pittore Maurice Utrillo; raffigura la basilica del Sacr\u00e9-Coeur, motivo ricorrente del pittore, appare chiusa dalle case in primo piano, mentre solo la cupola svetta tra i tetti. \n\u00c8 conservato nel Museum of Fine Arts di Boston."}
{"id": "1120107", "revid": "880789", "url": "https://it.wikipedia.org/wiki?curid=1120107", "title": "Limite di bosco in primavera", "text": "Limite di bosco in primavera (Lisi\u00e8re de bois au printemps) \u00e8 un dipinto a olio su tavola realizzato tra il 1882 ed il 1883 dal pittore Georges-Pierre Seurat.\n\u00c8 conservato nel Mus\u00e9e d'Orsay di Parigi."}
{"id": "1120108", "revid": "123156501", "url": "https://it.wikipedia.org/wiki?curid=1120108", "title": "Jean Giono", "text": "Biografia.\nNacque a Manosque, in Provenza, nel 1895, da una famiglia d'origine piemontese. Il padre era calzolaio e la madre stiratrice. Fu impiegato di banca, ma coltiv\u00f2 fin da giovane la passione letteraria, grazie alle appassionate letture di Omero e di Virgilio. Partecip\u00f2 alla prima guerra mondiale, e la sua esperienza al fronte lo segn\u00f2 per tutta la vita e l'indirizz\u00f2 verso un ideale pacifista che influenz\u00f2 particolarmente l'esperienza di Limans legata a Radio Zinzine.\nEsord\u00ec nel campo poetico con una serie di liriche, tra le quali la raccolta \"Accompagn\u00e9 de la fl\u00fbte\" (1924), prima di cimentarsi coi romanzi, tra cui \"Colline\" (1929) e \"Regain\" (1930), incentrati nell'invito a vivere in armonia con la natura e nell'esaltazione dell'individualismo e della libert\u00e0. Ammiratore delle idee di Jean-Jacques Rousseau, concretizz\u00f2 il suo ideale di primitivismo ritirandosi sull'altipiano del Contadour o in sperduti siti campagnoli della Provenza.\nScrisse una trentina di romanzi, per i quali trasse ispirazione dalla Grecia antica e con cui dipinse la condizione dell'uomo nel mondo, trattando le questioni morali e metafisiche di portata universale. Giono fu anche autore di saggi, tra i quali \"Vraies richesses\" (1936) e \"Vivre libre\" (1939): i temi principali ne furono il pacifismo e la critica delle dittature e dei nazionalismi. Di lui si ricorda anche qualche opera teatrale, come \"Le bout de la route\" (1941).\nNon gli mancarono le amarezze, come per esempio nel 1944, quando fu ingiustamente accusato di collaborazionismo coi nazisti e imprigionato per cinque mesi.\nLe sue opere sono caratterizzate non di rado da toni epici, a cui egli ricorse perlopi\u00f9 allo scopo d'esaltare il messaggio naturista, oltre ad accurate indagini psicologiche della figura umana e a forti influenze di Stendhal nella tecnica narrativa. Lontano dall'essere l'autore regionalista che si potrebbe credere, autodidatta, divent\u00f2 amico di Lucien Jacques, Andr\u00e9 Gide e Jean Gu\u00e9henno. \nTradusse in francese per la prestigiosa edizione della Pl\u00e9iade le opere principali di Niccol\u00f2 Machiavelli, per le quali scrisse anche una corposa e ricca introduzione. \nGiono mor\u00ec per uno scompenso cardiaco nel 1970.\nAnalisi critica.\nAttorno alla figura di Giono la critica \u00e8 caduta spesso nello stereotipo del cantore dell'idillio contadino per via delle sue continue ambientazioni campestri. In realt\u00e0 lo scrittore fondava sul rapporto tra uomo e natura \u00ec pi\u00f9 profondi interrogativi esistenziali. Nella cosiddetta \"Trilogia di Pan\" (\"Collina\", \"Uno di Baumugnes\" e \"Risveglio\") oltre all'unione panica tra elementi naturali e l'uomo, emerge una visione di anti-antropocentrismo: l'uomo non \u00e8 al centro di tutto, anzi all'interno delle forze del cosmo deve essere ricollocato \u00abal suo posto\u00bb.\nIn \"Que ma joie demeure\" del 1934, Giono mette in mostra l'utopia di una comunit\u00e0 che crede di vivere in armonia con una natura non addomesticata. Ne deriva un'inquietante sensazione di inadeguatezza (non far parte di questo mondo) e l'autore si vede costretto ad esporre i limiti di una societ\u00e0 ricostruita fuori dai dettami capitalistici. Nel Ciclo dell'ussaro (\"La fine degli eroi\", \"Angelo\", \"Morte d'un personaggio\", \"L'ussaro sul tetto\" e \"Una pazza felicit\u00e0\") la libert\u00e0 di un uomo fuori dagli schemi della societ\u00e0 \u00e8 velata dalla disillusione di una visione pessimistica e disincantata.\nCon \"No\u00e8\" (1947), nel contesto del dibattito sulla finzione narrativa, Giono svicola dall'etichetta di romanziere tradizionale, esponendo i congegni della creazione letteraria e inserendo talvolta nell'opera la propria vita quotidiana. L'autore crea dunque di fatto un romanzo sulla costruzione di un romanzo."}
{"id": "1120109", "revid": "287204", "url": "https://it.wikipedia.org/wiki?curid=1120109", "title": "Metamorfosi di Narciso", "text": "Metamorfosi di Narciso \u00e8 un dipinto di 50,8 \u00d7 78,3\u00a0cm realizzato tra il 1936 ed il 1937 dal pittore catalano Salvador Dal\u00ed. \u00c8 conservato nella Tate Gallery di Londra.\nQuesto \u00e8 il primo quadro in cui utilizza del tutto il suo metodo \u201ccritico-paranoico\u201d, che consiste nel guardare un oggetto e vederne, e quindi dipingerne, un altro.\nDescrizione.\nLa suddivisione dell'immagine dipende tanto dai colori quanto dalla trasformazione del personaggio mitologico Narciso, che avviene da sinistra verso destra. Il suo corpo si presenta come un enorme figura, quasi rocciosa, che giganteggia sul lato sinistro dell'opera. Egli \u00e8 accucciato in una posizione quasi fetale (elemento che riconduce alla ricerca, da parte del personaggio, della solitudine del grembo materno, prima di nascere) e sembra immerso in una calda ed aurea luminescenza. Nell'acqua su cui siede \u00e8 visibile il suo riflesso dal quale ha inizio la trasformazione. Sul lato destro del quadro riappare il protagonista mutato in una mano (la metamorfosi \u00e8 suggerita dalla somiglianza delle sagome delle due figure) che stringe un uovo dal quale nasce un fiore di narciso. I colori di quest'ultima sono pi\u00f9 spenti rispetto alla prima, e contribuiscono a renderla realistica. Sullo sfondo si pu\u00f2 notare una statua su un piedistallo, raffigurante probabilmente Narciso. La figura doppia ribaltata \u00e8 tipica delle opere di Dal\u00ed: egli riteneva infatti che, attraverso dei passaggi nettamente paranoici, fosse possibile ottenere due figure anatomicamente e figurativamente identiche, anche se queste erano molto differenti.\nL'ispirazione per quest'opera proviene da un viaggio che Dal\u00ed fece in Italia nel 1936. Si pu\u00f2 notare ci\u00f2 per la scelta iconografica, e per le figure di nudi (presenti sullo sfondo), che rievocano le pose classiche e gli atteggiamenti formali tipici di periodi storici quali quelli e del rinascimento, Quest'ultima era una tendenza verso cui Dal\u00ed si \u00e8 spesso diretto, sebbene in modo personale ed ermetico.\nSignificati dell'opera.\nL'opera simboleggia il mito del narcisismo, raffigurato da Narciso che muore e si fossilizza.\nIl significato completo dell'opera \u00e8 comprensibile probabilmente tramite una omonima \"poesia paranoica\" che scrisse Dal\u00ed:\nL'immagine \u00e8 presentata come un'ambigua relazione tra illusione e realt\u00e0, in un complesso intreccio di verit\u00e0 e inganno, desiderio e sentimento.\nLa mano indica l'atto della masturbazione, oppure, secondo altre interpretazioni pi\u00f9 probabili, essa simboleggia la morte. Questa ipotesi \u00e8 suggerita dalla presenza di alcune formiche sul suo pollice che simboleggiano la decomposizione e la caducit\u00e0 dell'esistenza e della vita, nonch\u00e9 da uno sciacallo, presente nella destra del dipinto, che divora una carogna.\nL'artista concep\u00ec inoltre l'opera per \"cimentare\" l'osservatore nella trasformazione del protagonista e fece s\u00ec che, per lo spettatore, Narciso scomparisse a poco a poco, fino a raggiungere la sua massima metamorfosi."}
{"id": "1120113", "revid": "1573940", "url": "https://it.wikipedia.org/wiki?curid=1120113", "title": "Odontaspis noronhai", "text": "Il cagnaccio occhiogrosso (Odontaspis noronhai ()) \u00e8 uno squalo toro della famiglia degli Odontaspididi, che vive sulla piattaforme continentali e insulari dell'Atlantico orientale e del Pacifico centro-orientale, a profondit\u00e0 tra i 600 e i 1000 m. La sua lunghezza raggiunge i 3,6 m nei maschi e i 3,25 m nelle femmine.\nIl cagnaccio occhiogrosso ha un muso bulboso di forma conica con la punta arrotondata. Gli occhi sono grandi, ovoidali e privi di membrana nittitante. Il colore del corpo \u00e8 bruno cioccolata uniforme e tutte le pinne, ad eccezione delle pettorali, hanno un sottile orlo scuro lungo il margine posteriore.\nLa riproduzione \u00e8 ovovivipara e gli embrioni si nutrono del sacco vitellino e delle altre uova prodotte dalla madre."}
{"id": "1120114", "revid": "34928", "url": "https://it.wikipedia.org/wiki?curid=1120114", "title": "Nazione-stato", "text": ""}
{"id": "1120115", "revid": "92719", "url": "https://it.wikipedia.org/wiki?curid=1120115", "title": "Odontaspididi", "text": ""}
{"id": "1120117", "revid": "92719", "url": "https://it.wikipedia.org/wiki?curid=1120117", "title": "Cagnaccio occhiogrosso", "text": ""}
{"id": "1120119", "revid": "1573940", "url": "https://it.wikipedia.org/wiki?curid=1120119", "title": "Abbazia di Ferrania", "text": "Il complesso abbaziale dei Santi Pietro e Paolo - conosciuta localmente anche come abbazia di Ferrania - \u00e8 un luogo di culto cattolico situato nella frazione di Ferrania, in Borgo San Pietro, nel comune di Cairo Montenotte in provincia di Savona. La chiesa \u00e8 sede della parrocchia omonima della diocesi di Acqui.\nL'intero complesso abbaziale medievale venne successivamente adibito in gran parte ad abitazioni private, con la sola eccezione della chiesa parrocchiale.\nStoria e descrizione.\nL'abbazia venne fondata nell'anno 1096, in un territorio un tempo sottoposto all'abbazia di San Salvatore di Giusvalla, per volere del marchese Bonifacio del Vasto (qui venne tumulata, nel XII secolo, la sua seconda moglie Agnese di Vermandois, nuora di Adelaide di Susa) e del nipote Enrico del Vasto. Ebbe come primo superiore preposito il futuro arcivescovo di Milano, Pietro Grossolano. Notizie di donazioni di terre ai canonici regolari di Sant'Agostino si hanno nel 1097 e 1111. Nel 1179 vi \u00e8 sottoposto l'ospedale di Fornelli e l'annessa chiesa di Santa Maria a Pallare.\nNel 1345 i Del Carretto entreranno in contrasto con la famiglia astigiana degli Scarampi per la giurisdizione su \"Ferranica\", antico nome di Ferrania. La contesa venne chiusa a favore degli Scarampi direttamente dall'arcivescovo di Genova.\nNel 1400 si ha notizia della totale mancanza di canonici, ma l'abbazia rimase soggetta alla Santa Sede. Venne affidata in patronato ad Antonio Scarampo (1401), con l'obbligo di ripristinare gli edifici fatiscenti.\nNel 1747 con l'estinzione della famiglia Scarampi la propriet\u00e0 della struttura, nel frattempo decaduta a semplice commenda (dedicata ai santi Maurizio e Lazzaro), venne riconosciuta solo in epoca napoleonica dopo una lunga lite al marchese Seyssell d'Aix. Il possedimento fu quindi acquistato nel 1818 dal marchese Marcello Luigi Maria Durazzo e nel 1848 pass\u00f2 in eredit\u00e0 alla figlia Nicoletta, e quindi al figlio di questa, Marcello De Mari che diede grande impulso all'attivit\u00e0 agricolo-forestale del luogo, trasformando il complesso in tenuta agricola.\nNel 1915 sorgono su parte dei terreni di propriet\u00e0 alcuni stabilimenti industriali. Inizi\u00f2, successivamente, un lento ed inesorabile declino che si arrest\u00f2 solo con i primi interventi di recupero iniziati sul finire del XX secolo."}
{"id": "1120125", "revid": "174925", "url": "https://it.wikipedia.org/wiki?curid=1120125", "title": "Roberto di Odorisio", "text": ""}
